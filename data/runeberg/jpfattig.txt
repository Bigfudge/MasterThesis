<img><sc>Fattigvård och folkförsäkring
Skriftserie
<small>utgifven af</small></sc>.
<sc>Centralförbundets för socialt arbete </sc>(C. S. A:s)<sc>Fattigvårdskommitté.</sc>
<big>N:o 3.</big> 
<h1><sc>Fattigvård i Svergie och Schweiz</sc></h1>
<sc>Af Ebba Pauli.</sc>
<small><sc>Andra upplagan</sc>.</small>
<sc>Med ett tillägg om anstalten sonnenberg af G. Rundgren</sc>.
Pris för serien (10—12 häften) 2 kronor ......
Lösa häften erhållas genom expeditionen à 20 öre ...
Prenumeration sker å expeditionen, Lästmakaregatan 6, Stockholm, eller genom bokhandlarne .......</img>
<table o>
<td c><small>STOCKHOLM, 1905.</small><br><sp><small>OSKAR EKLUNDS BOKTRYCKERI.</small></sp>
</table>
<chapter name="Fattigvård i Sverige och Schweiz af Ebba Pauli">
<h2>Fattigvård i Sverige och Schweiz.</h2>
<table o>
<td c>Föredrag, hållet vid Centralförbundets för Socialt Arbete<br>årsmöte den 23 mars 1904 af<br><b>Ebba Pauli.</b>
</table>

Att skatta högt allt utländskt och akta ringa det, som vuxit upp
på inhemsk jord, är, plägar man säga, ett den svenska nationens fel.
Måhända är det sant, detta. Men i så fall gäller här det franska
ordspråket: On a les qualités de ses défauts. Ty benägenheten att
öfverskatta hvad som göres och läres utanför ens eget lands gränser är
endast ett vattenskott på ett i öfrigt godt träd, förmågan att uppskatta
det, i hvilket man själf ingen del har. Och med den förmågan följer
villighet att lära hvarhelst något finnes att lära.

I fråga om fattigvård har man i vårt land ej mindre än på andra
områden sökt tillgodogöra sig erfarenheter och förskaffa sig förebilder
från utlandet. Det är företrädesvis till Tyskland och England man i detta
syfte vändt sig. Måhända skulle det emellertid vara af intresse att en
gång vid studiet af föreliggande fråga dröja vid ett annat land, ett,
hvars författningar och institutioner på området hittills — hos oss
åtminstone — blifvit föga beaktade, detta ehuru de förtjänat att blifva det.

Studiet af Schweiz’ fattigvårdsväsen erbjuder emellertid en alldeles
särskild svårighet. Såväl i fråga om själfva lagstiftningen som ock i
fråga om densammas tillämpning råda nämligen väsentliga olikheter de
respektive kantonerna emellan. Om någon enhetlighet, något system
kan det icke blifva tal. Under sådana omständigheter är det naturligen
förenadt med svårigheter att gifva en exakt bild af förhållandena inom
landet i sin helhet. Men å andra sidan gifves det för Schweiz’
fattigvård karakteristiska drag, drag som kraftigt vittna om den
republikanskdemokratiska anda, som uppbär densamma. Det är dessa drag, som i
främsta rummet torde kunna påräkna intresse, och det är också dessa
drag, som i det följande skola tecknas. Om icke allt, som därvid
uttalas, kan tillämpas på hvarje enskild kanton, torde detta vara af
ringare betydelse.

Fråga vi oss då först, huru de för fattigvården nödiga medlen
anskaffas, göra vi den öfverraskande upptäckten, att dessa i allmänhet ej
indrifvas genom beskattning utan inflyta i form af frivilliga gåfvor.
I en del tyska kantoner upptages väl en låg fattigskatt, men äfven där
synes man till stor del stödja sig på de frivilliga gåfvorna. En gång
om året utfärdar vederbörande myndighet inom hvarje kommun ett
dekret, i hvilket medborgarne i fosterlandskärlekens och solidaritetens
namn uppmanas att gifva sin tribut till fattigvården. Frivilliga
uppbördsmän anmäla sig, och så går uppbörden från den ena sidan af
staden eller byn till den andra. Få äro de, som låta dem gå
tomhändta från sin dörr. För de influtna medlen redovisas senare, och det
blir en hederssak för hvarje medborgare, att den siffra, som kommer
att figurera bredvid hans namn, skall stå i ett visst förhållande till hans
förmögenhetsvillkor. En man med aktning för sig själf ihågkommer
också gärna vid upprättandet af sitt testamente sin kommuns fattigvård
med en rund summa. De medel, som på detta sätt inflyta, äro
förvånande stora; medeltalssiffran 5 fr. per individ, kvinnor och barn
medräknade, förekommer och torde icke vara särskildt hög. Härtill
kommer afkastningen af fonderadt kapital, erhållet genom testamentariska
förordnanden och placeradt i fastigheter eller på annat sätt. Detta
kapital uppgår exempelvis i staden Genève till öfver 5,000,000 fr.

En olägenhet, som är en naturlig följd af detta sätt att anskaffa
medel, är, att de belopp, kommunerna få att röra sig med, blifva
väsentligt olika. Här träder emellertid kantonen emellan, beviljande de
fattiga kommunerna en del företrädesrättigheter. Så utgå afgifterna för
på kantonalt sjukhus, dårhus eller asyl intagna patienter efter graderad
skala; en fattig kommun erlägger stundom endast fjärdedelen af det
belopp, en för rik ansedd kommun äger att betala. Vidare hafva
bildats “Armenerziehungsvereine“ eller “Institutions en faveur de l’enfance
abandonnée“, genom hvilka af kantonerna bildade men till största delen
af frivilliga gåfvor underhållna institutioner en stor mängd barn, dem
fattiga kommuner icke mäktat åtaga sig, få sin uppfostran, exempelvis
i Aargau 1,000 och i Vaud 800. Dessa institutioner fungera äfven
som barnavårdsnämnder.

Kasta vi så en blick på de grundläggande bestämmelserna för
fattigvården, sådana vi finna dessa i de olika kantonernas författningar,
äro äfven dessa ägnade att väcka vår öfverraskning. I mycket skilja sig
dessa bestämmelser från hvarandra, det är redan nämndt; i ett ena de
sig emellertid, nämligen i att göra fattigvårdens uppgift stor och
vidtomfattande, så stor och så vidtomfattande, att vid sidan af densamma den
uppgift, vår svenska fattigvård satt sig före, ter sig skäligen
anspråkslös. Att anställa en detaljerad jämförelse härvidlag skulle föra oss för
långt. Ett enda exempel må vara nog.

Vår fattigvårdsförordnings §§ 1 och 12 lyda:

“Befinnes minderårig eller den, som på grund af ålderdom, kropps-
eller själssjukdom, vanförhet eller lyte är oförmögen att förvärfva hvad
till lifvets uppehållande oundgängligen erfordras, sakna egna medel samt
underhåll och vård af annan, då skall nödtorftig fattigvård honom
lämnas.

Med minderårig förstås i denna förordning den, som yngre är
än 15 år.

— — — barn, om hvilket fattigvårdsstyrelse föranlåtes taga vård,
bör ej allenast förses med uppehälle och fast bostad utan ock kristligen
uppfostras och undervisas.“

Man jämföre följande bestämmelser i kantonen Vauds lagstiftning:

“L’assistance a pour but:

a) Le soin des malades et des convalescents et l’entretien des
vieillards et infirmes avec les soins qu’exige leur état.

— — — — — — — — — — — — — — — — — —

b) L’entretien des enfants, leur éducation, leur développement
physique, intellectuel et moral et leur instruction professionelle.

— — — — — — — — — — — — — — — — — —

L’action de l’assistance légale s’étend jusqu’au moment où l’enfant
est en état de gagner honorablement sa vie, soit dans la règle jusqu’à
sa majorité.“

Det är betecknande nog, att när den ena lagen talar om
nödtorftig fattigvård åt den, som saknar hvad till lifvets uppehållande
oundgängligen erfordras, så talar den andra helt enkelt om underhåll och
den vård, som af tillståndet betingas. När den ena lagen nöjer sig
med att stadga, det barnen skola erhålla uppehälle, fast bostad och
kristlig uppfostran och undervisning, så talar den andra därjämte om
deras fysiska, moraliska och intellektuella utveckling samt om deras
yrkesutbildning. När den ena lagen slutligen anser verket fullbordadt,
när barnet fylt femton år, förlägger den andra denna tidpunkt till sex
år längre fram i dess lif.

Men redan här kunna vi stanna och spörja oss: “Är det rätt och
klokt att göra gränserna för fattigvården så vida, att genom
bestämmelser af denna art göra individens rättigheter och samhällets
skyldigheter så stora?“

Tvifvelsutan skulle det ligga en fara häri, en stor fara t. o. m.,
därest ej dessa bestämmelser motvägdes af andra, hvilka i sin tur lika
kraftigt betonade individens skyldigheter och samhällets rättigheter. Det
är bestämmelserna angående ersättning för lämnad fattigvård, som här
åsyftas. Dessa äro strängare än hos oss och lämna myndigheterna
friare händer. Solidaritetskänslan familjemedlemmar emellan är, så
förefaller det åtminstone, i Schweiz mera utpräglad än hos oss. Förmögna
släkter hafva gärna en »caisse de famille», från hvilken regelbundna
understöd lämnas fattiga medlemmar af släkten. Kanske kan det
betecknas såsom ett utslag af denna solidaritetskänsla, att man stadgat,
det ej allenast föräldrar och barn utan äfven syskon, svågrar och
svärföräldrar m. fl. lagligen kunna åläggas att ersätta lämnad fattigvård.
Uppstår nöd i ett hem på grund af familjeförsörjares försumlighet eller
dryckenskap, så anmäles detta af hustrun eller annan familje- eller
släktmedlem eller ock af den kommunala fattigvården till barnavårdsnämnden,
som har att konstatera förhållandet. Har detta skett, erbjudes
familjeförsörjaren att frivilligt afstå från sitt målsmanskap samt inbetala viss
årlig afgift för sina barns underhåll. Nekar han, eller är saken af
allvarlig beskaffenhet, göres den till föremål för rättsligt afgörande. Laga
domstol förklarar då mannen <i>ovärdig att utöfva målsmanskap</i> och
ålägger honom att utbetala det äskade underhållet. Uteblifver detta, såsom
vanligen är fallet, dömes han till sex månaders, ett års eller ännu längre
tids vistelse i arbetarkoloni. Kolonisterna äro fördelade på tre klasser
med olika grad af stränghet hvad reglementena angår. Första
månaden af sin vistelse i kolonien tillhör den nyanlände tredje klassen.
Visar han godt uppförande och god flit, förflyttas han till andra och
därefter till första klassen. Efter att hafva utan anmärkning varit
“försteklassist“ viss bestämd tid kan han före den egentliga tiden för
frigifningen erhålla s. k. villkorlig frigifning, d. v. s. han får under
polisuppsikt vistas inom viss uppgifven kommun. Att tigga, visa sig
öfverlastad på gata, icke kunna bevisa sig genom arbete förvärfva sitt
uppehälle eller i öfrigt icke ställa sig gifna föreskrifter till efterrättelse är
tillräckligt för att åter blifva inmanad i arbetarkoloni och där få aftjäna
resterande straff. Genom dessa stadganden har man gifvit uttryck åt
den uppfattningen, att försumliga familjeförsörjares efterhållande icke —
såsom fallet tyvärr är hos oss — ensamt är en penningfråga, ett
kommunens indrifvande af en sin fodran, utan att dom och straff i detta
såsom i alla andra fall ytterst bör hafva till mål individens förbättring.

Ersättning för lämnad fattigvård kan emellertid ej allenast kräfvas
af hjälpsökandes laglige försörjare eller anförvanter. Den, som under
tillfällig nöd, orsakad af arbetslöshet eller sjukdom, fått understöd, kan,
när denna nöd ej längre är för handen, förständigas att återbära
uppburet belopp. Härom heter det helt kategoriskt:

»All fattigvård är att betrakta såsom ett lån, hvilket kan till
betalning uppsägas och med lagliga medel indrifvas.“

Efterlefvas nu dessa bestämmelser? Begagnar man sig af den rätt
till ersättning för lämnad fattigvård, som man i och med dem
faktiskt äger?

Det skulle fordras mycket djupgående studier för att exakt besvara
denna fråga. I en kommun eller kanton framträder tämligen ohöljdt
ett ödesdigert laisser-aller-system. I en annan synes man vilja låta
lagen komma till sin rätt.<footnote>Så utfick Zürichs Einwohnerarmenpflege under år 1902 af familjefäder och
andra privatpersoner ersättning för 9,<small>7</small> proc. af utbetalade understöd, under det
att Genèves allmänna fattigvård under år 1899 gjorde sin rätt till ersättning
gällande i fråga om 16,<small>9</small> proc. För jämförelses skull må nämnas, att motsvarande
siffra för Stockholms stad år 1899 var 1,<small>8</small> proc. men år 1903 steg till 8,<small>9</small> proc.
en betydande stegring, utvisande hvilka framsteg i detta afseende som vår
hufvudstads fattigvård under de senaste åren gjort. Att i våra landskommuner
lämnadt understöd återkräfves af laglig försörjare, kan betecknas såsom ett lysande
undantag. Vi återkomma härtill i ett senare häfte.</footnote> Ytterst beror ju allt på den myndighet,
som har sig fattigvårdens handhafvande anförtrodt. Att göra sig reda för
de mått och steg, man vidtagit med afseende på denna myndighet, dess
arbetssätt och dess ansvarsskyldighet torde därför vara af ett visst intresse.

När en medborgare exempelvis i staden Genève anser sig behöfva
fattigvård, inställer han sig med en skriftlig framställning härom å
fattigvårdens expedition, där sekreteraren gör sig underrättad om hans
lefnadsförhållanden, hvarom anteckningar göras å ansökningshandlingen.
Lämnade uppgifter kontrolleras och utfyllas af en byråns tjänsteman,
som skall besöka mannen i hans hem samt sätta sig i förbindelse med
hans arbetsgifvare och andra personer, som kunna anses böra lämna tillförlitliga upplysningar i saken. Handlingen öfversändes därefter till den af styrelsens 24 ledamöter, till hvilkens distrikt mannen hör. Denne åligger det att göra en andra utredning, hvarvid han i sin tur skall besöka mannen i hans hem. Vid styrelsens nästa sammanträde skall
denne ledamot föredraga såväl tjänstemannens som sin egen rapport i saken, och bör den senare utmynna i förslag till åtgärd. Beviljas ansökan gäller detta för högst ett halft år. Önskar den hjälpsökande behålla understödet, äger han att efter denna tids förlopp inkomma med ny ansökan, med hvilken förfares såsom med den första.

    Det synes, som om med detta system möjlighet till missbruk af fattigvård vore åtminstone i viss grad utesluten och som om utsikterna till att man med rätt gåfva skulle kunna nå rätt person vore jämförelsevis stora. Det företer ju också, detta system, afsevärd likhet med Elberfeldsystemet, som vunnit ett så allmänt och berättigadt erkännande. Det för båda systemen betecknande är den betydande plats, som i desamma inrymmes åt den enskilde styrelseledamoten. Denne delar nämligen icke allenast med de öfriga ansvaret för hvad styrelsen som sådan
gör och låter. Han är personligen moraliskt ansvarig för vissa af de fall, som komma under behandling. Han vet, att det så godt som uteslutande är på honom det beror, hvilka beslut som i dessa fall skola fattas, och på grund af denna vetskap går han till undersökning af förhållandena och väger han för och emot med ett annat intresse och en annan ansvarskänsla, än han eljes skulle göra. Han blir en lefvande mellanlänk mellan nöden å ena sidan och det opersonliga något, som kallas kommunal fattigvård, å den andra. Att en sådan lefvande mellanlänk icke kan undvaras, om den institution, det här är fråga om, skall vara värd sitt namn, vård om de fattiga, borde icke behöfva bevisas. Den är ju, denna institution, djupare sedt, ett samhällets försök att i kärlekens och solidaritetens namn utjämna de mest skriande motsatserna inom detsamma. Den är ett de socialt och moraliskt myndigas omhändertagande af de socialt och moralisk omyndiga. Men är den detta, då är dess uppgift icke fylld därför, att inom hvarje kommun finnes ett ämbetsverk, där ansökningar läsas, handlingar föredragas
och protokoll skrifvas. Då måste vid dess utöfvande människa ställas emot människa.

Sker detta hos oss?

I våra lands- och småstadskommuner är det vanligen fattigvårds-styrelsens ordförande, som mottager och vid sammanträdena föredrager inkommande ansökningar. Dessa bifallas eller afslås, i de flesta fall utan att någon af de öfriga ledamöterna hafva sig fallets detaljer personligen bekant. Den skyldighet “att göra sig noga underrättad om den hjälpbehöfvandes lefnadsförhållanden och behof“, som åligger styrelsen i sin helhet, finner nämligen sällan någon ledamot skäl att på sig personligen öfverflytta. För ordföranden ligger det ju nästan utom
möjlighetens gränser att alltid hinna verkställa tillfredsställande utredning och förskaffa sig en på inhämtade fakta grundad personlig uppfattning af hvarje fall. Härtill kommer, att arbetets halt nödvändigt
måste lida af att såväl arbetsbördan som ansvaret — det reella om ock
icke det formella — hvilar på en endas skuldror.

I våra större städer ställer sig ju saken i viss mån annorlunda, men
äfven där kunde man hafva något att lära i denna sak. Om man
undantager de relativt få städer, där Elberfeldsystemet införts, eller andra därmed
jämförliga anordningar träffats, gäller nämligen om städerna hvad som
sagts om landsbygden. Den ojämförligt största delen af arbete och
ansvar faller på ens lott, här vanligen den verkställande eller jourhafvande
direktören. Visserligen har denne i icke få fall till sitt förfogande
dels en diakonissa, en sak, som ej nog kan värderas, då just därigenom
en viss grad af personlighet inkommit i arbetet, dels en eller flera
tillsyningsmän, äfven detta en sak af stor betydelse, då det först därigenom
kan anses hafva blifvit i någon mån tillfredsställande sörjdt för
utredningen af förekommande fall. Men någon fördelning af arbete och
ansvar på styrelsens medlemmar efter ofvan antydda grunder vet man endast
inom relativt få kommuner af; detta ehuru ett uttalande angående
önskvärdheten häraf finnes inryckt i fattigvårdsförordningens § 13 mom. 1.
Och dock skulle genom en sådan fördelning utsikterna till frågornas
lyckliga lösning blifva väsentligt större än de nu äro.

I vår hufvudstad äro förhållandena på detta område särskildt
egendomliga. Noga taget hafva territorialstyrelserna, undantagandes vissa
tillfälliga och särskildt brådskande fall, icke ens yttranderätt i fråga om
afslagen eller beviljad fattigvård, såvida det icke gäller hjons intagande
å ålderdomshem. I öfriga fall uppgöres förslag af verkställande
direktören, och detta förslag föreligger till afgörande inför delegerade för
beviljande af fattigvård, för att först därefter, d. v. s. när ingenting
vidare kan göras åt saken, föreläggas vederbörande styrelse till sanktion.
På grund af detta förfaringssätt får denna styrelse karaktären af en
dekoration snarare än af en arbetande och beslutande myndighet. Och
dess rent praktiska betydelse blir minimal.

Vi återkomma härtill i ett af denna skriftsseries senare häften:
“Tjänstemannasystem och vårdaresystem i svenska städers fattigvård“.

***

I Schweiz har man emellertid icke inskränkt sig till att föreskrifva
fattigvårdsstyrelserna deras skyldighet, man har äfven vidtagit åtgärder
för att dessa föreskrifter skola efterlefvas. Anser sig en hjälpsökande
hafva skäl till klagomål öfver af styrelsen fattadt beslut, så kan han
öfverklaga detsamma, först hos prefekten, hvilken, därest han finner
klagomålen grundade, för den fattiges talan inför styrelsen. Skulle genom
denna prefektens mellankomst saken icke i godo kunna uppgöras,
hänskjutes den till det departement, under hvilket fattigvården lyder. Denna
myndighet infordrar då vederbörande styrelses utlåtande angående
grunderna för dess handlingssätt och fäller därpå afgörande dom i saken.

Den kontroll, som från statens sida utöfvas öfver fattigvården,
inskränker sig emellertid icke till att infordra förklaring och fälla dom i
fråga om öfverklagade beslut. Den sträcker sig tvärtom, denna
kontroll, till alla kommuner, äfven till dem, från hvilka klagomål aldrig
inkommit, och den gäller såväl sjukhus och asyler som
fosterbarnavården och den yttre fattigvården i allmänhet. Den utöfvas genom ett
särskildt, alltid i arbete varande utskott, hvars aflönade medlemmar äro
inspektörer för hvar sin af fattigvårdens olika grenar. Till detta utskott
skola årligen insändas statistiska redogörelser samt reglementen och
årsberättelser från inrättningar af olika slag, och genom upprepade resor
inom kantonerna göra sig inspektörerna reda för tillståndet inom de
olika kommunerna.

Som bekant existerar någon dylik kontroll icke hos oss. Våra
fattigvårdsstyrelser kunna sägas vara allom bjudande, suveräna
myndigheter, hvilka äga att göra och låta så godt som hvad dem lyster.
Visserligen kunna deras beslut underställas vederbörande samhälle på
allmän stämma, men hvarken denna bestämmelse eller den, i hvilken det
heter, att det icke är Konungens befallningshafvande “betaget“ att
tillhålla ett samhälle att i ett eller annat afseende sin skyldighet fullgöra,
är af stor praktisk betydelse. Denna sida af saken har närmare
utvecklats i en uppsats, influten i häftet III år 1904 af Social Tidskrift, till
hvilken uppsats eventuellt intresserade härmed hänvisas. Frågan är af
en alldeles särskild vikt, då det torde vara på grund af bristande
kontroll, som vår fattigvård är hvad den är, en afspegling af vår tids
humana uppfattning i en kommun och af en svunnen tids barbariska
föreställningssätt i en annan. Uttrycket kanske förefaller öfverdrifvet, men
dess befogenhet torde bestyrkas af följande skildringar, gripna direkt
ur lifvet:

På ett fattighus i en af våra småstäder befann sig för några år
sedan en kvinna med sina tre minderåriga barn. Mannen hade
öfvergifvit henne för att söka lyckan i det för så många såsom lyckans
hemland hägrande Amerika. Själf led hon af lungsot i framskridet stadium.
Sjukhusets portar voro stängda för henne, och det återstod intet annat
än att invänta döden på fattighuset. Den kvinnan, som icke ens kunde
lämna sin bädd, hvad hade väl samhället att bjuda henne? Jo, fritt
husrum, fri vedbrand och 5 kr. i månaden, d. ä. 4 öre per dag och
person. På det skulle hon och barnen lefva. Det gjorde de också,
men tilläggas bör, att det gick ovanligt bra att tigga i den trakten.

En orkeslös s. k. födorådstagare, d. v. s. af fattigvården till
enskild person utackorderadt hjon, sjuknade och blef sängliggande.
Födorådsgifvarne, ett torparfolk, funno för godt att lämna honom åt sitt öde.
Det eldades ej i hans rum, och ej heller bars föda till honom. Dag
gick efter dag. Slutligen gjordes en anmälan till vederbörande
länsman. I denna anmälan hette det, att mannen vore i fara att dö af
svält. Polisundersökningen gaf vid handen, att om detta icke redan
skett, så var det icke på grund af födorådstagarnes förtjänst. Dessa
hade nämligen på tre veckor icke gifvit mannen någon mat af hvad
slag det vara må.

På ett fattighus anträffades en nittonårig flicka, som nyligen
blifvit moder. Hon satt där med sitt lilla barn i knät, omgifven af sina
rumskamrater, sju mer eller mindre förfallna och försupna manliga
individer och två mindre vetande kvinnor. Tyst och skygg satt hon där.
Men plötsligt såg hon upp, det kom något spotskt i hennes leende,
och hon utbrast: “Ja, det lär ska vara lagom åt en sådan slyna som
jag att sitta här. Det ha herrarne sagt!“

Det är sådant, som förtjänar att betecknas som en afspegling af
svunna tiders barbariska föreställningssätt. Det är sådant, som skriar
efter kontroll!

***

Dröja vi nu vid de olika former, under hvilka fattigvård i Schweiz
förekommer, finna vi, att dessa äro ungefär desamma som hos oss.
Fattighus i vanlig mening existera dock ej. Större städer hafva asyler
för sina gamla, sådana nämligen som sakna anhöriga. Finnas
obemedlade anförvanter, låter man vanligen åldringen vårdas i deras hem och
betalar 20, 30, ja ända till 50 fr. i månaden för hans underhåll. Den
senare siffran är dock undantag. Denna form af ålderdomsförsörjning är
enkel och bekväm och föredrages af de gamla själfva. Men den har
stora olägenheter, dem vederbörande emellertid tyckas taga lugnt. Det
förefaller onekligen, som om man ansåge, att därest åldringarne
använda sitt underhåll hufvudsakligen till tobak och spritvaror, om de
lefva högt ett fåtal af månadens dagar och svälta de öfriga, om de
tillbringa sitt lif i lättja och osnygghet, så är detta en sak, som angår
dem själfva men ingen annan. Att samhället har rätt att fordra och
bör fordra, att dess gåfva på värdigt sätt användes, ingår icke i det
allmänna medvetandet. Äfven i ålderdomsasylerna är friheten stor och
arbetsskyldigheten så godt som ingen. Man uppmuntrar och gifver
extra förplägning åt dem, som vilja sysselsätta sig i trädgård, i
snickeri- eller smidesverkstad. Den som icke vill kan i de flesta fall låta bli.
Han har icke förty sitt fulla underhåll, sitt rum, som han delar
vanligen med en, ibland med fyra kamrater, sina kläder, sin dagliga ranson
vin och sin kost, om hvilken det är för litet att säga, att den är närande, ty
den motsvarar kosten i hvilket borgerligt hem som hälst. Endast i kantonen
Berns asyler synes arbetsskyldighet vara införd; där sysselsättas hjonen
ungefär såsom vid våra fattiggårdar. Att detta icke allmänt brukas, kan
icke annat än förvåna, och förklaringen torde böra sökas i schweizarens
till ytterlighet gående fasa för allt, som på något sätt kan begränsa
hans rätt att bestämma öfver sig själf. Den icke för brott straffade
medborgaren är en fri man, som af ingen får tvingas eller tvinga låtas.
Utgående från denna sats, tillstäder och underhåller man i asylerna en
permanent sysslolöshet, af hvilken, såsom hvar man vet, intet godt
kommer. Det är emellertid svårt att förstå, hvarför det skulle vara
mera förnedrande för ett fattighjon än för hvilken som hälst annan
människa att gifva sitt arbete såsom vederlag för sitt underhåll.
Ifrågavarande betraktelsesätt, huru föga förnuftigt det än är, har
emellertid sina varma försvarare äfven i andra länder. I ett modernt
fattighus i Berlin tillbringa de 1,400 äldre och yngre hjonen sin tid i den
mest absoluta lättja; 60 tjänstflickor städa rummen och utföra nödiga
sysslor inomhus, och den härliga trädgården skötes af lejda händer.
På en förfrågan angående hjonens sysselsättning svarade husfadern
leende: “De äta och dricka, sofva och gräla, och så går tiden.“ På
enahanda förfrågan, ställd till föreståndarinnan för ett fattighus i Tyrolen,
en nunna, gafs det betecknande svaret: “Visst vore det bra, om man
arbetade, men här finns bara folk, som inte vill arbeta.“

Det torde kunna sägas, att fattigvård, ordnad på detta sätt, i ett
afseende och ett väsentligt sådant, förfelat sin uppgift. Såsom en
reaktion mot de tänkesätt, som ligga till grund för densamma, kan man
beteckna systemet med fattiggårdar, ett system, som, glädjande att
konstatera, alltmer vinner insteg i vårt land.

Det kanske mest betecknande draget i Schweiz’ fattigvård är det
sätt, hvarpå man sörjer för barnen. Barnet är schweizarens älskling.
Han dyrkar i detsamma de slumrande möjligheterna och framtiden.
Också har särskild omsorg ägnats denna gren af fattigvård. För
faderlösa barn utser kommunen förmyndare, och detta icke blott, såsom hos
oss, när arfsmedel finnas att tillvarataga, utan äfven i motsatt fall. De
barn, hvilka kommunerna föranlåtas att helt omhändertaga, utackorderas
vanligen i handtverkar- eller med dem likställda familjer. Sedan barnet
vistats en månad på försök i sitt nya hem, upprättas ett kontrakt, i
hvilket fosterföräldrarne förklara sig vilja för en summa af 15—20 fr.
i månaden mottaga barnet i sitt hem samt förbinda sig att uppfylla
sina i kontraktet noggrannt upptagna förpliktelser som barnets målsmän.
En del barn uppfostras dock i kommunala eller af enskilda personer
upprättade barnhem. Lifvet i dessa till ett antal af omkring 200
uppgående barnhem skiljer sig icke mycket från lifvet i våra. Krafvet på
tillräckligt, rent praktiskt arbete är dock bättre tillgodosedt. Så
sysselsättas gossarne med landtbruk och kreatursskötsel, snickeri,
urtillverkning o. s. v. Hvad barnhemmen för flickor vidkommer, äro i detta
afseende de smärre hemmen med endast 12 à 15 flickor bäst
tillgodosedda. I dessa finnes nämligen ingen tjänarinna, utan allt arbete, äfven
tvätten, tillverkningen af alla nödiga klädespersedlar samt skötseln af
stora köksträdgårdar förrättas af eleverna under föreståndarinnans och en
handarbetslärarinnas uppsikt. De små hemmens företräde framför de
stora börjar att alltmer inses. Härom vittnar det försök man gjort dels
vid kantonen Neuchâtels stora barnhem, dels vid räddningshemmet
Sonnenburg för gossar (Luzern).<footnote>En skildring af lifvet inom denna anstalt är i slutet af detta häfte intagen</footnote> Dessa hem hafva nämligen delats
i s. k. familjer, afdelningar på högst 15 barn. Hvarje familj förestås då
af sin husfader och inhyses i sin särskilda byggnad.

Ett särskildt omnämnande förtjäna de med industriellt företag
förenade hemmen för svårhandterlig ungdom. Dessa hem, som icke äro
att förväxla med räddningshem i egentlig mening, stå afgiftsfritt öppna
för barn i åldern 13—15 år, som visat sig behöfva en strängare
uppsikt än den, som kan beredas dem i enskilda hem eller i barnhem med
sin jämförelsevis fria anda. De erhålla i dessa hem folkskolebildning
och konfirmationsundervisning, om sådan icke bibringats dem före
inträdet, samt undervisning i gymnastik och sång, flickorna därjämte i
handaslöjd. För öfrigt arbeta de efter ålder och krafter 4 à 8 timmar
om dagen i fabrik, där de naturligtvis ej komma i någon som hälst
beröring med anstalten utomstående. Maten är enklare än i andra
barnhem, uppsikten strängare och friheten betydligt mindre. För att
vänja barnen vid ordning och sparsamhet beräknas en viss summa för
deras kläder under den tid af vanligen fyra år, som deras föräldrar
eller målsmän förbundit sig att låta dem kvarstanna vid anstalten.
Denna summa bokföres, de kläder barnet efter hand utfår, afräknas,
och återstoden blir barnets vinst af sitt arbete.

Dessa anstalter hafva visat sig fylla ett verkligt behof. De äro
till snarare för att förebygga ett ondt än för att afhjälpa ett ondt.
Och många äro de föräldrar och förmyndare, fattigvårdsstyrelser och
barnhemsdirektioner, som efter fruktlösa försök att under friare
förhållanden komma till rätta med en uppstudsig och lättjefull yngling eller
flicka hänvändt sig till någon af dessa anstalter och senare haft skäl
att glädja sig åt detta sitt beslut. Det trägna, i viss mening forcerade
arbetet bland slamrande maskiner motarbetar slöhet och lättja och
omöjliggör de farliga funderingarna såväl som det farliga pratet. Med eller
mot sin vilja vänjer sig barnet under sin fyraåriga vistelse i hemmet
vid ett ordnadt och strängt arbetsamt lefnadssätt. Den ständiga
uppsikten, möjlig just emedan barnen nästan utan uppehåll äro sysselsatta,
hindrar, så vidt möjligt är, den enas menliga inflytande på den andra.
Till förströelse är endast en timme efter kvällsvarden anslagen. Då finnas
lätta spel att tillgå; de, som så önska, laga sina kläder, och under
tiden läses högt, eller ock berättar husfadern någon tilldragelse ur
lifvet. För öfrigt får omväxling i arbete motsvara hvila från arbete.
När ett arbetslag skickas till fabrikssalen, är ett annat omväxlande
sysselsatt i köksträdgården, tvättstugan, ladugården eller köket och ett
tredje i skolsalen. Genom denna anordning motverkas den med
fabriksarbete alltid förbundna enformigheten.

Att betydelsen af det inlägg i arbetet för de ungas räddning, som
gjorts i och med dessa anstalter, börjat att alltmera inses af den stora
allmänheten, bevisas af det faktum, att en plats i dessa hem, som
tillsammans rymma cirka 800 barn, knappast blir ledig förrän den åter
besättes. Så var emellertid ej förhållandet för ett fyrtiotal år sedan,
då dessa hem först skapades. Den omständigheten, att de upprättades
och underhöllos af fabriksägare, gjorde dem misstänkta, och man såg
i dem ett under välgörenhetens mask gjordt försök att tillförsäkra sig
billiga arbetskrafter. Denna misstanke jäfvas emellertid af det enkla
sakförhållandet, att hemmen, åtminstone de fyra af de sju befintliga,
af hvilkas ekonomiska ställning undertecknad varit i tillfälle att taga
del, såsom affär betraktade gå med förlust, så att stiftarne årligen få
tillskjuta mer eller mindre ansenliga summor. De äro således, dessa
anstalter, icke affärsföretag utan barmhärtighetsverk, men
barmhärtighetsverk så inrättade, att man med jämförelsevis liten kostnad kan göra
godt i stor utsträckning. Icke förty skulle nog systemet, därest man
gjorde ett försök att äfven under förändrade former införa detsamma i
vårt land, röna starkt motstånd. I alltför mångas tanke är nämligen
ett barnhems främsta uppgift den, att bereda sina skyddslingar en lätt
och sorgfri barndom. Att denna uppgift bör få stå tillbaka för den
högre och viktigare, att af dessa skyddslingar dana moraliska
personligheter och goda medborgare, i stånd att fylla de kraf, lifvet kommer
att ställa på dem, besinnas ej alltid tillräckligt. Den ekonomiska sidan
af saken torde emellertid, äfven den, vara värd ett beaktande. I
anseende till den i trots af all fattigvård och all välgörenhet rådande
myckna andliga och lekamliga nöden är det ju onekligen af stor
betydelse, att med till buds stående medel så mycket som möjligt
uträttas.

***

Vid studiet af barnavården i Schweiz är det emellertid näppeligen
de vid de olika anstalterna tillämpade systemen, som äro det mest
anmärkningsvärda. Detta torde vara det sätt, på hvilket man sörjer för
barnens yrkesutbildning. Vid 15 år, när barnet inhämtat
folkskolebildning och blifvit konfimeradt, lämnar det barnhemmet eller den familj,
i hvilken det uppfostrats, och sättes i lära. Att vid val af
lefnadsyrke en långt gående frihet lämnas barnet och att, där nödiga
förutsättningar hos detta förefinnas, den ekonomiska sidan af saken icke
i någon mån är den afgörande, synes af följande förteckning på de
lärlingar, som under år 1900 på staden Genéves bekostnad fått sin
utbildning:
<table>
<td r>1<td>slaktare,<td r>1<td>sockerbagare,
<td r>3<td>bagare,<td r>1<td>kock,
<td r>2<td>guldsmedsarb. (1 kvinnlig),<tab><tab><td r>1<td>kokerska,
<td r>1<td>juris studerande,<td r>1<td>metallarbetare,
<td r>6<td>barberare,<td r>1<td>butiksbiträde (kvinnligt),
<td r>1<td>aspirant i ämbetsverk,<td r>1<td>arkitekt,
<td r>5<td>aspiranter i bank,<td r>5<td>elever vid Tekn. yrkesskolan,
<td r>4<td>bokhållare,<td r>6<td>plåtslagare,
<td r>4<td>sättare,<td r>2<td>folkskollärare,
<td r>1<td>tryckeriarbetare,<td r>11<td>trädgårds- och landtbruksarb.,
<td r>1<td>arbetare vid litograf. verk,<td r>2<td>linnesömmerskor,
<td r>3<td>sadelmakare,<td r>8<td>arbetare vid mekaniskt verk,
<td r>5<td>låssmeder,<td r>2<td>tandläkare,
<td r>2<td>skräddare,<td r>9<td>snickare,
<td r>7<td>sömmerskor,<td r>1<td>modist,
<td r>1<td>tapetserare,<td r>2<td>dekoratörer,
<td r>2<td>järnarbetare,<td r>1<td>murare,
<td r>1<td>korgarbetare (blind),<td r>4<td>strykerskor.
</table>                        
För lärlingarne betalas logis och vivre i arbetar- eller
handtverkarhem med ända till 40 à 60 fr. i månaden, hvarjämte 200 à 300 fr.
beräknas åtgå för själfva yrkets inlärande. Detta i vanliga fall. De,
som få utbilda sig till lärare, advokater etc., kosta naturligen
fattigvården långt större summor, under det att de, som blifva grofarbetare
och tjänarinnor, tarfva en något mindre. I hvilket fall som helst, står
lärlingen under fattigvårdens absoluta förmynderskap ända till fyllda 21
år. Det är denna myndighet, som genom en sin ledamot “inspecteur
des apprentis“, går i författning om lärlingens inackordering och
beklädnad samt träffar öfverenskommelse med hans mästare eller
arbetsgifvare, hvilket sker genom kontrakt. Skulle lärlings uppförande gifva
anledning till klagomål, anföras dessa af arbetsgifvaren för inspektören,
som har att vidtaga lämpliga åtgärder. I allvarsamma fall intages
lärlingen på förbättringsanstalt. Lärling kan icke själf vidtaga någon
förändring i sin ställning, ej heller kan tjänare eller tjänarinna antaga eller
uppsäga tjänst. Deras löner inbetalas till fattigvårdens byrå och
bokföras på respektive barns konto. När barnet fyllt 21 år, afslutas kontot,
och genom särskildt styrelsebeslut afgöres, huruvida och i hvad mån
hvarje barn skall dömas skyldigt att återgälda hvad dess uppfostran
kostat. Detta kommer naturligen ej i fråga annat än när denna
uppfostran varit särskildt kostsam, eller, rättare, när den, som fått
densamma, kan anses böra inom den närmaste framtiden få relativt goda
inkomster. Exempel finnas emellertid på att advokater, apotekare m. fl.
återgäldat allt hvad de sedan sin tidigaste barndom kostat
fattigvården.

Hvad som här blifvit sagdt om yrkesutbildningen gäller i detalj
egentligen kantonen Genève, hvilken i detta liksom i en del andra
afseenden gått längst i fråga om de kraf, den ställt på sin egen
fattigvård. Dock enas de flesta öfriga kantoner liksom ock flertalet privata
välgörenhetsinrättningar för barnauppfostran dels i att låta sina
skyddslingar lära ett yrke, dels i att betrakta dem såsom omyndiga under de
första åren efter konfirmationen. Skillnaden är endast, att de yrken,
barnen kunna välja, icke äro så många eller af så skilda slag, hvilket
ju icke häller i något afseende kan betecknas som nödvändigt, samt
att begreppet förmynderskap fattas i mer eller mindre absolut
betydelse, hvarjämte detsamma oftast så småningom upphör, så att barnet
ett par år före sin egentliga myndighetsålder kan sägas vara sin egen
herre.

Helt olika te sig, som bekant, de motsvarande förhållandena inom
vårt eget land.

Fyra olika slag af barnförsörjning äro hos oss i bruk.
Bortauktionering, barns inhysande på allmänt fattighus, deras utackordering i
arbetarhem samt slutligen uppfostran i barnhem. På det första af dessa
slag af barnaförsörjning behöfver icke många ord spillas. Det är
utdömdt och, hvad mera är, det är i utdöende, ehuru 1904 års riksdag
vägrat att för sin del underskrifva dödsdomen. Önskligt vore, att man
kunde säga detsamma om det andra. Men så är tyvärr icke fallet.
Och det är icke endast i de kommuner, där de gamla fattigstugorna
och fattighusen, ett arf af 1686 års förordning, fått förblifva i orubbadt
skick, som man finner barn inhysta i samma hus och i samma rum
som sjuka, ålderstigna och i dryckenskap eller annan last sjunkna män
och kvinnor. Nej, äfven i sådana kommuner, där fattighusen fått vika
för de mera tidsenliga fattiggårdarna, finner man barn inhysta bland
de äldre. På en sådan fattiggård äro exempelvis 50 barn
sammanförda med 150 vuxna hjon. De äldre af dessa 50 barn få sköta sig
själfva under den uppsikt, som möjligen kan gifvas dem af
inrättningens husmoder, hvilken emellertid, då hvarje i någon mån
arbetsdugligt hjon kallas till arbete i landtbruket, själf nödgas lägga hand vid
matens tillredning och andra husliga sysslor. De mindre barnen äro
öfverlämnade åt en sinnessvag kvinnas omsorger. En sådan sakernas
ställning kan icke nog beklagas, och de kommuner, som på detta sätt
förfuska och snedvrida fattiggårdssystemet, lägga därigenom i dagen,
att de genom att införa detsamma mindre afsett att tjäna humanitära
syften än att vinna tillfälle att till minskande af fattigvårdstungan
begagna sig af hjonens arbetskraft.

Den tredje formen af barnaförsörjning, utackorderingen, erbjuder
afsevärda fördelar i fråga om barnets förberedelse för det lif, som väntar
detsamma, detta för så vidt hemmen väljes med omsorg och tillbörlig
kontroll öfver vården utöfvas. Med afseende härpå kunna tvenne
önskemål framhållas. Det ena är, att utackorderingen, såsom det i en del
samhällen redan sker, gjordes till föremål för skriftlig uppgörelse. Den
omständigheten, att vår allmoge har mera aktning för det skrifna än för
det talade ordet, gifver anledning antaga, att något godt vore att vänta
redan af denna enkla anordning. Det andra önskemålet är, att man,
följande det exempel, som gifvits i Finland, inom hvarje kommun utsåg
en eller flera hälst <i>kvinnliga barnainspektörer</i>, med skyldighet för
dessa att till fattigvårdsstyrelsen inlämna rapporter öfver sina till
minimiantalet bestämda besök i barnens hem.<footnote>Ett i Finland brukadt formulär för här åsyftade rapporter har följande utseende:

«Tillsyningsmans inspektionsprotokoll.

Af fattigvården understödda barnet.................................har jag besökt
den.................................i dettas hem och däröfver gjort följande anteckningar:

<table>
<td 2 c> Frågor. <td > Svar.

<td r>1. <td l>Hurudant är barnets hälsotillstånd?  <td><tab> <tab>   
<td r>2. <td l>Hvilken undervisning åtnjuter det?  <td><tab>  <tab>       
<td r>3. <td l>Öfvas det i arbete? Hvilket? <td><tab> <tab>  
<td r>4. <td l>Huru har det uppfört sig?<td><tab> <tab>                   
<td r>5. <td l>Hurudana äro dess gång- o. sängkläder?<td><tab> <tab>      
<td r>6. <td l>Huru med ordningen i hemmet?<td><tab> <tab>                
<td r>7. <td l>Synes vårdaren med ömhet omfatta             
barnet?  <td><tab>  <tab>   
<td r>8. <td l>Är inackorderingspriset lämpligt? <td><tab> <tab>
<td r>9. <td l>Förefaller vårdaren lämplig?   <td><tab>  <tab>     
<td r>10.<td l>Anför vårdaren klagomål? Hvilka?  <td><tab><tab>    
<td r>11.<td l>Föreslås någon åtgärd? Hvilken? <td><tab>  <tab>    
<td 3> <tab>
<td 3>Förestående svar har jag afgifvit efter bästa förstånd och samvete, hvilket
härmed intygas.
<td 2>......................den......................19-.<td> <tab>

<td 2> <td l>..........................................
                                                        
<td 2> <td l>Tillsyningsman.»
</table></footnote> Härigenom skulle utan tvifvel ytterligare mycket vara att vinna.

Komma vi så till den fjärde och sista formen af barnaförsörjning,
uppfostran i barnhem. På detta område har den legala fattigvården,
men i all synnerhet den privata välgörenheten, nedlagt ett arbete, värdt
ett det varmaste erkännande. Och dock kunde äfven härvidlag
önskemål finnas att framhålla. Förenad med mindre risk än utackorderingen,
erbjuder uppfostran i barnhem, sådana som dessa nu vanligen äro
ordnade, mindre garantier i fråga om barnets daning för den uppgift, som
väntar detsamma. Eller är det icke troligt, att bamhemsbarnet, som
under sin lätta och sorgfria barndom lärt sig att anse det som en
själffallen sak, att det skall erhålla icke blott det nödvändiga utan ock allt,
som kan vara det nyttigt, och mycket, som kan vara nöjsamt därtill,
är det icke troligt, att detta barnhemsbarn svårare skall finna sig till
rätta i torftiga och sträfsamma villkor än det barn, som under hela sin
uppväxttid delat torpar- eller handtverkarfamiljens mödor? För att i
någon mån tillgodose äfven denna sida af saken borde hemmen göras
smärre och enklare, en sak som ofta nog framhållits. Först och sist
borde större rum beredas åt rent praktiska göromål, så att barnen lärde
icke blott att vara sysselsatta utan ock att verkligen arbeta.

Hvad som hittills blifvit sagdt gäller barnens uppfostran till
konfirmationen. Enligt gällande författning och gällande praxis är ju också
uppgiften vid denna tidpunkt afslutad. Efter en barndom af
fullständigt beroende och relativt tvång stå försörjningsbarnen (de tusenden,
som uppfostras genom allmänna barnhusets försorg, icke undantagna)
i och med sin konfirmation plötsligt ensamma i världen. De kunna
besluta öfver sig själfva och skola själfva bära ansvaret för dessa sina
beslut. Man har kanske skaffat dem deras första plats, men ingenting
hindrar dem att när som hälst lämna densamma. De, som utgått från
goda barnhem, hafva, utom förmånen att hafva fått kvarstanna i hemmet
något år efter konfirmationen, den utvägen att vid uppkommande
svårigheter vända tillbaka dit med bön om råd och hjälp. De öfriga hafva
icke ens en sådan utväg och sakna den kanske icke heller. Njutande
af sitt oberoende, begifva de sig sorglöst ut i det okända. Den ena
platsen efter den andra antages och öfvergifves. Det ena yrket efter
det andra försökes utan att något grundligt inläres. Landsbygdens
barn draga till städerna och slå där i ungdomligt lättsinne och
ungdomligt oförstånd in på vägar, där blott alltför mycket äfventyras.
De, som under sin barndom mottagit goda intryck, hvilket ju tyvärr
icke är fallet med alla och i all synnerhet icke med dem, som blifvit
uppfostrade — nej, inhysta — på fattighus, få lätt nog dessa
utplånade, och slumrande dåliga anlag få fritt utveckla sig. Naturligtvis
gäller detta ingalunda alla. För många blir ju den hårda
nödvändigheten att förtjäna den bästa läromästaren. Andra komma också under
godt inflytande, och åter andra, särskildt bland bamhemsbarnen, hafva
trots sina unga år hunnit få en så pass stadig moralisk grund lagd,
att de utan att taga skada komma öfver den första ungdomstiden med
alla dess faror och frestelser. Men dessa exempel på att experimentet att
gifva 15-åringar full bestämmanderätt öfver sig själfva under vissa,
särskildt gynnsamma omständigheter kan lyckas, bevisar icke, att sagda
experiment icke är farligt. Att en motsvarande frihet i regeln lämnas
andra barn af de fattigare klasserna, är ett beklagligt sakförhållande,
som emellertid ingenting förändrar i hvad här sagts. De första
ungdomsåren äro för ynglingen och ungmön hvad tiden i plantskolan är för
fruktträdet. Den kan se kraftig nog ut, telningen, när den flyttas dit,
men det är först genom lämplig ans och vård, klok beskärning och
omsorgsfull ympning, som den utvecklas till ett ädelt fruktträd.
Lämnad åt sig själf, blir telningen ofelbart en vildapel. Blott alltför många
unga människotelningar veta intet af en sådan ans och vård. Blott
alltför många unga stammar brytas också af stormen. Och de som icke
brytas — ja, de blifva vildaplar.

Nära till hands ligger nu den frågan: Hvad kan med våra resurser
göras för att i någon mån råda bot för detta onda?

Först och främst måste man, för att öfver hufvud taget något skall
kunna göras, frångå den nu gängse uppfattningen, att såväl barnets
som fattigvårdsstyrelsens befrielses timma slår den dag, det förra fyller 15
år. Detta är hufvudvillkoret. Vore det uppfylldt, skulle det öfriga falla
af sig själft. Fattigvården skulle då genom en densamma företrädande
barnainspektör medelst kontrakt träffa aftal med barnets arbetsgifvare
liksom förut med dess fosterföräldrar. Nödig hänsyn borde ju därvid
tagas till att den första platsen blefve lärorik och bildade ett steg framåt
på den bana, barnet senare skall följa. Utan inspektörens mellankomst
skulle barnet icke äga att ombyta tjänst eller vidtaga annan förändring
i sin ställning. Med ett ord, barnet skulle i fattigvården och närmast
i barnainspektören äga stödet af en med tillbörlig myndighet utrustad
målsman, som följdriktigt arbetade för dess väl, och detta stöd skulle
det äga, ända tills det vunnit en sådan utveckling, att icke alltför
mycket äfventyrades genom att lämna det frihet att bestämma öfver sig
själft, exempelvis tills det fyllt 18 år. Några särskilda ekonomiska
uppoffringar skulle förändringen ej behöfva betinga annat än i de fall,
då ynglingen eller flickan under inlärande af ett yrke icke kunde
förtjäna tillräckligt för sitt uppehälle. Hvad förändringen däremot alltid
skulle betinga är ett offer af tid, omtanke och arbete från
fattigvårdsstyrelsernas sida.

Är med våra nuvarande författningar en reform, sådan som den
här föreslagna, utförbar?

Legostadgans §§ 18—20 tyckas jakande besvara denna fråga, men
tvänne bestämmelser, den ena inryckt i fattigvårdsförordningen, den
andra i lagen angående förmynderskap, synas tala i motsatt riktning.
Enligt den förra skall nämligen fattigvårdsstyrelsens husbonde- och
målsmansrätt gälla endast så länge som fattigvården fortfar. Enligt den
senare skall enhvar, som fyllt 15 år och kan något förvärfva, äga att
däröfver råda.

Det kan synas underligt, att bestämmelserna i ett land som Schweiz,
ett den relativa frihetens land, ett land, där samma medborgarrätt är
tillförsäkrad alla och där individen såsom sådan betyder något mera än
här, det kan synas underligt, att bestämmelserna i detta land i så
långt högre grad än hos oss inskränka ungdomens frihet. Eller
kanhända är det icke underligt utan tvärtom mycket naturligt. I ett land
som Schweiz, där det kommunala och politiska intresset är hvar mans
sak, är hela samhällets välfärd i högre grad än hos oss beroende af
att hvarje individ växer upp till en god medborgare, en den där är
medveten om sitt ansvar och sina förpliktelser och i stånd att uppbära
det förra och fylla de senare. Kanske är det just emedan man insett
detta, som samhället, hvad de barn angå, för hvilka det direkt bär
ansvaret, icke lämnar någon möda eller någon kostnad ospard för att
dana dem till sådana medborgare. Kanske är det af samma orsak och
med samma mål för ögonen, som man icke tvekat att inkräkta på
ungdomens frihet, och detta ehuru individens frihet är schweizaren i
högre grad än svensken helig.

I vårt land arbetar man nu på den allmänna och lika
medborgarrättens införande. Somliga önska den med garantier, andra önska den
utan. Är det dåraktigt att hoppas, att man inom en icke alltför aflägsen
framtid skall inse, att den bästa garantien i fråga om folkets
medborgarrätt är folkets uppfostran, dess moraliska uppfostran i främsta
rummet? När man det insett, skall man icke längre tillåta, att de
medborgare, för hvilka samhället på ett alldeles särskildt sätt bär ansvaret,
vid 15 år, vid den ålder, som är kanske den mest afgörande för lifvet och
vid hvilken de mest ödesdigra misstag lätteligen kunna göras, lämnas att
på egen hand och på eget ansvar skapa sig en väg genom lifvet. När
man det insett, skall man icke längre lugnt åse, huru på en efter annan
af dessa samhällets egna skyddslingar besannas det gamla ordet:
»Den agalös lefver och lagalös, han ärelös dör!“

*
</chapter>
<chapter name="Uppfostringsanstalten Sonnenberg af G. Rundgren">
<h2>Uppfostringsanstalten Sonnenberg.</h2>
<table o>
<td c>Utdrag ur Berättelse öfver en studieresa till Schweiz, företagen på uppdrag<br>af Stockholms stads Fattigvårdsnämnd under sommaren 1901<br>af <b>G. Rundgren.</b>
</table>

I Schweiz har man gjort mycket särskildt för sådana minderåriga,
som äro i behof af moralisk förbättring och vård. Det har gått till
där såsom t. ex. i England, att det från början varit uteslutande
enskilda personers eller föreningars initiativ och arbete, som kommit detta
åstad. Då det är fråga om Schweiz, har man naturligtvis, om man
vill spåra ursprunget till de många uppfostringsinrättningarna, att gå
tillbaka till stormännen Pestalozzi och Fellenberg. Sedermera hafva de
öfverallt stiftade “Gemeinnützliche Vereine“ inlagt stora förtjänster genom
grundande eller understödjande af dylika anstalter, direkt eller genom
bestridande af årsafgifter för däri intagna barn. Vidare hafva ock vissa
kantoner dels lämnat understöd, dels äfven grundat egna anstalter. Så
har t. ex. Bern inrättat ej mindre än fyra kantonala räddningshem för
gossar och två för flickor, och andra hafva gjort på samma sätt. Sedan
1898 har äfven Edsförbundets styrelse fått befogenhet att understödja
uppfostringsverk af dylik art.

De flesta anstalter med detta syfte hafva dock fortfarande privat
karaktär, om ock flere mottaga understöd af kantonalstyrelserna.

***

Uppfostringsanstalten å Sonnenberg är icke en af de allra äldsta i
Schweiz. Den grundades af “Schweizerische gemeinnützliche Gesellschaft“,
som efter en diskussion år 1855 rörande nödvändigheten att inrätta en för
hela Edsförbundet gemensam uppfostringsanstalt för gossar af katolsk
konfession — likasom man redan förut gjort det för protestantiska gossar
— tillsatte en kommitté för sakens ordnande. Efter åtskilliga förarbeten
och noggrann undersökning af flere till inköp ifrågasatta landtgårdar
bestämde man sig för en sådan i kantonen Lüzern, härligt belägen å
det nära kantonens hufvudstad liggande Sonnenberg med präktig utsikt
öfver Pilatus, Wierwaldstädtersjön och högalperna. Inköpssumman
belöpte sig till öfver 56,000 francs.

Såväl då som någon gång senare hafva anstaltens byggnader
undergått om- och tillbyggnad, så att därtill åtgått en summa, ungefär
lika stor som ofvannämnda inköpssumma.

Anstalten anses fortfarande tillhöra och stå under målsmanskap af
samma välgörande sällskap, som grundat densamma, och styres af en
större och en mindre kommitté. Den senare består af ett antal anstalten
närboende män och utgör anstaltens närmaste högre myndighet, bestämmer
om intagande af gossar m. m. Den större kommittén utgöres af den
mindres ledamöter tillika med ett antal andra från intresserade kantoner
utsedda personer. Den bestämmer bland annat om antagande af
föreståndare och lärare. En af den mindre kommitténs ledamöter
ombesörjer också förandet af anstaltens räkenskaper.

För att vinna inträde i anstalten fordras att eleven — utom att
han är af katolsk bekännelse — 1) är schweizare, 2) är i behof af
sedlig förbättring, 3) ej är under 7 eller öfver 15 år, 4) är kroppsligen
frisk och begåfvad med normala bildningsmöjligheter.

Vagabonder i egentlig mening och brandanstiftare mottagas icke.

För hvar och en erlägges årligen en afgift, som styrelsen efter
omständigheterna fastställer, men som minst bör uppgå till 250 fr. Ett
antal klädespersedlar — uniform användes icke af anstaltens gossar —
skall ock af hvarje lärjunge till anstalten medföras.

Lärjungarna bli kvar till dess målet, sedlig förbättring, anses vunnet,
dock minst i 2 år, eller ock till dess det visar sig icke kunna vinnas. I
regeln utgå de efter fyllda 16 år. Obotligt sjuka, för skolbildning
oförmögna, äfvensom moraliskt oförbätterliga kunna entledigas när som helst.

Till hjälp och understöd för utgångna lärjungar utses för hvar och
en på den ort där han befinner sig — ifall den icke är till anstalten
närbelägen — en beskyddare (“patron“) som åtager sig att emellanåt
besöka ynglingen i fråga, biträda honom med råd, medla vid tvistigheter
mellan skyddslingen och hans husbonde etc. samt underrätta anstalten,
om gossens förhållande.

Dessutom inväljer kommittén “korrespondenter“, som äro till hjälp
och bistånd vid förmedling af anstaltens angelägenheter i olika kantoner.

Såsom föreståndare anställdes vid anstaltens grundande den då
25-årige lärarkandidaten Edvard Bachmann, hvilken ännu 1901,
åtnjutande högt och allmänt anseende, efter mer ån 40 år tjänstgjorde i
samma egenskap. Herr Bachmann är tillika vice president i Schweizerische
Armenerziehungs Verein, en lifaktig och verksam förening af de många,
som i Schweiz äro bildade med liknande syfte.

Den 15 januari 1859 mottogs anstaltens första skyddsling. Det
kan nämnas att herr Bachmann på dagen 40 år därefter hade glädjen
från denne sin f. d. elev mottaga ett vänligt hälsningstelegram.
Anstalten började med ett antal af 6 elever, hvilket efter hand ökades så,
att den från och med år 1868 städse haft 50 à 54 skyddslingar,
d. v. s. så många som det varit möjligt att rymma i de icke särdeles
vidlyftiga lokalerna.

För besökaren företer anstalten i sitt yttre, med undantag af
byggnadernas dock icke öfverdrifna storlek, just ingenting som skiljer den
från en vanlig schweizisk landtgård med ett par hvitrappade hus och
behöfliga ekonomibyggnader. Och detta var i allmänhet förhållandet
med de å landsbygden belägna uppfostringsanstalter jag var i tillfälle
att besöka under min vistelse i Schweiz. Man har tydligen med en
eller annan påbyggnad inrättat sig så godt man kunnat i förut befintliga
hus. Man kan därföre tänka sig luftigare sofrum och bekvämare lokaler
öfver hufvud, än de som stodo till buds t. ex. vid Sonnenberg.

Byggnaderna därstädes innehålla, utom bostad för föreståndaren
med familj, lägenheter för gossarnes inlogerande, skolrum, köksafdelning
och matsal, den senare ganska trång och mörk, i källarvåningen. Äfven en
gymnastiksal fanns i en sidobyggnad samt i samma hus en
slöjdverkstad. För bostad åt de tre vid anstalten anställda lärarna behöfves
däremot — liksom i allmänhet vid de Schweiziska anstalterna —
mycket liten apparat, då de beräknas vara ogifta och ha sin bostad
tillsammans med gossarna, med på sin höjd en särskild liten kammare
bredvid dessas sofrum.

Arealen innefattar 23 hektar öppen jord, inclusive gårdstomter, och
2 hektar skogsmark. För närvarande födas där 24—26 kreatur, d. v. s.
dubbelt så många som då anstalten där öppnades, vid hvilket tillfälle
jordbruket lär ha befunnit sig i mycket dåligt skick. Landtbruket går
hufvudsakligen ut på gräsodling. Större delen af den öppna jorden är
gräsvall med däri planterade dungar af <i>fruktträd</i>. Endast en mindre
del användes till potatis och trädgårdssaker. Den i Schweiz rikliga
nederbörden jämte ständiga öfvergödningar med naturlig gödsel gör
gräsgrödan särdeles ymnig, och kan man under sommarens lopp taga
flera skördar. Årsvinsten af jordegendomen belöper sig till 3 á 4,000 fr.

Den vid anstalten anställda personalen utgöres af föreståndaren
med fru, hvilken senare är anstaltens husmoder, tre skollärare, ett par
kvinnliga biträden för köksafdelningen och ett par manliga d:o för
ladugården och jordbruket.

Gossarne äro indelade i tre till antalet ungefär lika grupper, s. k.
familjer. I spetsen för hvarje familj står en af lärarna. Denna har
närmast tillsyn och ansvar för gossarnes dagliga och fortskridande
uppfostran. Han är tillsammans med dem hvarje stund. Han deltar med
gossarne i allt arbete, öfvervakar deras lekar, har tillsyn öfver dem
nattetid. “Familjen“ har till sitt förfogande ett sofrum och ett dagrum,
hvarjämte den äfven, åtminstone vid Sonnenberg, har sin särskilda
lekplats. Det synes vara meningen att hålla hvar familj, utom vid
skolarbetet, för sig själf, och tycktes detta vid Sonnenberg konsekvent
genomföras, så att äfven under fältarbetet hvar familj får sitt särskilda
göromål, skild från de andra. På andra håll syntes man emellertid vara
mindre noga. Vid uppfostringsanstalten i Landorf utanför Bern t. ex.
bröts familjeindelningen då gossarne gingo till arbetet från leken —
som för öfrigt också tycktes ske på gemensam lekplats — i det man
tog från hvarje familj de för hvarje arbete lämpligaste och lät dem
arbeta tillsammans. Man hade dock där något vidlyftigare jordbruk
än vid Sonnenberg, i det att äfven sädesbruk förekom. <i>Emellertid
anser man, och detta betonades särskildt i Sonnenberg, denna indelning
i familjer såsom ett väsentligt uppfostringsmedel</i>.

Dock en svårighet! Det faller genast i ögonen hvilket ofantligt
arbete som kräfves af hvar och en af anstaltens lärare. Med undantag
af en kort semester af 14 dagar, som årligen förunnas honom, har han
icke en ledig stund. Att på detta sätt dygnet om, i helg och söken,
ägna sig åt sina gossar är nog mer än en människa i längden står ut med.
Läraren är ock förhindrad att träda i äktenskap, så länge han tjänstgör
vid anstalten. Allt detta orsakar ett ständigt ombyte af lärare vid
anstalterna, och naturligtvis föringas därrigenom den goda inverkan man
väntar af familjeindelningen och hvarje gossgrupps samlif med och
uppfostran af en och samma lärare. Man klagade också öfver denna
olägenhet, t. o. m. på Sonnenberg, där det dock emellanåt händt att
man fått behålla lärare i flera år än vanligt. Annars är 2 à 3 år regeln.
Vid anstalten Dombresson i Neufchâtel, använder man dock gifta lärare
och har såmedelst sökt etablera ett mera verkligt “familjesystem“.

Den Sonnenbergska anstaltens uppfostringsmedel äro framför allt
skol- och kroppsarbete på religiös grund. Från den schweiziska skolan
är all egentlig religionsundervisning utesluten och lagd i prästerskapets
händer. I skolan läres och inplantas allmän moral, så att den kan
passa både protestanter och katoliker. Vid Sonnenberg lägges den
religiösa grunden hufvudsakligen vid den för alla gemensamma
morgon- och aftonandakten, bestående af bön, sång och bibelläsning eller
läsning ur någon lämplig andaktsbok. Ej sällan blir då tillfälle att från
religiös synpunkt belysa det dagliga lifvets händelser. Lärjungarna
besöka å helgdagar gudstjänsten i den närbelägna byn Kriens och för
öfrigt meddelas direkt religionsundervisning af anstaltens föreståndare
och församlingens prästerskap. Det må anmärkas, att det specifikt
katolska — eller åtminstone sådana yttringar däraf som i en protestants
ögon stöter på vidskeplighet — syntes alls icke till vid Sonnenberg.
Man kom alls icke att tänka på att här härskade katolsk religion. En
from och vänlig anda låg öfver det hela.

Skolan, som under vintern tager lejonparten af arbetstiden, får
under sommarhalfåret däremot betydligt maka åt sig för utarbete. I
april och maj, då det egentliga vårarbetet på fälten äger rum, är det
ferier.

Vid skolarbetet upphäfves familjeindelningen och ynglingarne
fördelas efter kunskaper och begåfning. Lärarne hafva hvar sitt fack för
undervisningen. Denna är ordnad och meddelar samma
kunskapsmått som de vanliga schweiziska primär- och sekundärskolorna. De
gossar, som hafva en särskild begåfning, få en ganska grundlig
underbyggnad, och flere från anstalten utgångna lärjungar hafva sedermera
genomgått lärarseminarium och själfva ägnat sig åt andras undervisning.
Sångundervisningen var utmärkt.

Hvarje gosse har sitt lilla trädgårdsland af några kvadratmeters
areal, som han får bruka och skörda alldeles efter eget godtfinnande.
Afkastningen får han, om han så önskar, sälja till anstalten, då
behållningen sättes på sparbank.

Anstalten lägger sig vinn om att bland eleverna få in ett glädtigt,
otvunget och öppet väsen. Därför dagliga lekstunder om också icke
allt för långa (1 till l½ timme om dagen vintertiden). Emellanåt
göres små utflykter till närbelägna utsiktspunkter. En gång om året
äger en stor lustresa rum med hela anstalten på en hel eller t. o. m.
två dagar. Erfarenheten har visat, att dessa excursioner hafva ett på
gossarne särdeles välgörande inflytande. Skördefäst firas årligen,
hvarvid äfven lämnas gossarne en redogörelse för gårdens afkastning —
en god idé! Förnämsta glädjen på året beredes dock gossarna genom
julhögtiden, hvilken liksom hos oss firas med särskild ståt och med
frikostiga bidrag från vänner och gynnare.

Gossarnes näring är enkel, sund och riklig. De få fyra måltider,
om sommaren, då man går tidigare upp, t. o. m. fem dagligen. Kaffe
med bröd ges hvarje e. m. till “vesper“-mål och dessutom hvarje
söndagsmorgon. Ärter och bönor — “den fattiges kött“, som man
säger i Schweiz, användes mycket. Under höbergningen och annat
sådant arbete få gossarne ett extra glas fruktvin (“most“) med bröd
om eftermiddagen. Man anser det för ett bland uppfostringsmedlen,
äfven moraliskt taget, att man ger sina skyddslingar duktigt med mat.

Angående resultaten af den vid anstalten meddelade uppfostran
inhämtades, att ungefär en sjättedel af de sedan anstaltens begynnelse
regelmässigt utsläppta lärjungarna ånyo gått förlorade. Fem sjättedelar
hafva således vunnits för samhället, hvarvid dock bland dem finnes en
och annan svag karaktär, som med afseende på sin moralitet lämnat
åtskilligt öfrigt att önska. De flesta hafva dock varit till glädje för
sina uppfostrare. De göra gärna påhälsningar vid anstalten, och flere
af dem hafva vunnit en viss ställning i samhället.

En “Verein ausgetreterer Zöglinge“ är ock bildad och i verksamhet
samt ägare af en till öfver 1,000 fr. uppgående kassabehållning (1900).

Anstaltens ekonomi uppehålles genom årsafgifter för lärjungarne,
inkomsten af gårdsbruket, bidrag af intresserade kantonalstyrelser samt
årsbidrag och tillfälliga gåfvor af enskilda.

Det är ett vackert drag hos den schweziska allmänheten, att denna
anstalt, och många andra, kunnat så från början till slut upprättas och
existera hufvudsakligen på de frivilliga gåfvomas väg.

Hur schweizarne själfva tänka angående denna sak är så pass
intressant, att jag tillåter mig ett citat ur årsberättelsen för Sonnenberg
för året 1898—99. Efter att hafva omnämnt en under 1898 antagen
paragraf i förbundets gemensamma lagstiftning, som ger Edsförbundet
befogenhet att genom bidrag taga befattning med upprätthållandet af
anstalter till varnartiga barns uppfostran, fortsätter årsberättelsens författare:

“Här hafva vi något nytt i författningsväg, som utan tvifvel skall
komma till användning äfven med afseende på vår anstalt. Därmed
är dock icke sagt, att i stället för de ur privat, frivillig
kärleksverksamhet framgångna räddningsanstalterna skola för framtiden komma
statsinrättningar eller att staten genom reglementering och kontroll
skall ingripa försvagande och inskränkande på deras verksamhet. Staten
har blott rätt och plikt att understödja dem. Det välgörande inflytande
på våra allmännyttiga räddningsanstalter af frivillig, privat
kärleksverksamhet är af så eminent värde, att vi detförutan skulle lida betydlig
minskning i de goda följderna af vår verksamhet. Detta befordrande
och välgörande inflytande sträcker sig icke blott till anstalternas ledning
och upprätthållande, utan verkar framför allt moraliskt på våra lärjungar.
För mången är det dessutom en hjälp vid öfvergången från
anstaltslifvet till den yttre sammanlefnaden med andra.“

“Skyddslingarna bli i våra privatanstalter icke helt aflägsnade
från familje- och samfundslif, utan bli genom det lifliga intresse
och den välvilliga sympati, som från alla håll träda dem till mötes,
dragna och närmade till den yttre världen. Allt detta skulle icke
komma en uteslutande statsanstalt till godo, åtminstone icke i samma mått.
Vid en sådan skulle dessutom vara fästadt straffanstaltens odium, hvilket
man för skyddslingar af 14—16 års ålder under alla omständigheter
bör undvika.“

Vid jämförelse mellan de schweiziska och tyska anstalterna är en
omständighet afgjordt till de förras fördel: de ha en verklig husmoder.

I de stora tyska anstalterna med hundratals gossar, sakna dessa i
allmänhet allt kvinnligt inflytande på sin utveckling. Och i de enligt
familjesystemet — efter “Rauhes Haus“ — inrättade, där “familjen“
består af 12—15 gossar jämte en eller två manliga uppfostrare, är
namnet familj endast och allenast ett namn, då just det saknas som
annars utgör familjens centrum. I Schweiz åter, t. ex. Sonnenberg,
Schlieren, Landorf etc. bildas visserligen de s. k. familjerna äfven af
en gossflock med en lärare, och så till vida är beteckningen äfven där
namn mer än verklighet. Men det hela saknar likväl icke husmoderns
sammanhållande makt, ty hela anstalten, i hvilken aldrig fostras mer än
40—60 gossar samtidigt, bildar en enda stor familj, som ju dagligen
samlas och ledes under föreståndarens och husmoderns ögon. Och det
är alls icke någon oviktig sak att husmodern vid dessa anstalter just är
föreståndarens hustru. Att föreståndarens arbete därigenom underlättas
— ty hvad som utgör hans intresse, anstaltens framgång och heder,
det bör framför alla andra ligga hans hustru om hjärtat —, det är
i och för sig en afsevärd fördel. Men det viktigaste är att så mycket
som möjligt af lifvet i ett hem måtte få öfva sitt inflytande på
alumnernas utveckling.

I motsats mot en sådan anordning har ju ock uppställts den
grundsatsen att föreståndaren bör vara öfverordnad samtliga sina medhjälpare
— således äfven husmodern — för att kunna opartiskt upptaga och
bedöma till äfventyrs förekommande klagomål. Men utom att det ju
alltid finnes högre instans att tillgå, kan därpå svaras, att hvad som
är det rätta och i alla tider kommer att äga rum i tusentals smärre
hem, det bör ock vara det rätta att efterlikna i det större hem, som
kallas uppfostringsanstalt. Det är till fördel för det hela om det alls
icke kan falla gossarne in att hos föreståndaren klaga på husmodern.
Är denna i förhållande till föreståndaren underordnad, så får hon icke
heller i förhållande till gossarne samma ställning af den stora
gossfamiljens moderliga medelpunkt som hon skulle intaga, om hon vore
föreståndarens hustru.
<img></img>
</chapter>
