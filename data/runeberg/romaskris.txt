<table o c>
<td><h2>UR VÅR TIDS FORSKNING</h2>
<td><b>POPULÄRA SKILDRINGAR, UNDER REDAKTION AF</b> 
<td><b>Prof. GUSTAF RETZIUS</b>
<td>UTGIFNA AF
<td><h3>STIFTELSEN LARS HIERTAS MINNE.</h3>
<td>————
<td><h2>27.</h2>
<td><h1>ROMAS</h1>
<td><h1>KRISTNA KATAKOMBER</h1>
<td>AF
<td><b>Dr JULIUS CENTERWALL.</b>
<td><img></img>
<td>STOCKHOLM 
<td>SAMSON & WALLIN
<td><tab>
<td>PRIS: 2 KRONOR.
</table>
Hos Hrr <sc>Samson & Wallin</sc> och öfriga bokhandlare har nyligen utkommit à 75 öre:

<table o c>
<td><h2>BIBLIOTEK FÖR HÄLSOVÅRD</h2>
<td><b>POPULÄRA AFHANDLINGAR UNDER REDAKTION AF</b> 
<td><b>Prof. ELIAS HEYMAN</b>
<td>UTGIFNA AF
<td><h3>STIFTELSEN LARS HIERTAS MINNE.</h3>
<td>————
<td><h1>1.</h1>
<td><h1>OM LUFTEN</h1>
<td><h1>I VÅRA BOSTÄDER</h1>
<td>AF
<td><b>ELIAS HEYMAN</b>
<td>PROFESSOR I ALLMÄN HÄLSOVÅRDSLÄRA VID KAROLINSKA INSTITUTET 
<td>I STOCKHOLM.
<td><tab>
<td>————
</table>


<img id="3838"></img>

<table o c>
<td><h2>UR VÅR TIDS FORSKNING</h2>
<td><b>POPULÄRA SKILDRINGAR, UNDER REDAKTION AF</b> 
<td><b>Prof. GUSTAF RETZIUS</b>
<td>UTGIFNA AF
<td><h3>STIFTELSEN LARS HIERTAS MINNE.</h3>
<td>————
<td><h2>27.</h2>
<td><h1>ROMAS</h1>
<td><h1>KRISTNA KATAKOMBER</h1>
<td>AF
<td><b>Dr JULIUS CENTERWALL.</b>
<td><img></img>
<td>STOCKHOLM 
<td>SAMSON & WALLIN
</table>
STOCKHOLM, TRYCKT I CENTRAL-TRYCKERIET, 1881.
<chapter name="Romas kristna katakomber.">

Få Romafarare hafva väl försummat att besöka de
underjordiska grafgångar och grafkamrar i den eviga stadens
närhet, som med ett gemensamt namn kallas <sp>katakomber</sp>.
De flesta hafva måhända vandrat ut genom Porta Pia och
nedstigit på trappstegen under basilikan S. Agnese fuori
le mura i grifterna, hvilka fått sitt namn efter det
oskyldiga offerlam, den kyska jungfru, som, i alla tider högt
vördad af den katolska kyrkan, i våra dagar gjorts till
hjältinna i kardinal Wisemans berömda berättelse, Fabiola.
Mången af dem, som det förunnats att under
vintermånaderna bo bland de sju kullarna, har nog den 22 november
på den gamla stolta appiska vägen tillryggalagt den
halftimmes gång, som skiljer Porta S. Sebastiano och S. Callistos
katakomber, hvilka denna dag äro festligt upplysta,
martyren Cæcilia till ära, hvars »födelsedag», det vill efter de älsta
kristnas sköna språkbruk säga dödsdag, den är; mången har
måhända begagnat tillfället att med detsamma bese S.
Sebastianus' närliggande hvilostad. Men få torde de vara, som
regnat någon längre tid åt kännedomen af dessa och andra
katakomber, hvilka dock lämna oss den vissaste kunskap
vi hafva om kristendomens utbredning och ställning i
verldens hufvudstad under de tre första århundradena af vår
tidräkning. Endast enstaka forskare och personer af mycket
framstående samhällsställning hafva riktat sina steg till
Piazza d'Ara Coeli, till den snart sextioårige man,
Commendatore <sc>Giovanni Battista de Rossi</sc>, hvilken genom en
lärdom, skarpsinnighet och ifver, som ställa honom bland
forskningens ypperste, skapat vetenskapen om katakomberna

och kastat ett nytt ljus öfver den romerska kristendomens
urhistoria.

<img l id="3839">Bild 1. Gång i katakomberna.</img>

Den som intränger i katakomberna för första gången
skall, därest han ej på förhand känner deras historia och
betydelse för vetenskapen, säkert icke undgå att finna sina
förväntningar i ej ringa grad besvikna. Vid det ovissa sken,
som sprides af de vandrandes <i>cerini</i> (vaxljus), urskiljer han
föga annat än dessa oändliga, i tämligen räta vinklar sig
korsande, underjordiska gångar, <i>ambulacra</i> (Bild 1), så smala
(högst en meter),
att endast två
personer kunna gå i
bredd, och med en
genomskärning
af tre, högst fyra
kvadratmeter.
På båda sidorna
af klippväggen
äro inhuggna
fyrkantiga öppningar, som nästan
se ut såsom lådor
i ett skåp, tre
ända till fjorton
öfver hvarandra,
<i>loci</i> eller <i>loculi</i>,
såsom äfven de
hedniska
gravplatserna plägade kallas. Är
föraren bland de
kunnigare, upplyser han oss om att en <i>loculus</i> vanligen
endast innesluter ett lik, men att det stundom förekommer
grafplatser gemensamma för två, tre, ända till fyra, (<i>bisomus,
trisomus</i> och <i>qvadrisomus</i>), ehuru äfven där de döda 
     <img r id="3840">Bild 2. Vägg i en grafgång.</img>
kropparna skiljas genom mellanlagda hällar. Öppningarna äro
tillslutna med marmorplattor eller med på kant stälda, stora
tegel, som
betäktes med
murbruk och där
ofta den aflidnes
namn läses. De
flesta af dessa
(Bild 2) hafva
emellertid
bortfallit eller blifvit
borttagna, så att
man ser den
handfull stoft, hvartill halftannat årtusende förvandlat de döda,
eller någon gång ett skelett, hvilket äfven det vid minsta
beröring sönderfaller. Här och där träffar man
rymligare kammare (<i>cubicula</i>) med ingång från galleriet, ofta två
<img id="3841">Bild 3 Cubiculum i S. Agnese.</img>
<img id="3842">Bild 4. Cubiculum i S. Marcellino e Pietro med luminare.</img>
eller flera liggande midt emot hvarandra och merendels
belysta genom en gemensam från jordytan nedsänkt 
trattformig ljusöppning, <i>luminare</i> eller <i>lucernare</i> (Bild 3, 4). I de
flesta af dessa kammare och stundom äfven i gångarna finna
vi grafnischer, som äro mera sorgfälligt arbetade än de
vanliga, i form af en prisma eller af en uppslagen boks
öppning inhuggna loculi. 
     <img l id="3843">Bild 5. Arcosolium.</img>Aflånga sarkofager,
liknande lådor, äro
urhålkade i klippan eller
uppmurade mot väggen
och ofvan tillslutna
med en marmorskifva.
Ofvanför hvarje 
sarkofag finnes en nisch,
som också är en graf, i
form af ett cirkelsegment eller ock rätvinklig; i förra fallet
kallas denna graf ett <i>arcosolium</i> (Bild 5), för det senare 
slaget har de Rossi uppfunnit namnet <i>sepolcro a mensa</i> (Bild 6).
Målningarna äro antingen borttagna, förstörda eller nästan
<img r id="3844">Bild 6. Sepolcro a mensa.</img>
utplånade och kunna
i alla händelser endast
med möda urskiljas i
den sparsamma dager
som sprides af de
besökandes ljus.
Gångarna korsa hvarandra
oupphörligt och bilda
en labyrint, så svår
att finna sig tillrätta
i, att Bosio, om hvilken mera nedan, där var nära att,
som han själf säger, »med sitt orena lik befläcka
martyrernas graf.»<footnote><sc>de Rossi</sc>, Roma Sotterranea I s. 27.</footnote> När man slutat att genomgå en
våning, nedstiger man på en trappa till en annan — det
fins katakomber, som hafva fem våningar i olika plan,
det lägsta ända till tjugofem meter under jordytan. »Man
återfinner där det skådespel, man nyss lämnade, endast
med den skilnaden att mörkret synes fördubbladt, att
andhämtningen blir svårare och hjärtat sammanpressas alt
mera, ju längre man aflägsnar sig från ljus och luft.»<footnote><sc>G. Boissier</sc>. Promenades archéologiques. Paris 1880 s. 124.</footnote>

Men för den som längre sysselsätter sig med
katakomberna, skall denna stämning snart lämna rum för
beundran och deltagande. Redan den oerhörda utsträckningen
af dessa underjordiska hviloplatser är egnad att mäktigt
anslå inbillningskraften. Om man också numera icke som
förr tror, att de underjordiska gångarna sträcka sig som
ett sammanhängande nät under hela den romerska 
campagnan, om man också sedan länge vet, att de grafvar, i
hvilka martyrer hvila, äro ett bland de andra försvinnande
fåtal, kan man dock ej utan häpnad höra förarnes 
välgrundade uppgift, att gångarnas sammanlagda längd uppgår
till 876 kilometer, sålunda nästan samma sträcka som
hela den italienska halföns, och att sex millioner människor
i dem funnit sin sista boning.

En mängd frågor tränga sig på besökaren. Redan
namnet <sp>katakomber</sp> ger anledning till undersökningar. I
forntiden nämndes underjordiska begrafningsplatser
<i>hypogaia</i>, källare, eller <i>koimeteria</i> (på latin <i>coemeteria</i> eller —
detta förekommer dock blott på en enda inskrift — 
<i>accubitoria</i>), sofkammare, ett namn som, om det ej uppfunnits
af de kristna, dock med förkärlek af dem användes såsom
väl motsvarande den kristna föreställningen om döden som
en sömn, till dess uppvaknandets stora dag kommer. »Snart»,
säger den kristna diktaren Prudentius <footnote>Omkr. år 350—413.</footnote>, »snart skall den
tid komma, då värmen skall återupplifva dessa ben, då
blodet ånyo skall flöda i dessa ådror, då lifvet åter skall
taga denna boning, som det lämnat, i besittning. Dessa
liflösa kroppar, som så länge lågo i grafvarnas stoft, skola
höja sig i rymden för att åter förena sig med sina forna
själar. — Nu tystne de klagande ljuden! — Jord, mottag
och göm i ditt moderliga sköte dessa kvarlefvor, som vi
anförtro i din vård! de voro boning åt en själ, skapad af
alltings upphofsman; där bodde en ande, som lifvades af
Kristus' vishet! Betäck denna kropp, som vi sänka i ditt
sköte! En dag skall Han, som skapat och format den med
sina händer, minnesgod af dig återfordra sitt verk och sin
afbild». Också heter begrafningen på de första kristnas
språk <i>depositio</i>, hvarmed antydes att den döda kroppen
betraktas såsom anförtrodt gods, som skall återkräfvas.<footnote>
<poem>
Venient cito secula cum iam 
Socius color ossa revisat 
Animataque sanguine vivo 
Habitacula pristina gestet.

Quæ pigra cadavera pridem
Tumulis putrefacta iacebant
Volucres rapientur in auras
Animas comitata priores

— — — — — — —
Iam mæsta quiesce querela!
— — — — — — —

Nunc suscipe terra fovendum
Gremioque hunc concipe molli
Hominis tibi membra sequestro
Generosa et fragmina credo.

Animæ fuit hæc domus olim
Factoris ab ore creatæ
Fervens habitavit in istis
Sapientia principe Christo.

Tu depositum tege corpus.
Non immemor ille requiret
Sua munera fictor et auctor
Propriique ænigmeta vultus.
<tab><tab><tab>Cathemerinon X.
</poem>
Jfr. <sc>J. O. Wallin</sc> Saml. Skrifter uppl. 1877 II s. 102.</footnote>

Den enda af dessa cemeterier — i alt ungefär
sextio till antalet — som under hela medeltiden var
tillgänglig, var, såsom vi nedanför skola se, den vid S.
Sebastiano eller som den af okänd anledning kallades
<i>Coemeterium ad Catacumbas</i>. Då de öfriga underjordiska
kyrkogårdarna utom Romas murar efter lång glömska åter
upptäktes och undersöktes, öfverflyttade man nu på dem
alla detta namn i den grekiskt klingande formen <i>catacombæ</i>,
ja man benämnde så dylika grafgångar och kamrar,
hvarhälst i verlden de förekommo. De voro nämligen i forntiden
alls icke ovanliga. Öfveralt, dit semiter framträngt, hafva
de lämnat dylika minnesmärken efter sig; vi finna dem i
Syrien, på Malta, Sardinien och Sicilien, vid Kartago, i
Phoinike, Kyrenaika och Chersonesos; i Egypten, hvars
invånare tillhörde en med semiterna, om också ej nära,
beslägtad stam; i Etrurien, hvars befolkning af många
forskare anses hafva upptagit en österländsk beståndsdel;
judarna hafva sådana minnesmärken till och med i
närheten af Roma. Äfven på nyare anläggningar, som ej hafva
annat gemensamt med de romerska nekropolerna än att de
äro underjordiska, har namnet katakomber öfvergått, såsom
på de ofantliga stenbrotten vid Paris med sina från de
vanliga kyrkogårdarna flyttade oerhörda massor af
människoben.

Hvilka tankar hade för de första kristna i Roma varit 
de ledande vid antagandet af detta grafskick, som väsentligt
skilde sig från det annars hos romarna brukliga, om också,
såsom vi skola se, många anknytningspunkter finnas? Efter
hvilken plan inrättades katakomberna och hur verkstäldes
det tekniska arbetet? Under hvilka förutsättningar kunde
de kristna i de första århundradena, då deras tillvaro
enligt det allmänna antagandet är en strid på lif och död
mellan romarstaten och den uppåtsträfvande kyrkan, skapa
dessa oerhörda nekropoler, hvilkas tillvaro omöjligt kunde
vara den verldsliga makten obekant? Hvarpå berodde de
olika skeden i katakombernas byggnadssätt och utstyrsel,
som vid en noggrannare undersökning öfveralt kunna spåras?
Hvilket utbyte har studiet af dem lämnat för konst- och
kulturhistorien? Alla dessa frågor skola vi söka att besvara,
så långt de vetenskapliga källorna medgifva det.

Dessförinnan måste vi dock inlåta oss på en kort
öfversigt af dessa källor samt något redogöra för den plan,
som ledt den sista och största forskaren på området, G.
B. de Rossi vid hans beundransvärda upptäkter och arbeten.
Endast så skola de ofvan uppstälda frågornas berättigande
och upptäkternas betydelse rätt falla i ögonen.

*

Sedan nionde århundradet upphörde man af skäl, som
skola finna sin plats, när vi komma till framställningen af
katakombernas historia, att besöka den underjordiska
dödstaden med undantag af cemeteriet vid S. Sebastiano.
Kunskapen om dess tillvaro tyckes visserligen, att döma
af skriftställarnas tystnad, varit lika död som den om
Pompeii och Herculaneum, men man måste dock ej sällan
vid gräfningar i stadens omgifningar hafva stött på dess
gångar och kammare, ehuru man, först sedan renässansen
återväkt deltagandet för Romas forntid, fäste sig därvid.
För öfrigt var äfven renässansen så öfvervägande hednisk
och riktad på studiet af de rent klassiska konstverken och
författarna, att den ej hade mycket tillöfvers af tid och
nit för den kristna fornkunskapen. I S. Callistos
katakomber läsa vi namnen på de ryktbara hufvudmännen för
Romerska akademien, Pomponius Lætus och hans kamrater,
<i>unanimes antiquitatis amatores</i> eller <i>perscrutatores</i>, endrägtiga
i kärleken till och utforskandet af forntiden såsom de i
sina <i>graffiti</i> (i väggen lätt inristade inskrifter) kalla sig.
Deras accademia antiquaria stiftades år 1498, och
medlemmarna stodo i misstanke både för kätteri och politiska
stämplingar. För de kristna fornlämningarna voro de i
alla fall säkerligen utan djupare intresse, då de ej synas
på något sätt hafva fullföljt sina upptäkter på detta
område. Måhända hafva katakomberna tjänat de misstänkta
moderna hedningarna till gömsle på samma sätt som fordom
det hedniska Romas förföljda kristna medborgare. Äfven
utländingar och romerska munkar hafva ungefär samtidigt
lämnat skriftliga bevis på sin närvaro i Callistos kryptor.

Som bekant visade sig omkring midten af sextonde
århundradet inom kyrkan en motrörelse mot de läror, som
Luther, Calvin och deras meningsfränder förkunnat. Denna
»motreformation», såsom den blifvit kallad, sökte med ifver
efter bevis för uråldrigheten af den katolska kyrkans bruk
och lärosatser, som af reformatorerna blifvit bestridda.
Redan hade den lärde Baronius gripit sig an med sitt
jätteverk »Kyrkans annaler», då år 1578 en upptäkt skedde,
som både hos teologer och den stora allmänheten i Roma
vakte den lifligaste uppmärksamhet. Den sista maj nämnda
år funno några arbetare, som gräfde efter pozzolana,<footnote>Den rödaktiga jordart, som användes till beredande af det
berömda romerska murbruket.</footnote> i en
vingård ungefär halfannan miglie från Roma vid Via
Salaria Nuova, en underjordisk begrafningsplats, Coemeterium
Jordanorum såsom den nu kallas, med målningar af kristet

innehåll, grekiska och latinska inskrifter samt två eller
tre med bildverk smyckade sarkofager. Skaror af
människor strömmade ditut för att taga de märkvärdiga fynden i
ögonsigte. »Romarna», skrifver en samtida författare, »voro
förvånade, att andra, hittils obekanta städer lågo förborgade
under deras egna förstäder, och de började fatta, hvad de
förut hört och läst om dylika saker» ... I det sistnämnda
tillägget torde äfven ligga en antydning om, att
cemeteriernas tillvaro dock ej varit alldeles bortglömd af den
stora massan. Från denna dag kan man enligt de Rossis
uttryck räkna uppkomsten af namnet <b>Roma sotterranea</b>,
det underjordiska Roma, och vetenskapen därom.

De första bearbetarna af det nyvunna arbetsfältet
voro utländingar: Spanioren <sc>Ciacconio</sc> och flamländarna
<sc>de Winghe</sc> och <sc>Janus Macarius</sc> (Jean l'Heureux), men
deras skrifter om katakomberna blefvo ej på den tiden
utgifna, hvilket är föga att beklaga, då det utbyte, de
vunnit, i följd af oriktigt arbetssätt och bristande kunskaper
ej på långt när var tillförlitligt. I synnerhet gäller detta
om Ciacconio, hvars artistiska biträden t. ex. under
framställningen af Noach i arken, som af dufvan mottager
olivekvisten, skrefvo: Marcellus, påfve och martyr, mottager,
under det han predikar, ingifvelse af en engel.

Helt annat var förhållandet med <sc>Antonio Bosio</sc>,
»katakombernas Columbus», en man som de Rossi aldrig nämner
utan att uttrycka den djupaste aktning och vördnad.
Bördig från Malta stod han i förbindelse med
Malteserriddarna, hvilka han insatte till sina arfvingar och på hvilkas
bekostnad hans Roma sotterranea, en frukt af trettiosex års
trägna mödor och forskningar, utkom (1632), dock först
efter hans död. Hans förfaringssätt var detsamma, som
sedan i de Rossis hand på ett så glänsande sätt skulle
bevisa sin riktighet. Han indelade katakomberna efter
deras läge vid och emellan de stora konsulariska vägarna,
som utmynna från Roma, via Appia, Ardeatina och så vidare,
och samlade ur skriftställarna så många uppgifter om hvar
och en af dessa klasser som han kunde; han sökte på
sådant sätt finna hvar de särskilda cemeterierna lågo,
hur de benämndes, hvem som anlagt dem och hvilka
martyrer eller andra framstående personer i dem voro begrafna.
Med ledning af de uppgifter, han sålunda erhållit,
genomforskade han alla de katakomber, som han kände och sökte
tilldela hvar och en sitt riktiga namn. Att han därvid
ofta skulle misstaga sig ligger i öppen dag, om man
besinnar, dels att de vigtigaste af de Rossis handskriftliga
hjälpmedel då ännu ej voro kända, dels att hans
hufvudsakliga källor, martyrhistorierna, <i>acta martyrum</i>, äro i hög
grad förfalskade och att det först lyckats den allra senaste
tidens lärde, såsom de Rossi och Le Blant, att åtminstone
i några af dem skilja den ursprungliga kärnan från den
massa falska beståndsdelar, hvarmed medeltidens begär
efter att genom gräsligheter och underverk röra de
troendes hjärta, öfverhöljt densamma.

Den uppmärksamhet, som genom Bosios arbete i ännu
högre grad än förut fästes vid katakomberna, skulle
emellertid i visst hänseende blifva för dem ytterst fördärflig.
From andakt och måttlös samlingslusta, ja uselt
penningebegär arbetade hand i hand på deras förstöring. Det var
naturligt att hela den katolska kristenheten skulle känna
inbillningskraften lifligt berörd af tanken på de många
martyrer — i böljan ansåg åtminstone den stora
allmänheten alla grafvar i katakomberna tillhöra martyrer —
som här funnit sin hvilostad, och öfveralt sökte man
därifrån förvärfva sig reliker. Religiösa sällskap liksom
enskilda personer fingo af påfvarna tillåtelse att anställa
gräfningar. Visserligen utfärdades föreskrifter, afsedda att
fastställa hvar och hur relikerna funnits. Troligen
efterlefdes dessa föreskrifter föga, och öfver hela verlden spriddes
de målningar, bildverk och inskrifter, som skulle varit
blifvande forskare till ovärderlig nytta. Det gör fornforskaren
ondt i hjärtat, när han hos det sjuttonde århundradets
författare finner antydningar om fynd sådana som af en med guld
helt och hållet öfverdragen graf, de sällsyntaste mynt och
medaljer, en praktfull kamé, prydnader af kristall och ädla
metaller m. m. och besinnar, att alt detta blifvit spridt
eller gått förloradt och i alla händelser, då tid och ort för
fynden ej blifvit antecknade, är så godt som utan värde
för kännedomen om katakomberna. Först under Clemens
den åttonde, omkring år 1668, utfärdades de förordningar,
som ännu i dag gälla. De vetenskapliga forskningarna
hvilade under hela århundradet efter Bosio. Däremot gåfvo
upptäkterna i katakomberna med deras stora betydelse för
kunskapen om de älsta kristnas åskådningssätt och seder,
såsom var att vänta, anledning till många och med hetta
förda strider mellan katoliker och protestanter. Å ömse
sidor gjorde man sig skyldig till beklagliga öfverdrifter.
Så förklarar en engelsk biskop år 1685, att de
begrafningsplatser, som man hedrar med det stolta namnet (!)
katakomber, ej äro annat än de af Festus Pompeius
omtalade <i>puticuli</i>, i hvilka man begrof de uslaste af de
romerska slafvarna och utan att vidare bekymra sig om
dem lät dem förruttna; en annan engelsman, som dock
ej vågade bestrida, att kristna blifvit begrafna i
katakomberna, tillägger, att det ej fans något skäl att antaga, det
ej äfven andra där blifvit jordade; de voro tydligen för
det lägsta folket särskildt anlagda grifter. Ja, man påstod
till och med att de i katakomberna funna målningarna
blifvit förfärdigade af vidskepliga munkar för att lura
allmänheten och skaffa deras reliker tilltro. 
<footnote><sc>X. Kraus</sc>, Roma sotterranea 2:e Aufl. S. 12.</footnote>

Först den berömde fornforskaren <sc>Rafaelle Fabretti</sc>,
hvilken bland många andra embeten äfven hade det att
vara custode (uppsyningsman) för de underjordiska
cemeterierna, riktade vetenskapen med en beskrifning öfver

tvänne bland dem, som utkom 1702, två år efter hans död.
Under det adertonde århundradet voro i synnerhet
konstverk, som man funnit i cemeterierna, föremål för studier,
I allmänhet nöjde man sig dock med hvad som redan fans
tillvarataget och anstälde inga nya och själfständiga
forskningar. Först <sc>Seroux d'Agincourt</sc> <footnote>Den berömde konsthistorikern (f. 1730 d. 1814), författaren till
Histoire de 1'art par les monuments depuis sa décadence au 4:me siècle
jusqu'a son renouvellement au 16:me. Paris 1812—1823.</footnote> inträngde åter i deras
djup, men anstälde där endast obotlig skada. Den forne
kavalleriofficeren och generalförpaktaren var van att gå
handgripligt tillväga och föll på den fördärfliga tanken att
söka aflösa de på stenväggarna målade bilderna. Hans
föredöme fann efterföljd och först nu blef den förstöring
fullständig som genom bristande nit hos myndigheterna
och väl äfven genom svårigheter att bevaka en så vidsträkt
yta fortgått alt sedan katakombernas återupptäckande.

Mot midten af detta århundrade finna vi jesuiten
<sc>Marchi</sc> ifrigt sysselsatt med studiet af Roma sotterranea.
Själf afstod han på grund af åtskilliga omständigheter
snart från dessa arbeten. Han hade dock hunnit meddela
sin ifver åt den snillrike man, hvars namn vi redan haft
anledning att nämna, <sc>Giovanni Battista de Rossi</sc>.

*

De Rossis lefnadslopp erbjuder inga i ögonen fallande
drag. Det är den stilla, ända från början om sitt
mål medvetna lärdes. Född 1822 egnade han sig redan från första
ungdomen åt sin fädernestads, Romas, kristna
minnesmärken och tilldrog sig tidigt uppmärksamhet i vida kretsar.
Ännu innan hans stora verk <i>Inscriptiones christianæ urbis
Romæ septimo seculo antiquiores</i>, »Romas kristna inskrifter
till sjunde århundradet efter Kr.,» hade utkommit, hälsas 
han med stora förhoppningar af den lärda kardinal
Wiseman. Af ännu större betydelse än det nyss nämnda arbetet
var hans <i>Roma sotterranea cristiana</i> (i tre delar 1864, 1867,
1877, med talrika taflor); det är och skall blifva
hufvudkällan för hvad vi veta om katakomberna. I sin tidskrift
<i>Bulletino di Archeologia cristiana</i> framställer han
oupphörligt nya fynd och nya synpunkter. Äfven hans bror
<sc>Michele de Rossi</sc> har gjort sig ett namn inom den kristna
fornforskningen. Ursprungligen jurist slog denne sig på
matematik och ingeniörvetenskap för att kunna vara
brodern behjälplig vid studiet af jordmånen och upprättandet
af planer öfver katakomberna. Han har till och med
uppfunnit ett sinnrikt instrument för underjordiska mätningar,
som fick pris på första verldsutställningen i London.

De Rossi tillskrifver själf sin framgång den
omständigheten, att han återvändt till Bosios, man skulle kunna
säga analytiska, förfaringssätt. Han studerade liksom denne
de gamla skriftställarna, och först sedan han noggrant hos
sig inskärpt hvad de hade att lära, grep han sig an med
arbetet i själfva katakomberna. För att rätt kunna fatta
företrädet af denna metod och tillförlitligheten af det utbyte
den lämnat skola vi följa honom i hans tillvägagående vid
upptakten af Callistos ryktbara cemeterium.

Han hade från början ärnat sysselsätta sig med de
kristna begrafningsplatserna i den ordning, som deras
historiska betydelse gaf vid handen. Han borde sålunda
hafva börjat med de vatikanska grottorna (grotte vecchie),
där Petrus skulle blifvit begrafven och där de första
romerska biskoparna hvilade; men dessa grottor hafva, för att
begagna Boissiers uttryck, blifvit krossade under
grundvalarna af den väldiga basilika, som blifvit bygd öfver
dem. Han vände sig därför till det stora nät af
katakomber, som befann sig utmed via Appia, bland hvilka skulle
finnas S. Callisto, hvilostaden för det tredje århundradets
biskopar eller, om man så vill, påfvar, en hederstitel som ganska
tidigt började tilldelas de kraftiga troshjältarna på Petrus'
stol, som mot den öfverväldigande statsmakten kämpade
för tankens och lärans frihet.

Att Callistos cemeterium låg vid appiska vägen,
därom var man säker, men hvarest, det var frågan. Man
hade med detta namn betecknat än Prætextatus'
katakomber, än Sebastianus'. Ännu i dag förkunna marmortaflor
i den sist nämnda katakomben för de besökande, att de
befinna sig på det ställe, där den heliga Cæcilia blef
begrafven och där mer än femtio (!) påfvar hvila, det vill
säga, som vi snart skola se, i Callistos' katakomber. Men
dessa taflor förskrifva sig från femtonde århundradet, då
man längesedan förlorat all verklig kunskap om de
underjordiska begrafningsplatserna, och hafva sålunda ingen annan
betydelse än att visa den otroliga lättfärdighet, hvarmed
den tidens fornforskare gjorde sina topografiska
bestämningar.

Det enda, hvarpå något kunde byggas, voro urkunder,
som, åtminstone i sin ursprungliga gestalt, härledde sig
från de åldrar, då de underjordiska begrafningsplatserna
voro väl kända och ofta besökta, och då man ännu visste,
hvilka historiska personer i hvar och en af dem lågo
begrafna. Utom de urkunder, af hvilka Bosio kunnat begagna
sig, stodo till de Rossis förfogande ett par andra, hvilkas
stora betydelse det först blef hans skarpsinne förbehållet
att inse.

Redan innan fjärde århundradet hade man ett slags
resehandböcker till tjänst för dem som besökte de sju
kullarnas stad. Om de också ej äro författade med en Bædekers
eller Murrays reda och noggranhet, hafva dock de älsta
af dem, <i>Notitia regionum quatuordecim urbis Romæ</i>,
»kortfattad beskrifning på staden Romas fjorton regioner» och
<i>Curiosum urbis</i>, »Sevärdheterna i Roma», gjort fornforskarna
goda tjänster vid bestämmandet af läget för det hedniska
Romas minnesmärken. Men i dem finnes intet nämdt om
katakomberna. Vidare hade man skrifna <i>itinerarier</i>,
vägvisare, som förde den resande från ena ändan af staden
till den andra och påpekade de förnämsta byggnaderna
och monumenten. Ett sådant itinerarium författades till
tjänst för de korsfarare och pilgrimer, som under Urbanus
den andre år 1095 kommo till Roma, och har åt oss
blifvit bevaradt af en engelsk skriftställare från tolfte
århundradet. Osvikliga inre kännetecken gifva vid handen, att
detta itinerarium grundar sig på ett äldre, som måste vara,
författadt mellan åren 648 och 682. Ett annat dylikt,
från andra hälften af åttonde århundradet, har blifvit
bevaradt genom en handskrift i Einsiedeln. I båda finna vi
katakomberna upptagna. Men ojämförligt mycket nyttigare
voro för de Rossi de tvänne, som år 1777 upptäktes i
Salzburg. Dessa, som bära titel af »Kortfattad framställning af
Romas kyrkor» och »Om de heliga martyrgrafvar, som ligga
utanför Roma», förskrifva sig otvifvelaktigt från tiden före
648, således från de dagar, då martyrernas lik i allmänhet
ej voro öfverflyttade till kyrkorna i Roma utan på sina
ursprungliga begrafningsplatser åtnjöto de troendes
vördnad. Ja, man har ej utan sannolikhet påstått, att det ena
skulle leda sitt ursprung ända från slutet af sjätte
århundradet. Den första af dessa skrifter är isynnerhet nyttig
och kan betecknas såsom »en pilgrims dagbok, som med
yttersta noggranhet i ordning beskref de heliga ställen
han besökt». I början voro dessa itinerarier helt korta,
men så småningom erfor man behofvet att göra dem mera
tilltalande och inflikade därför här och hvar legender, som
dock ofta äro mera häpnadsväckande än sannolika. I sin
förträffliga handbok i Romas topografi framkastar <sc>Jordan</sc>
till och med den tanken, att de kunde hafva varit försedda
med bilder. Det var nu dessa båda itinerarier som äfven
för de Rossi visade vägen till S. Callisto.

Innan vi följa honom vidare på hans vandring i dessa
katakomber, där han skulle återfinna påfvekryptan samt så
många andra berömda och i itinerarierna omtalade
helgedomar, böra vi dock nämna några ord om minnesmärken
af egendomligt slag, som ej voro utan betydelse för hans
arbeten. I den praktfulla katedralen i Monza (provinsen
Milano), som engång under namnet Modica eller
Modoëtia var de longobardiska konungarnes hufvudstad,
bevaras ännu i dag en på papyrus skrifven förteckning öfver
de reliker, som påfven Gregorius den store (590—604) sände
den longobardiska drottningen Theodolinda. Många af dessa
äro bevarade, äfvensom de vid dem fästa smala
pergamentsremsorna. På ordet <sp>reliker</sp> få vi dock ej här tillämpa
den nuvarande betydelsen. Den äldre västerländska kyrkan
skydde såsom ett helgerån att från martyrernas kroppar
skilja ens den minsta del. På sin höjd var det tillåtet att
genom öppningar i martyrgrafvarna bringa dukar, <i>brandea</i>,
i beröring med de förevigades kvarlefvor eller att taga olja
från de lampor, som på stenpelare brunno framför altarna
i katakombernas kapell och i de förnämsta grafkamrarna.
Af denna olja skickade Gregorius den store i glasflaskor
till personer, som han särskilt ville hedra och lät på
pergamentsremsor, som fästes vid flaskorna, anteckna från hvilken
graf innehållet förskref sig.

Genom sammanställning af de gamla författarnes
vitnesbörd hade de Rossi kommit till den bestämda slutsatsen, att
påfven och martyren Cornelius' graf måste befinna sig i eller
i närheten af S. Callistos katakomber. Samtidigt, år 1849,
fann han i en källare, tillhörande en vingård vid Via Appia
ett stort marmorfragment, som innehöll den öfre delen af
ett R, och därefter inskriften <sc>nelivs martyr</sc>. Det låg nära
till hands att antaga, att detta fragment skulle tillhöra
en grafsten öfver den martyren Cornelius, hvilken enligt
itinerarierna skulle ligga begrafven i S. Callisto. Pius den
nionde köpte nu vingården, och gräfningar anstäldes. År
1852 fann man andra hälften af grafstenen, hvilken 
sammanfogad hade det utseende som närstående teckning
utvisar (Bild 7).

<img id="3845">Bild 7. Grafskrift öfver den hel. Cornelius från S. Callisto.</img>

Nu var sålunda troligen den rätta S. Callisto funnen,
men det svåraste återstod, att bland denna oändliga mängd
af gångar och grafvar leta sig fram till de fordom så högt
firade kryptorna. Det var isynnerhet tvänne saker som
ledde de Rossi på rätt stråt, forna fromma pilgrimers
<i>graffiti</i> samt påfven Damasus' byggnadsarbeten och inskrifter
i katakomberna.
Prudentius, som besökte katakomberna under
Theodosius den store (379—395), beskrifver dem och det starka
tilloppet af pilgrimer.<footnote>Jfr <sc>Prudentius</sc>, Peristephanon XI vv. 155 ff. ed. Dræssel. 1860.
Det är där den helige Hippolytus' katakomber äro beskrifna.</footnote> Han beskrifver med välbehag
dessa <i>lucernaria</i> (se ofvan), som man upptagit i hvalfven
för att upplysa de mest betydande bland kryptorna; han
visar oss hur dunkelheten i gångarna tid efter annan
afbrytes af skimrande ljusstrålar<footnote><poem>Occurrunt cæsis immissa foramina tectis
Quæ iaciunt claros antra super radios.</poem></footnote>, och hur denna skuggans
och dagerns omskiftelse försatte själen i helig bäfvan. Nära
de heligas grafvar äro murarna betäkta med marmor och
öfverklädda med silfverplåtar, hvilka glänsa såsom speglar.
Dit begifver man sig från alla håll, när någon berömd
martyrs årsdag infaller. Man kommer dit från Roma;
den kejserliga staden »utspyr» sina invånare. Man
kommer dit äfven från stadens omnäjd. Skaror af landtmän
strömma dit från Etrurien och från Albanerbärgen. Alla
begifva sig gladt i väg med hustru och barn. De röra sig
framåt så fort de kunna. Fälten kunna knapt rymma
hela detta glada folk och på vägen, så bred den än är,
ser man den väldiga massan stundom nödgas att stanna.
Det är samma folk, tillägger Boissier, som ännu gärna
lämnar sina maremmer eller nedstiger från sina bärg för
att besöka de undergörande madonnorna eller <i>il bambino</i>
i Ara Coeli. Anlända till martyrernas grafvar öfverlämna
de sig åt denna uttrycksfulla och bullrande andakt, som
ännu i dag är en vana hos italienarna. »Ända från
morgonen», fortfar skalden, »tränges man för att visa helgonen
sin vördnad. Den tillbedjande mängden kommer och går
ända till aftonen. Man kysser silfverplåten, som betäcker
grafven, man utgjuter vällukter därpå och tårar af rörelse
flyta ur allas ögon.»<footnote><poem>Oscula perspicuo figunt impressa metallo
Balsama defundunt, fletibus ora rigant.</poem></footnote> Vi kunna tillägga, att dessa ifriga
andaktsöfningar i tidernas längd i sitt följe fingo berusande
dryckeslag, som kyrkan måste bannlysa.

Dessa pilgrimer hafva icke besökt katakomberna utan
att lämna spår efter sig. Talrika <i>graffiti</i> vitna, isynnerhet
i närheten af de mest berömda helgongravarna, om deras
därvaro. Vi finna där enstaka namn, både rent romerska
och barbariska, såsom Ildebrand, Bonizo, dels utrop och
förböner. Det har i alla tider varit ett drag hos
människohjärtat, att betraktandet af sköna eller märkvärdiga
ställen framkallar en önskan, att de som äro oss kära skulle
varit med oss, och med denna tanke följa ju ofta tysta 
välönskningar för deras lycka. I forntiden ville man äfven
gifva ett synbart uttryck åt sådana stämningar, och då
ingen vaksam polis sörjde för, att offentliga byggnader och
minnesmärken höllos fria från skrifverier, fingo dessa ofta
mottaga <i>proskynem</i>, böner till den gud, åt hvilken
templet eller minnesmärket, som besöktes, var helgadt, att han
skulle beskydda den eller den af besökarens kära. I
synnerhet i Egypten, på dess öfverväldigande vårdar af sedan
årtusenden döda slägter, finna vi sådana grekiska och
romerska proskynem. Så skrifver en viss Sarapion,
Aristomachos' son, att han har besökt Isis, Philais stora gudinna,
och där (inför gudinnan) tänkt på sina föräldrar: — »Jag
Panolbios från Heliopolis,» heter det på en annan plats,
»har beundrat konungagrafvarna och där erinrat mig alla
de mina.» I pyramiderna så väl som på väggarna i Pompeii
läsa vi välönskningar för frånvarande. Denna sed
återfinna vi nu i katakomberna; de kristna pilgrimernas
utrop bära ännu mera än hedningarnas prägeln af värma och
innerlighet. På ett ställe läses en uppmaning till de
besökande att bedja för den som skrifvit: »Eusthatius är en
fattig syndare; du, som läser detta, bed för mig och må du
njuta Guds beskydd!» — ett uttryck, som mycket
påminner om en å hedniska grafskrifter ej ovanlig formel. På
ett annat ställe ber någon de heligas andar, att de skola
hafva Dionysius i minnet. Det är i synnerhet <i>en</i> lämning
af dylik art, som i hög grad väcker vårt deltagande. I
ingången till Lucinas krypta i S. Callisto, vid foten af
trappan, har en pilgrim, erinrande sig en älskad kvinna,
skrifvit: Sofronia må du lefva med de dina! <i>Sofronia vibas cum
tuis!</i> Ett stycke längre in har han tecknat <i>Sofronia lef i
Gud!</i> Varm af andakten vid martyrernas grafvar känner
han sig altmera förvissad, att hans bön blir hörd och så
skrifver han på hufvudaltaret i ett af grafkapellen
<i>Sofronia dulcis vives deo</i>, ja, ljufva Sofronia, du <i>skall</i> alltid lefva
i Gud, och så ännu en gång: <i>Sofronia vives!</i>


Man kan nu vara säker på, att där dessa graffiti hopa
sig i större mängd, där är en ryktbar martyrs grafkammare
ej långt borta. På det sättet har de Rossi ledt sig till
flere af sina mest betydande upptäkter. Ett annat tecken,
att man hunnit någon af de historiska kryptorna, är
förekomsten af s. k. damasiska inskriftstaflor, som numera dock
samtliga äro söndersmulade i små stycken.

Damasus, som var påfve under kejsar Valentinianus
den förste och dennes efterträdare ända till Honorius,
egnade hela sitt lif åt katakomberna och sökte på alla håll
sätta dem i det skick, som tillkom hvilostaden för den
numera triumferande kyrkans förkämpar och fäder i tron.
En af hans åtgärder för detta ändamål, om hvilka vi skola
säga mera vid vår framställning af katakombernas historia,
var att öfveralt i de märkvärdigare grafkamrarna
uppsätta minnestaflor med af honom själf författade metriska
inskrifter, som af efterverlden ansågos ega det poetiska värde,
att de förvarats i till oss komna handskrifter. För att
rista dem i marmor betjänade han sig af en berömd
skönskrifvare Furius Dionysius Filocalus, »påfven Damasus'
beundrare och vän» som han själf kallar sig. Denne uppfann
för sitt ändamål ett alldeles särskildt slags alfabet, där
bokstäfverna vid ändarna hafva åtskilliga prydnader (Bild 8).
Som detta slags bokstäfver aldrig användts för annat än
den påfliga skaldens inskrifter, kan man, när ett
marmorstycke med en eller flera af dem upptäckes, med säkerhet
sluta, att man befinner sig i en historiskt märkvärdig
grafkammare.

I förhoppning att på detta sätt finna rätta spåret grep
de Rossi sig friskt an med arbetet, oaktadt alla de tvifvel,
som af de gamla åsigternas och slentrianens män uttalades
om framgången. De frågade, hur det var möjligt, att ej
tredje århundradets biskopar hade velat hvila bredvid sina
föregångare med, såsom man trodde, aposteln Petrus i
spetsen. Själf hade de Rossi under utgräfningarnas fortgång
märkt, att det älsta af de graffält, <i>areæ</i>, af hvilka S.
Callisto består och som bar namnet den heliga Lucinas krypta,
var äldre än påfven Callistus, som lefde under Septimius
Severus. Man fann i denna del af cemeteriet en hel mängd
inskrifter med namnen <sc>Cæcilii</sc> och <sc>Cæciliani</sc>. Att dessa
     <img id="3846">Bild 8. Damasisk inskrift.</img>
tillhört den i den romerska literaturen så ofta nämnda,
förnäma cæciliska slägten, bevisas af tillsatserna till
namnen, <i>vir clarissimus, clarissima femina</i> och dylika, som
antyda, att det är personer af senatoriskt stånd, som här
blifvit begrafna. Likaledes finna vi minnen af den pomponiska
slägten, som Atticus, Ciceros bekanta vän och
korrespondent, liksom sedermera kejsar Elagabalus tillhörde. Äfven
slägtingar till denne senares gemål, Annia Faustina, kejsar
Marcus Antoninus' ättling hafva här blifvit jordade. De
Rossi har framstält den förmodan, att Lucina, som skänkt
eller öfverlåtet grafplatsen till de kristna och efter hvilken
den såsom det i äldre tider var vanligt uppkallades, ej
skulle varit någon annan än den utmärkta Plautius'<footnote>Aulus Plautius eröfrade under Claudius en del af Britannien och
var där ståthållare åren 44—47 e. Kr.</footnote> maka,
Pomponia Gæcina, om hvilken Tacitus talar och till hvars 
historia vi skola hafva anledning att återkomma. Detta
antagande saknar ingalunda skäl för sig. I cemeteriet
finnas dessutom hedniska inskrifter, ehuru söndersågade och
stympade samt använda att tillsluta de kristnas loculi, som
antyda att här ett hedniskt grafhvalf förvandlats till en
kristen katakomb. Äfven den andra till S. Callisto hörande
arean visar genom de tegel, som ingå i dess konstruktion
och hvilkas inskrifter vitna om att de blifvit förfärdigade
under Marcus Antoninus, att den är äldre än Callistus!
Hur kom det sig nu, att dessa katakomber bytte om namn
och uppkallades efter en romersk biskop, som lefde senare
än dess första uppkomst?

De första kristna cemeterierna voro i likhet med
den ofvan nämnda S. Lucina gåfvor af förmögna kristna
män och kvinnor, isynnerhet af dessa senare; i lagens
ögon fortforo de dock att tillhöra sina ursprungliga egare
och deras efterkommande. Emellertid började de kristna
att göra sig till godo de lagar, som gåfvo skydd åt
begrafningsgillen, <i>collegia funeraticia</i>, och förvärfvade sig egna
begrafningsplatser. Cemeteriet vid Via Appia var det första
och länge det enda, som tillhörde de kristna såsom
korporation, och så kallades det <i>cemeteriet</i> i särskild mening.
Callistus utvidgade och förskönade det, och däraf kom det att
genom århundradena bära hans namn. Det var därför äfven
naturligt, att det tredje århundradets påfvar ville hvila där,
på kyrkans egen mark och midt ibland dem som i lifvet
tillhört deras hjord. Ej häller skulle det komma att där
saknas kvarlefvor af martyrer, och att hvila nära dem var
städse ansedt som en stor ära.

Som vi ofvan sågo hade de Rossi genom upptäkten
af påfven Cornelius' grafskrift kommit till visshet för sig
själf att han befann sig i närheten af den sökta
påfvekryptan. Äntligen lyckades han efter fem års
ansträngningar, i mars 1854, häfva andras tvifvel och nå sitt mål.
Han hade fäst sin uppmärksamhet vid en större hop af
ruiner nära den appiska vägen, och upptäkte där en af
dessa <i>lucernaria</i> eller stora trattformiga brunnar, som man
efter kyrkans triumf hade gräft till de kryptor, hvilka
ansågos för heligast, för att skaffa dem ljus och luft. Genom
denna kom man ned i en med alt slags grus och
orenlighet fyld kammare. Den hade varit utsatt för fullständig
förstöring, men i den mån som utgräfningen, hvilken var
förenad med stora svårigheter, framskred och väggarna, som
buro spår af en rik ornamentering och flera, tid efter annan
företagna förbättringar och återställningar, blottades,
framstodo i dagen en massa af dessa graffiti, som aldrig saknas
i någon höghelig krypta. Bland dessa graffiti var det
isynnerhet några som väkte de Rossis uppmärksamhet, i hvilka
den helige <sc>Sustus</sc> anropas. En pilgrim beder, att han måtte
hafva Aurelius Repentinus i åtanke, <i>Sante Suste in mente
habeas in horationes Aureliu Repentinu!</i> Vi se på denna och
många andra af katakombernas inskrifter hur latinet är
stadt i öfvergång till de romanska språken.

Nu är <sc>Sustus</sc> efter den tidens folkliga skrifsätt och
uttal ingen annan än den ryktbare påfven och martyren,
atenaren <sc>Xystos</sc>, eller Sixtus den andre, som under
Valerianus halshöggs (258) i själfva katabomberna, där han
oaktadt det kejserliga förbudet höll gudstjänst och
utdelade sakramenten.

Äfven marmorstycken med damasisk skrift påträffades
här och sammansattes, hvilket för öfrigt ej erbjöd några
större svårigheter, då den berömda minnestaflan finnes
förvarad i handskrift. De felande bitarna ersattes sedan
genom andra med olikt färgade bokstäfver, och man kan på
samma ställe som pilgrimerna för femtonhundra år sedan
läsa: »Här, om du frågar, hvilar en mängd fromma; de
heligas kroppar omsluta vördnadsvärda grafvar; deras
upphöjda själar har den himmelske konungens boning
upptagit. Här ligger Xystus' följeslagare, (hans diakoner och
prester), som triumfera öfver fienden; här ligger den mängd
af helgonfurstar, som beskydda Kristus' altaren: här den
prest, som lefde i långvarig fred (Melchiades eller
Miltiades 310—314); här män och gossar och gubbar och deras
kyska eftermän, som utvalt en jungfrulig blygsamhet såsom
den bättre delen. Här tillstår jag, Damasus, att jag velat
låta mina lemmar hvila, men skytt att störa de heligas aska.»

I fall några tvifvelsmål ännu kunde återstå om, att det
var påfvekryptan man påträffat, skulle de snart häfvas.
De Rossi, hvilken granskade hvarje bit af alla de lämningar,
som buros ut ur kryptan, kunde slutligen sammanfoga
inskrifterna på fyra påfvegrafvar, af hvilka tre innehålla
titeln <i>episkopos</i>, biskop, utan alt tillägg, den fjärde endast
är fragment. Det torde här böra anmärkas, att grekiskan
var kyrkans älsta språk och blef det ända till dess den
tanken, att Roma, liksom det var verldens hufvudstad, äfven
borde vara kyrkans, hade gjort sig fullt gällande, det vill
säga i tredje århundradet. De fyra påfvarna äro <sc>Anteros</sc>
(255—236), <sc>Fabianus</sc> (236—250), <sc>Lucius</sc> (253—254?) och
<sc>Eutychianus</sc>, som dog ungefär trettio år senare. De Rossis
antagande hade fått en slående bekräftelse, och den 11 maj
1854 gjorde Pius den nionde ett besök på den plats, som
sexton hundra år tidigare invigts till hans aflägsna
företrädares hviloplats. De Rossi har sökt att med ledning
af de spår och spillror som anträffats i kryptan uppgöra
en bild af dess utseende på Damasus' tid, och det lider
intet tvifvel, att denna återställning i sina väsentliga drag
är riktig.

*

Såsom det skall visa sig, när vi komma till de
upplysningar, som ur katakomberna kunna vinnas angående de
kristnas rätts- och samhällsställning inom romarriket under
de tre första århundradena, fans det ända till medlet af
andra århundradet ingen lag, som på något sätt inskränkte
deras begrafningsskick; för detta gälde blott samma 
inskränkningar som för hedningarnas. Så var det som bekant
redan i de tolf taflornas lag förbjudet att begrafva inom
stadsmuren; ehuru därmed endast den servianska muren
kunde afses, förekomma dock inga katakomber ens inom
Aurelianus' murar. För öfrigt kunde de före ofvannämnda
tidpunkt anlägga sina sista hvilorum, hvarhälst de hade
förvärfvat eganderätt till det för ändamålet erforderliga
jordområdet, och det var ej häller något som hindrade dem
att under jordytan sträcka sina cemeterier så långt ned
på djupet de kunde och ville. Äfven begrafningssättet var
inför lagens ögon likgiltigt, de kunde bränna eller jorda,
balsamera eller åt en omedelbar förvandling öfverlämna
sina döda. Det frågas då, dels hur de kommit att med
ytterst få undantag<footnote>Ifr <sc>Kraus</sc>. a. st. S. 120—130.</footnote> jorda sina döda, och hvarför de i
allmänhet tyckas hafva föredragit de stora underjordiska
grafstäderna framför de egna vårdar som åtminstone de
förmögnare bland dem förut egde eller lätt kunde anskaffa sig?

Kristendomen har sitt ursprung ur judendomen och
ville i början ej anses annat än såsom en judisk sekt, ända
till dess Stephanos och Paulus uppträdde som förkämpar
för dess frihet och verldsomfattande betydelse. Det var
därför helt naturligt, att den från början äfven upptog
begrafningssätt från judendomen, hvilken liksom alla andra
semitiska folk jordade sina döda uti kamrar och gångar
uthuggna i klippan; redan om Abraham läsa vi ju att han
af Heths barn köpte en åker och en »dubbel kula», och
Jesaias talar om en man, som »sorgfälligt uthugger en graf
i klippan till en boning». I själfva Palestina förekomma
grafvarna mestadels strödda och enstaka, men i södra
Italien liksom i Roma finna vi verkliga judiska katakomber
(en i Trastevere, en vid Via Appia i Vigna Randanini), och
man skall måhända i framtiden finna ännu flera.
Gångarna i dem äro dock ej fullt så regelbundna som i de 
kristna cemeterierna. Då judarna ej oftare kommo i sina
grafvar än när en likbegängelse skedde, medan de kristna
beständigt bådo vid sina dödas hviloställen, behöfde man i
de förra ej så sorgfälligt tillsluta <i>loculi</i>, ej häller anlägga

<img id="3847">Bild 9. Bortförandet till underjorden af Vibia, framstäld som Proserpina.</img>

<i>cubicula</i>. Inskrifter förekomma däremot i de judiska såväl
som i de kristna katakomberna, dels på latin dels på
grekiska, och innehålla omisskänneliga judiska uttryck och
symboler, såsom den sjuarmade ljusstaken och palmträden
(<i>lulab</i>). De bildliga framställningarna visa, att de
romerska judarna ej alltid fasthöllo vid sina bildhatande fäders
seder. Äfven många andra af de österländska
religionsformer, som mot slutet af fristatens och början af 
kejsardömets tid vunnit insteg i Roma, hade förkärlek för
underjordiska begrafningsplatser. Vid slutet af andra
århundradet var den romerska campagnans mark undergräfd i
alla riktningar.<footnote>Ifr. <sc>Gaston Boissier</sc>. Promenades archéologiques p. 119.</footnote> Dödgräfvarena sökte att undvika
hvarandra, men lyckades ej alltid. »Man finner midt in i
katakomberna en håla, där en Sabaziusprest — Sabazius var
en asiatisk, med Dionysios sammanstäld gudomlighet —
och några af hans lärjungar hvila; de kristna arbetarna
hade utan tvifvel träffat denna håla på sin väg utan att
vilja det, och den har för närvarande öppen förbindelse med
martyrernas grafvar». Äfven kätterska sekter såsom
gnostikerna lyckades, måhända genom bedrägeri, finna
begrafningsplats bland de rättrogna kristna. Så finna vi i
Prætextatus' krypta inskrifter och bilder såsom Vibias dom,
Proserpinas bortförande (Bild 9) m. m.

Äfven romarna, hvilka som bekant under den senare
delen af fristaten och kejsardömets första århundrade
brukade bränna liken, hade ej från början haft detta grafskick.
Etruskerna, som, man må säga hvad man vill, i fråga om
alt hvad till det religiösa hörer, haft ett stort inflytande på
romarna, brände icke sina döda; man har funnit krigare
i full rustning i deras grafvar, och i Chiusi liksom i Castel
d'Assos dal kan man ännu se katakomber, som ej litet
påminna om de egyptiska. Enligt hvad den äldre Plinius
berättar, var bränningen under äldre tider okänd äfven i
Roma. Den gamla seden kvarhölls äfven där af flera
familjer; därom vitna Scipionernas grafvar utanför Porta
Capena och Nasonernas, man skulle väl kunna säga,
katakomb fyra miglier från Roma vid den flaminska vägen.
Det faller af sig själf, att med det växande inflytande som
de österländska religionerna fingo i Roma, äfven bruket
att begrafva liken obrända skulle tilltaga. 

Hos alla odlade folk finna vi benägenhet att i döden
hvila nära dem som den lefvande älskat. Men hos de 
klassiska folken sträkte sig gemensamheten i begrafningsplats
dock sällan längre än till medlemmarna af samma familj,
till hvilken enligt antik uppfattning äfven de frigifna hörde,
därvid dock ofta undantogos de af de senast nämnda, som
ansågos hafva gjort sig förmånen ovärdiga. I
grafskrifterna uppräknas merendels de som hade rätt att begagna
grafven. Ofta slutar grafskriften med en förbannelse eller
bötesbestämmelse mot den, som gör skada eller som
inför främmande döda i griften. Fall förekomma väl där
en vidsträktare användning af grafplatsen tillåtes, men
sällan.<footnote>Se t. ex. Corpus inscriptionum latinorum V n:o 182 samt den
märkvärdiga inskriften, som en af kejsar Hadrianus' frigifne i Ostia lät
sätta på sitt grafmonument <i>sibi et libertis ... et misericordiæ</i>, åt sig och
sina frigifna — och åt barmhertigheten. <sc>Wilmanns</sc> Exempla inscr. lat.
n:o 245 = H<sc>enzen</sc> 7344.</footnote>

De första kristna cemeterierna voro, äfven de,
familjegrafvar; det bevisas däraf att de flesta bära namn af
enskilda personer, såsom den redan nämnda Lucinas, hon må
nu vara densamma som Pomponia Græcina eller icke,
Domitillas, Commodillas, Thrasons, Prætextatus' och
Apronianus' (?). Men en väsentlig skilnad förefinnes dock mellan
dessa och likartade hedniska hypogaier; medan de senare
ej göra afseende på religionen utan blott på
familjebandet, har detta hos de förra endast underordnad betydelse.
Så läsa vi i den 1865 upptäkta katakomb i Villa Patrizi
utanför Porta Pia, som bär namn efter den helige
Nikomedes, huru en grafplats där blifvit anordnad för en
Valerius Mercurius m. fl. samt frigifna och deras efterkommande
<i>at religionem pertinentes meam</i>, som tillhöra stiftarens
religion; och en annan grafskrift i den älsta delen af
katakomben S. Nereus och Achilleus omtalar, att en Marcus
Antonius Restitus (skall väl vare Restitutus) gjort ett
hypogaion åt sig och de sina, som tro på Herran, <i>fidentibus in
Domino</i>. Båda dessa inskrifter måste härstamma från 
slutet af första eller början af andra århundradet. För de
kristna hade familjen såsom sådan upphört att hafva någon
betydelse. »Hos oss», säger kyrkofadern Lactantius,
»finnes ingen skilnad mellan fattiga och rika, slafvar och
husbönder». Utan afseende på stånd, fädernesland och
lefnadsyrke ville de kristna i döden som i lifvet sluta sig
endrägteligen tillsamman. Vi böra ej förbise, att i denna
likgiltighet för familjebandet och för fosterlandets gemensamhet
låg kristendomens fara för det antika samhället, en fara
som gjorde att just de herskare, hvilka hade mest
romarsinne, ifrigast förföljde den kristna församlingen.

Det fans äfven hos hedningarna gemensamma grafvar,
men endast för slafvar och frigifna, ofta skänkta af
husbönder och för de fattigaste samhällsklasserna, som för att
skaffa sig den anständiga begrafning, hvarpå hela forntiden
af religiösa skäl satte så mycket värde, slöto sig
tillsamman till ett slags bolag eller till begrafningskassor, <i>collegia
funeraticia</i>. Detta ledde i Roma, där jorden i stadens
närhet var dyr oah rummet därför måste sparas, till
anläggande af <i>columbaria</i>, ett slags byggnader, som till hälften
lågo under jorden och i hvilka funnos katakombernas
arcosolier liknande nischer, där vanligtvis två och två urnor
stodo inmurade. Under golfvet befunno sig ej sällan
hypogaier, som innehöllo sarkofager för de obrända liken.
Det synes nu ej osannolikt, att inrättningen af dessa
columbarier med deras underjordiska källare i viss mån kunde
hafva bidragit att bringa de kristna på tanken att anlägga
katakomber.

Något stadgande inom kyrkan, som ålade bröderna i
tron att anlägga sina hvilostäder tillsammans, fans föröfrigt
icke. Endast på ett höll man strängt, att kroppen begrafdes
på en kristen grafplats och obränd. »De kristna», säger
Minucius Felix i sin berömda dialog Octavius, »afsky
likbålen och fördöma bränningen» och tillägger längre fram:
»Vi begagna oss af den äldre och bättre seden att jorda

liken. Skälet ligger i den tro på kroppens uppståndelse,
som fått ett så vackert uttryck i Prudentius' ofvan (sid.
8) anförda begrafningspsalm. De kristna voro därför fullt
ut lika måna om att begrafva sina döda som hedningarna.
Under Decius' förföljelse skref, säger kyrkofadern
Cyprianus, presterskapet i Roma till det i Kartago, att det ej fans
någon högre pligt för den kristna än att gifva en
hvilostad åt martyrerna och öfriga trosförvandter. En
hufvudsaklig användning af de penningar kyrkan egde genom
gåfvor eller sammanskott var till detta ändamål. Ja, enligt
den ryktbare biskopen i Milano, Ambrosius, hade man till
och med för den skull rätt att sönderbryta, nedsmälta och
sälja kyrkokärl af ädel metall.

Fall saknas visst icke både i äldre och nyare tider, att
en och annan kristen låtit göra sig enskilda grafvar. Så säga
två makar, att de i sin trädgård låtit göra sig ett hvilorum
<i>(in hortulis nostris secessimus)</i>. I den af Le Blant utgifna
samlingen af kristna inskrifter från Gallien finna vi flera
med förbannelseformler mot den som stör grafvens frid<footnote>Intressant är det af Gori meddelade exemplet på en dylik
förbannelse: »om någon ohelgar denna graf, må han hafva del och lott med
förrädaren Judas!» <i>partem habeat cum Juda traditorem</i> (så!)</footnote>
genom att där införa främmande. Emellertid voro dessa
yttringar af ofördragsamhet dels enstaka, dels tillhöra de
ofta en jämförelsevis senare tid. I allmänhet kände de
kristna behof af att i döden hvila tillsamman. Ända från
kristendomens första dagar flockade de sig om sina
martyrer och biskopar. På många ställen äro deras
cemeterier belägna ofvan jord. I Roma däremot måste man i följd
af det på alla håll upptagna utrymmet vid den mestadels
fattiga församlingens tillväxt vara sparsam med jorden.
Dessutom bör man ej förbise, att hos den trosvarma och
vid skriften fasthängande romerska församlingen det
föredöme som i detta fall, i enlighet med judarnas plägsed,
gifvits af den kristna kyrkans stiftare, ej var utan 
inflytande på begrafningssättet. Däremot kunna vi af skäl, som
nedanför skola anföras, ej tro, att det varit för att
undandraga sina grafvar allmänhetens och de maktegandes
blickar som de kristna, åtminstone från början, anlagt sina
cemeterier under jordytan.

*

Vi sågo huru man i sjuttonde århundradet påstod, att
katakomberna ej skulle varit de kristnas verk; man
hänvisade därvid till de underjordiska hvilostädernas ofantliga
utsträckning och frågade sig, huru det varit möjligt för
en i början ringa och fattig församling att anlägga dessa
tusentals gångar och hundratals grafkammare. Man pekade
äfven på de hedniska grafskrifter, som skulle blifvit funna
i katakomberna. Den senare invändningen var lätt att
vederlägga: de få hedniska minnestenar som kommit i dagen
äro antingen stympade, vända bakfram eller på annat sätt
gjorda lämpliga att användas för kristna grafvar eller ock
hafva de såsom den ofvannämnda Sabaziusprestens (sid. 30)
och hans lärjungars endast händelsevis råkat in i de kristna
katakomberna. Värre var det med det förra inkastet, och
man såg ingen annan utväg att undgå att medgifva dess
riktighet än att antaga det katakomberna ursprungligen
voro gångar (s. k. stollgångar) i pozzolanatägter, <i>arenariæ</i>
(<i>a</i>) eller stenbrott (<i>lapicidinæ</i>) för vinnande af
byggnadsmaterial. Att sådana verkligen funnos vid Roma intygades af
de gamla författarna. Cicero berättar i sitt tal för
Cluentius om en person som blifvit mördad i arenarierna
utanför Porta Esquilina, och Suetonius omtalar, huru Nero, då
han, afsatt af senaten och förföljd af dess utskickade,
tillråddes att som sista utväg till räddning dölja sig i en
dylik arenaria, förklarade att han ej lefvande ville ingå i
jorden. De kristna, som kunde hafva funnit dessa gångar
öfvergifna, skulle hafva lämpat dem för sitt ändamål,
hvartill ej behöfts stort mera än att å sidorna urhålka 
grafnischerna. Då de af stadens invånare voro föga kända och
besökta, hade de särdeles väl passat för de kristnas
hemliga sammankomster och gudstjänster och under
förföljelserna lämnat en god tillflyktsort. Kristendomen utbredde
sig ju i början hufvudsakligen bland slafvar och fattigt
folk, som användts vid arbetena i arenarierna; då vore det
ej underligt, om dessa kunnat tjäna såsom vägvisare i
deras irrgångar. <sc>Marchi</sc> var den förste, som af
katakombernas byggnadssätt sökte visa omöjligheten af detta
påstående; emellertid skulle beviset först fullständigt lyckas
bröderna de Rossi.

Michele de Rossi har nämligen påpekat, att den
romerska campagnans jordmån i stadens omedelbara närhet
består hufvudsakligen af vulkaniska bildningar, som låta
dela sig i två klasser. Den äldre af dessa bildningar är
den som de italienska geologerna kallat <i>tufa litoide</i> (de
gamles <i>lapis ruber</i>), hvilken i alla tider användts såsom
byggnadsämne. Däraf bestå de undre lagren i några af
Romas höjder, nämligen Capitolium, liksom Palatinus,
Quirinalis och Esquilinus. Ännu i dag brytes den i
stora massor vid foten af Monte Verde utanför Porta
Portese. Till den senare af de båda bildningarna höra dels
<i>pozzolana</i>, en vulkanisk bärgart, hvilken såsom vi redan
nämnt, mycket användes till beredning af murbruk dels
<i>tufa granulare</i>, som, när man kunde få pozzolana, aldrig
användes till detta ändamål; till byggnadsten var den
genom sin mjukhet fullkomligt oduglig. De gamla
stenbrotten finnas sålunda alltid i tufa litoide, de gamla
arenarierna alltid i pozzolana. Katakomberna däremot
äro uthuggna i tufa granulare, ett säkert bevis att de äro
anlagda enkom för detta ändamål. Den senast nämnda
stenarten egnar sig, ehuru obrukbar för alt annat, särdeles
väl för urhålkande af grafplatser; den är lätt att bearbeta
på samma gång den dock bar nog fasthet för att man ej
skall behöfva befara instörtandet af gångar och kamrar
som urhålkas i densamma; dess pipiga sammansättning
gör att vattnet lätt afsipprar, något som naturligtvis är
af stor vigt i dessa oändliga gångar, hvilkas väggar skola
mottaga så många döda. Denna stenart var eljest för
andra ändamål af så ringa värde, att man ofta vid
upptagandet af nya gångar ser den använd till igenfyllande af äldre.

<img l id="3848">Bild 10. Arenaria.</img>

För öfrigt behöfver man endast kasta en blick på de
olika anläggningssätten för att genast kunna skilja en
arenaria från en katakomb. I den förra gälde det att med
minsta möjliga kostnad och
svårighet tillvarataga så
mycket byggnadsämne som
möjligt. Därför äro i
densamma gångarna så breda
och så höga som möjligt
och man har vid
anläggningen försökt att undvika
skarpa vinklar och att
afrunda hörnen mellan
gångarna. En blick på
närstående bilder (Bild 10 och 11)
skall visa skilnaden
mellan de båda slagen af
anläggningar.

Arenarier kunde emellertid stundom förvandlas till
kristna katakomber; så är bland de hittils kända dock
fallet endast med fem, af hvilka tre stå i förbindelse med
på vanligt sätt anlagda katakomber. Där de blifvit
använda till kristna begrafningsplatser äro deras sidor
förstärkta med tegelstensmurar, i hvilka <i>loculi</i> äro murade
(se ofvan bild 2). Då de hittils undersökta katakomberna
stiga till ungefär trettio, äro sålunda arenariernas
användning för sådant ändamål att anse allenast såsom undantag.

Ofvan nämndes, att de första katakomberna böra
betraktas såsom enskilda personer tillhöriga grafplatser, som
af dessa skänkts eller upplåtits till begagnande af den
kristna församlingen. Dessa katakomber voro sålunda af
hufvudsakligt samma beskaffenhet och stodo i alldeles
samma förhållande till den romerska lagen som de enskilda
grafplatserna.

<img id="3849">Bild 11. En del af S. Agnese-katakomben.</img>

Romarna älskade att, då de ej kunde begrafva sina
döda på sina egna landtegendomar, låta dem hvila vid de
stora militärvägarna, <i>viæ consulares</i>, som i alla riktningar
mynnade ut från hufvudstaden. Här skulle nämligen de
präktiga minnesvårdarna falla de förbifärdande skarorna i
ögonen och så bevara namnet af den döde. Egentligen
hade hvarje ätt, <i>gens</i><footnote>Till samma <i>gens</i> höra de som bära samma slägtnamn. Romarna
hade i äldre tider vanligen tre namn: <i>förnamn</i> t. ex. Lucius, Publius;
<i>slägtnamn</i> t. ex. Cornelius och <i>tillnamn</i> t. ex. Scipio, Sulla, Lentulus;
tillnamnen skilde de olika <i>familjerna</i> inom samma ätt.</footnote>, sin begrafningsplats; då en familj
aflöste sig från en ätt, skaffade den sig regelmässigt en ny
begrafningsplats. Äfven den enskilde kunde köpa sig en
sådan; då innehöll vanligtvis hans sista vilja, att de
öfverlefvande familjemedlemmarna på vissa dagar skulle infinna
sig där för att fira dödsfester. Ty från urminnes tider
ända till medeltidens inbrott kunde hela den klassiska
forntiden, greker och romare, hedningar och kristna aldrig fullt
frigöra sig från den för den indo-europeiska stammen
gemensamma föreställningen, att grafven är ett boningshus
för den döde, där han förer ett slags lif, bättre än det
föregående, men i alla fall af liknande art, och att han
deltager i de efterlefvandes angelägenheter och njuter af de
måltider, som dessa anordna vid hans graf. Vi skola i det
följande se, huru man i de kristnas liksom i hedningarnas
grafvar nedlade de saker, som varit den aflidne nyttiga eller
kära, hur mannen får sin sigillring, kvinnan sin spegel och
öfriga toalettsaker, barnet sin docka och sin sparbössa med
sig. Därför har den dödes hvilorum i Österlandet som i
Italien, i Etrurien som i Latium och Roma ursprungligen
formen af ett boningshus. Därinvid funnos — vi hafva
ett exempel därpå bevaradt i Pompeii — triclinier eller
matsalar för hållande af dödsfesterna, löfsalar och lusthus,
åkrar och trädgårdar, hus för frigifna som besörjde
uppassningen hos den döde vid de efterlefvandes måltider hos
honom. Slutligen fans ofta en byggnad, <i>ustrina</i>, där
likbränningen försiggick. Stundom anlades under själfva
minnesvården ett hypogaion, som egaren då ej försummade att
nämna i den inskrift, hvilken anger grafplatsens ändamål
och tillhörigheter.

Om nu också en dylik lyx hörde till sällsyntheterna, och
det vanliga måttet på en <i>area (cedens sepulcro)</i> eller
grafplats, hvars längd och bredd vanligen voro noga
antecknade på minnesvården, var mycket blygsammare, ända ned
till 16 kvadratfot, kunde dock dess ytinnehåll stundom
öfverstiga hvad man i nyare tider anser tänkbart. Så förvaras på
museet i Urbino en marmortafla, som angifver en dylik
area såsom innehållande ej mindre än 32,000 kvadratmeter
(tolf romerska jugera). <sc>Horatius</sc> anför som exempel 20,000
kvadratmeter (300,000 romerska kvadratfot). Att döma
efter inskrifterna torde dock i allmänhet arealinnehållet
varit 125 romerska kvadratfot eller ungefär 11 kvadratmeter.

Både religion och lag skyddade ända till kejsar
<sc>Valerianus'</sc> påbud 257 e. Kr. hvarje grafplats. Blott
nedsättandet därstädes af en aflidens kvarlefvor gjorde stället till
en <i>locus religiosus</i>, som ej på något sätt fick vanhelgas eller
användas till annat ändamål. Ty efter den indoeuropeiska
uppfattningen bodde ju en gud, ond eller god, i grafkullen;
hvarje aflidens maner hade makt att, efter som honom
lyste, gagna eller skada de efterlefvande. Också stadgades
flera gånger och ännu så sent som under <sc>Marcus
Antoninus</sc> och <sc>Lucius Verus</sc> stränga straff för den som störde
grafvens frid. Ej ens den lifdömde förbrytarens graf
betraktades annorlunda än de öfrigas.

Det var ej ofta som något undantag gjordes från detta
sant mänskliga stadgande, och dessa undantag inträffade
just med ett antal martyrer. Men äfven detta hände
jämförelsevis sällan, och en god del af de kristna
katakomberna har ju sitt namn efter någon berömd martyr som af
trosbröderna eller ännu oftare en trossyster där blifvit bisatt.

En dylik <i>locus religiosus</i> var ej underkastad de stadgar
som gälde med afseende på eganderätt och öfverflyttning
däraf. Hvarken häfd eller preskription hade tillämpning
på sådan. Därför finna vi på grafmonument mycket ofta
skrifvet <i>H. M.</i> eller <i>H. L. H. N. S., Hoc monumentum</i> eller
<i>hic locus heredem non sequitur</i>, »denna grafplats öfvergår ej
på mina arfvingar»; åtminstone göres undantag för
arfvinge, som ej hör till familjen. Vanlig är äfven på
dylika vårdar formeln <i>ius civile</i> eller <i>iuris consultus abesto</i>,
hvarigenom den aflidne undanber sig, att hans hvilostad
skall bli föremål för lagens och juristernas behandling
Den efter processer så lystne romaren kände dock ett
behof att åtminstone efter döden få vara i fred för dem.

Var grafvens frid ända till tredje århundradet efter
Kr. skyddad — egaren måtte vara hvem som hälst och af
hvad religion som hälst, förbjuden eller tillåten — är det
ju ej underligt, att vi finna de älsta cemeterierna vid de
stora vägarna och med samma belägenhet som alla andra
grafvar. År 1865 upptäktes vid den så starkt befarna
ardeatinska vägen ingången till en bland de allra älsta
katakomberna, <sc>S. Domitillas</sc>. Omedelbart vid vägen
ligger en byggnad i enkel stil, hvars ypperliga murverk
omisskänneligt hänvisar till de första kristna århundradena.
Öfver denna har funnits en inskrift — man ser ännu
platsen där den suttit — som utan tvifvel innehållit att
<sc>Flavia Domitilla</sc>, kejsar <sc>Vespasianus'</sc> dotterdotter, uppfört
detta monument jämte dess hypogaion åt sig och de sina.
På hvar sin sida om ingången befinner sig ett mindre rum,
hvilket måhända var afsedt för åminnelsefesterna. Man
har funnit spår af en trappa som ledde till en annan
förstörd öfvervåning, som väl tjänat till bostad för
uppsyningsmannen för vården, <i>custos monumenti</i>. Från det
midtersta rummet, vestibulen, kommer man till en lång
sluttande gång, hvars hvälfda tak, liksom väggarna är klädt
med stucco och prydt med målningar, fint och tvånglöst
behandlade vinrankor med drufvor, foglar och kärleksgudar;
målningen sträcker sig utan att begränsas af geometriska
linier fritt öfver alla väggar. Det är ett stycke antik konst
af ädlaste art och påminner om de bästa målningar af detta
slag i Pompeii liksom om den bekanta bägaren med
hafsväxter och genier i Hildesheimerfyndet. Här och där
finner man spår af landskapsbilder och andra fresker
såsom den gode herden, en nattvard och Daniel i lejonkulan.
Genom andra gångar står denna hvalfgång i förbindelse
med den nära invid belägna katakomben. Så väl i 
vestibulen som i den först nämnda gången finnas sarkofager,
men i den senare därjämte äfven <i>loculi</i>.

Skulle en hedning hafva inträdt i detta monument, så
hade han ej funnit något ovanligt däri. Dekorationerna voro
desamma som i de hedniska grafkamrarna. <i>Daniel</i> skulle
påmint honom om de lejonbetvingande hjältarna i de
helleniska sagorna, i den gode herden skulle han sett en <i>Hermes</i>,
bärande väduren, i nattvardsframställningen en af de
måltidsscener, som så allmänt afbildades på de klassiska
grafvårdarna. Denna, så väl som vinrankorna med sina svällande
drufklasar, skulle manat honom att erinra sig hur hela
forntiden, den egyptiska lika väl som den grekisk-romerska,
älskade att i dödens bostäder framställa bilder af
omedelbart lif och svällande lefnadslust, därmed på sitt sätt
uttryckande tanken att döden är tillfällig och lifvet evigt.
Hade han träffat de kristna bröderna och systrarna där
församlade i olika rum omkring brödet och vinet, skulle han
däri sett en af dessa så vanliga hedniska
åminnelsehögtider till den dödes ära. Och hade han äfven hört de heliga
sångerna och bönerna, skulle han visserligen funnit, att det
ej var med rättrogna medlemmar af den hedniska
statskyrkan han hade att göra, men skulle måhända ej fäst så
särdeles uppmärksamhet vid hvad som förehades, van som
han var att dagligen bevitna österländska religionsbruk,
som ju alt mer vunno insteg i Roma. Och till och med
om han fattat att han råkat in bland dessa kristianer, om
hvilka dagdrivarna på forum, i badhusen och på
rakstugorna hade så hemska saker att berätta, skulle han
måhända förfärad vikit tillbaka, väntande sig att i nästa
ögonblick få se ett blodigt åsnehufvud tillbedjas eller ett barn
slagtas och förtäras, men han skulle i alla fall ej kunnat
störa dem. Grafvens fridlysta område skyddade dem.

Trygt kunde sålunda de kristna under två
århundraden, sedan deras lära hade kommit till Roma, anlägga sina
katakomber. De hade därvid dock en sak att noga 
iakttaga. Endast så vida man med dessa underjordiska gångar
aktade sig att öfverskrida det område som vid jordytan
begränsades af den köpta eller åt kristna församlingen
skänkta arean, stodo de under lagens fulla skydd<footnote>Eganderätten till det jordområde, som de kristna eller deras
välgörare egde, skyddades naturligtvis i alla händelser af lagen, men
öfverskred man det, utsatte man sig för processer, som voro farliga under
den kristna församlingens egendomliga förhållanden.</footnote>.
Bröderna de Rossi hafva gjort den upptäkten, att man i
katakomberna, om man afser från de delar, som bestämdt
förskrifva sig från yngre tidpunkter, kan återföra det
öfriga på geometriskt regelbundna ytor af föga utsträckning.
Detta visar med hvilken ängslig omsorg man, för att komma
i åtnjutande af det skydd lagen skänkte äfven den i
enskild ego varande grafven, hur djupt man än gräfde sig
ned i jorden, höll sig till det område som betecknades af
arean vid jordytan och öfver hvilket ensamt man var herre.
Man underkastade sig hällre att gräfva i flera våningar,
den ena under den andra, till dess man kom så djupt att
det blef omöjligt att utestänga vattnet och att andas med
lätthet, än man utsatte sig för faran att öfverskrida sina
gränser. »Hvarje särskild af dessa små ursprungliga
katakomber är således det noggranna återgifvandet af det fält
man egde på jordytan. De lämna därför en bild af dessa
ursprungliga små hypogaier, som skänktes den första
församlingen af rika beskyddare eller som den för egna
medel hade köpt. Flyttar man dem i sin tanke till jordytan,
ditsätter man ånyo de träd, som där planterats, och de
vårdar som där uppförts, begränsar man dem med <i>cippi</i>
(gränsstenar) eller murar, så får man en föreställning om det
slags öar, som de kristna cemeterierna under andra
århundradet bildade på den romerska campagnan mellan de
rikes landtgods eller olika bekännelsers grafvar.»

I början var man ej nogräknad med utrymmet; <i>loculi</i>
gjordes stora och långt ifrån hvarandra. Det syns att man

ännu ej dristat tänka den tanke på kyrkans blifvande
storhet och allmännelighet, med hvilken vi redan i andra
århundradet se kyrkans skriftställare så förtrogna. Man hade
ingalunda förestält sig möjligheten, att dessa dödstäder
skulle få den ofantliga utsträckning som vi ofvan angifvit,
att de en gång skulle komma att hysa millioner
människor. Den älsta delen af en katakomb bestod sålunda af
en enda gång, vid hvars ena eller båda sidor man anlade
små kamrar, <i>cubicula</i>. Räkte ej gången till, anlade man
nya, ofta på betydligt afstånd. När de troendes antal växte,
fick man tänka på att bättre hushålla med platsen; de
öfverflödiga mellanrummen, som lämnats mellan de första
<i>loculi</i>, fyldes med nya, och de som tillkommo fingo rycka
närmare.

Emellertid skulle denna utväg ej längre förslå,
oaktadt den kännedom, som dödgräfvarna, <i>fossores</i>, vunnit om
beskaffenheten af den stenart, i hvilken de arbetade och
den besparing de åstadkommo genom att låta gångarna gå
närmare hvarandra och genom att anlägga flera cubicula.
Det hände äfven att förut anlagda gångar fördjupades, så
att flera <i>loculi</i> kunde anbringas öfver hvarandra. Man
tvangs slutligen att gräfva ännu en våning, öfver eller
under den första o. s. v., så att man i samma krypta kan
finna ända till fem våningar eller <i>piani</i>, såsom italienarna
kalla dem. Ytterst sällan sättas dessa våningar i
förbindelse med hvarandra genom sluttande plan; man stiger
nästan alltid på trappor från den ena till den andra. På
den tiden hade man ej våra instrument, som tillåta att
anlägga en stollgång utan fara att stöta tillsamman med en
som befinner sig däröfver eller därunder; man måste
sålunda för att undvika ett dylikt sammanträffande, som
naturligtvis kunde blifva fördärfligt för hela anläggningen,
hålla sig till den vågräta riktningen. Hufvudvåningarna
både därför ett bestämdt afstånd från hvarandra, och detta
så stort, att man stundom mellan dessa i senare tider 
anlade mindre hvad man skulle kunna kalla entresolvåningar
eller hvad de moderna romarna benämna <i>mezzanini</i>. Det
synes för öfrigt huru fossorernas teknik alt mera
utvecklas; den älsta utsmyckningen består af stucco och murverk;
sedan finner man pelare och pilastrar, gesimser och lister,
stolar och bänkar för biskopen och presbytererna uthuggna
i själfva klippan. Arcosolier blifva alt vanligare; <i>cubicula</i>
äro ej längre oföränderligt fyrkantiga, utan stundom
sex- och åttahörniga; ja det finnes sådana som hafva en eller
flera absider<footnote>Med en <i>absis</i> menas såsom bekant en halfrund 
fördjupning i en vägg på hela dess höjd.</footnote>.

De kristna hade så mycket som möjligt sökt att lefva
i godt förstånd med de borgerliga myndigheterna och gifva
kejsaren hvad kejsaren tillhörde, men till slut kom dock,
i tredje århundradets midt, den tid, då både de styrande
och den stora allmänheten skulle få ögonen fullt öppna för
att de kristnas rike ej var af deras verld, och att
kristendomen förr eller senare skulle leda till dennas undergång.
Då begynna förföljelserna att mot alla rättsgrundsatser
utsträckas äfven till de förut fridlysta grafvarna. De kristna
känna sig därför, också de, å sin sida lösta från lagens
band. De ursprungliga begrafningsplatserna hade ofta
legat helt nära hvarandra och deras förgreningar stötte
nästan tillsamman; man förenade dem nu och så uppkommo
dessa stora cemeterier såsom S. Callistos, i hvilka det
dock ännu i dag är möjligt att genom arbetets olika
beskaffenhet och många andra kännetecken urskilja de olika
<i>areæ</i>, af hvilka den ursprungligen bestått. Man har till
och med gått så långt, att man trott att alla katakomber
i Romas närhet slutligen blifvit förenade. Detta är
emellertid otänkbart. En af de omständigheter, som främst
måste tagas i betraktande vid anläggningen af ett
cemeterium, var jordmånens beskaffenhet. Man valde därtill ett
högre liggande ställe och undvek dalarna och flodbäddarna,
emedan cemeteriet annars skulle varit utsatt för
öfversvämning eller vattnets genomsipprande; detta har äfven
skett, där man frångått den allmänna grundsatsen såsom
i Castuluskatakomben vid den labicanska vägen.
Därigenom skulle äfven de döda kropparnas förruttnelse
påskyndats och luften i de ofta besökta cemeterierna, trots
grafnischernas sorgfälliga tillslutande, hafva blifvit förpestad.
Hade således den segrande kyrkan någon gång haft den
storartade tanken att göra alla katakomberna till en enda
dödstad utan like, har den i alla fall varit helt och hållet
outförbar åtminstone med de hjälpmedel, öfver hvilka den
tidens ingeniörsvetenskap egde att förfoga.

I grafgångarna från detta tidsskede (från Decius'
förföljelse till och med Diokletianus') finna vi å ena sidan ett
stort slöseri med rummet som ju var oinskränkt, sedan
inga lagliga gränser vidare funnos att iakttaga, men å
andra sidan äfven vårdslöshet i utförandet, små tarfliga, helt
och hållet oprydda gångar, då tilloppet af dem som här
skulle finna sin sista hvila blef alt större och större.
Vidare kan man också iakttaga flera sinnrika åtgärder för
att skydda sig för öfverraskningar, under det gudstjänsten
och begrafningen firades eller då katakomberna fingo tjäna
till gömslen för såsom vildbråd hetsade bekännare. Så
sattes katakomberna i förbindelse med öfvergifna arenarier
med flera utgångar. De vanliga trapporna tillmurades, och
nya likaledes i arenarier utmynnande anlades. Ja, man har
i S. Callisto funnit en sådan af det utseende som bild 12
utvisar. Den var omöjlig att begagna vare sig till
nedstigande eller uppstigande, med mindre man hade vänner
därnere, som på gifven signal uppsatte en stege.
Emellertid kunde det nog hända, att den verldsliga maktens
tjänare, oaktadt alla dessa försigtighetsmått, förmådde att
intränga, såsom vi skola se i den öfversigt af de kristnas
ställning under de tre första århundradena, på hvilken just
de Rossis undersökningar i katakomberna låtit så mycket
nytt ljus falla. Då under den diokletianska förföljelsen
cemeterierna indrogos till staten som dess egendom, visste
man ej något annat medel att skydda de heliga
martyrernas grafvar än att fylla en mängd af de gångar, som
ledde till dem, med jord. Hvad som bevisar detta är, utom
det tillstånd, hvari en hel del af dem befinna sig, den
omständigheten att man har upptäkt gångar med <i>loculi</i>, som
numera äro utan golf och sålunda förutsätta att de under
dem varande gallerierna varit fylda. Då man efter
kyrkans seger anlade nya ingångar, fick jordfyllningen, när
martyrgrafvarna återstäldes och förskönades, ofta ligga kvar
i de gamla.

<img id="3850">Bild 12. Hemlig trappa.</img>

Detta skedde hufvudsakligen genom den ofvan nämnda
påfven Damasus den förste. De gamla trapporna visade
sig ofta vara för små för det starka tilloppet af pilgrimer,
nya, större och praktfullare anbragtes. Man ser
emellertid i detta sista tidskede af katakombernas historia 
begrafningarna inom dem blifva alt sällsyntare. Vid slutet af
åtskilliga gångar hafva inga loculi blifvit anbragta;
arcosolier äro antydda på väggen, men hafva aldrig blifvit ut-
huggna. Man finner lätt att fossorerna hafva gjort sig
räkning på ett tillopp som uteblef.

<img id="3851">Bild 13. Dödgräfvaren Diogenes' graf.

Diogenee - fossor in pace depositus
octabu kalendas octobris</img>

Dessa uthålliga, tåliga <i>fossorer</i>, som under århundraden
förrättat sitt obemärkta arbete på det tysta underjordiska
åkerfält, hvars sådd en gång skulle uppspira och
överskygga hela verlden, förtjäna ett omnämnande. Beboende
jordens innandömen »såsom munken sin cell» hafva de med
hacka, spett och öfriga verktyg, såsom de föreställas å
dödgräfvaren Diogenes berömda graf (Bild 13), urhålkat dessa
876 kilometer långa grafgångar. Borren synas de ej hafva
begagnat; däremot kan vinkelhaken omöjligt hafva varit
dem okänd. Man antar vanligen, att fossorerna voro <i>clerici</i>,
tillhörde kyrkans embetsmän och bland dem innehade
lägsta graden. Därmed må nu vara huru som hälst, säkert
är att de vid hvarje särskildt cemeterium anstälde stodo
under lydnad af presten i den <i>titulus</i> eller församling till
hvilken cemeteriet hörde<footnote>I senare tider, från påfven Fabianus voro cemeterierna
fördelade på Romas olika församlingskyrkor, <i>tituli</i>.</footnote>. Då katakomberna altmera
började öfvergifvas för kyrkogårdarna ofvan jord, tyckas
emellertid fossorerna, numera ett skrå, som en enskild
affär öfvertagit gräfningen och försäljningen af grafvar åt de
troende, hvilka ville hvila i martyrernas närhet. Så
underrätta oss inskrifter från slutet af fjärde och början af femte
århundradet, att personer köpt de grafvar, i hvilka de hvila,
af namngifna fossorer, som förmodligen handlat på skråets
vägnar. Efter år 430 finna vi intet omnämnande af
detsamma. Möjligt är att det upphäfdes eller
omorganiserades.

Anläggningar af det omfång, som de, med hvilka vi
sysselsätta oss, kunde ej ske utan anlitande af ingeniörer,
<i>mensores</i>. Af flera omständigheter framgår det, att de vid
uppgörandet af plan för katakomberna följde de romerska
fältmätarnes förfaringssätt. Att de på förhand uppgjorde
en plan, en <i>forma</i>, som romarna kallade det, synes troligt,
ja för vissa anläggningar såsom en del af S. Priscilla vid Via
Salaria nödvändigt. Hade en sådan ej funnits med utsatta
mått, är det svårt att förklara huru fossorerna i jordens 
mörka innandömen kunnat finna sig tillrätta, såvida man,
ej får antaga, att de alla piani genomgående lucernarierna
tjänat dem som riktpunkter.

*

Det skulle måhända ej vara en stor skalds snille
ovärdigt att i en rad af bilder framställa de kristna i
katakomberna. Dessa taflor skulle emellertid blifva högst olika
efter de olika skedena i den kristna kyrkans förhållande
till staten.

Törst kunde vi tänka oss en åminnelsemåltid en
vacker vårafton under den tidigare delen af kejsar Neros
regering. Snön på Soracte har smält, violerna blomma,
himlen är hög och börjar redan antaga denna mättade, varma
färgton som antyder att sommaren är nära. Förbi
Caracallas öfvermåttan praktfulla varm-badhus, förbi de
ryktbara Scipionernes grafvar, nedför Mars' backe, fram under
Drususbågen vandrar ett sällskap män och kvinnor med
glada anleten och nytvättade drägter på »vägarnas
drottning», Via Appia, ut genom den lika benämnda porten.
Öfver bäcken Almo i den dal, som nu kallas Caffarella,
nalkas man det ställe, som under namnet <i>Domine quo vadis</i>
skulle blifva så ryktbart i legenden om Petrus' sista dagar.<footnote>Se <sc>Hammerich</sc>, Den kristna kyrkans historia Sv. öfvers. I S. 49.
<sc>V. Rydberg</sc>, Sägner om Paulus och Petrus.</footnote>
Förbi en mängd af präktiga grafvårdar kommer man till ett
mausoleum, i trakten af det nymphæum, som blifvit bygdt
till ära för vattendragets gudomlighet och som moderna
ciceroners förvetna okunnighet gjort till Egerias grotta.
Mausoleets af höga cypresser skuggade murar antyda genom
sin färg, att det icke är nytt, och af inskriften öfver dörren
synes, att det eges eller rättare sagdt egts af den förnäma
cæciliska slägten, hvilken de lysande Metellerna, Numidias
och Kretas eröfrare tillhörde, men nu öfvergått till de med
Cæcilierna befryndade Pomponierna. En man, grafvårdens
vaktare, framträder ur en port å sidan af 
hufvudingången, och af det sätt och de namn, med hvilka de nyanlända
hälsa honom och hälsas tillbaka, kan man sluta både till
att de samtliga äro frigifna och att de äro kristianer. Det
är ej många dagar sedan de voro här, då medförande den
döda kroppen af en medfrigifven och medtjänare i Gud.
Redan förut har grafvårdens egarinna anländt i en bärstol:
i Pomponia Græcinas fina, men sorgbundna drag och
allvarsamma, men med verldsdamens omedvetna behag anordnade
drägt kunna vi läsa både hennes höga börd, framstående
rang som hustru till en före detta konsul och hennes från
jordisk flärd vända sinne.

Man inträder samfäldt i grafkammaren. Fina, målade
rankor slingra sig ledigt kring tak och väggar; mot den
stuccobeklädda muren, som är hållen i klar färgton, teckna
sig de svällande drufklasarna fulla och runda. Måhända har
den, som lät smycka denna minnesvård, tänkt på österns
djupsinniga saga om Dionysios Zagreus, rankans gud, som
skall lida och dö, pressas i kval och förintas, för att åter
uppstå som ädelt vin, skänkande lif och sällhet åt dem
som anamma honom. De blickar, som nu äro fästade på
den sköna målningen, se däri en sinnebild af vinträdet
Kristus, i hvilken de troende äro grenar. Ett stycke inom den
första grafkammaren, som är fyld med till en del
praktfulla sarkofager, sträcker sig en nedåt sluttande gång, hvars
båda sidor upptagas af dels fristående, dels i väggen inmurade
sarkofager med grekiska inskrifter, ty grekiskan var så väl
de bildade romarnas som den nyfödda kristna kyrkans språk.
I tyst andakt stanna de närvarande en kort stund framför
den nisch, som innehåller den nyss bortgångne broderns
murade kista. Därefter beger man sig till sidorummet,
trikliniet, där måltiden, som slutar dagen och som nu
begås till den bortgångnes minne, skall intagas. Ett
halfmånformigt bord är besatt med dryckeskärl, och därpå ligga
hvita präktiga bröd. Inom dess rund står ett annat
mindre, vid hvilket en slafgosse är sysselsatt med att blanda
vinet med varmt eller kallt vatten alt efter gästernas smak
(Bild. 14). En gammal frigifven, med silfverhår och frid i
sina anletsdrag, uppstiger och bryter det första brödet under
bön och tacksägelse, och så fortgår måltiden under samspråk
om Kristus, om församlingens gemensamma angelägenheter
och den nyligen aflidnes förtjänster om densamma. Dörren
står öppen; på den dunkelblå himmelen simmar månen ej
som i nordligare länder såsom en skifva, utan som ett fullt

<img id="3852">Bild 14. Måltid. (Väggmålning i katakomben S. Pietro e Marcellino).</img>

silfverklot; den kastar sitt skimmer öfver den appiska vägens
minnesvårdar och genom nötning skinande stenläggning;
den belyser bordsgästernas i stilla lycka mot höjden
riktade ansigten. Sedan uppstämmes en tacksägelsesång till
Honom, »hvilken låtit kroppen få sin föda efter den lag som
kroppens bräcklighet nödvändiggör.» Till slut läser den
älste — presten skulle vi på våra dagars språk kalla
honom — ur ett sändebref på grekiska, som nyss kommit från
Korinthos, från Saulos eller som romarna kallade honom,
Paulus från Tarsos, Jesus Kristus' tjänare som han själf
nämner sig: »Hvar och en», heter det bland annat där,
»vare öfverheten, som väldet hafver underdånig, ty ingen
öfverhet är utan af Gud. Därför ho sig sätter emot
öfverheten, han sätter sig mot Guds skickelse; men de som
sätta sig däremot, de skola få en dom, för hvilken de hafva
sig själfva att skylla. — — Det som sagdt är: du skall icke
göra hor: du skall icke dräpa: du skall icke stjäla: du skall
icke bära falskt vitne: du skall icke hafva lust: och hvad
annat sådant bud är, det sammanfattas i detta ordet: du
skall älska din nästa såsom dig själf. Kärleken gör sin
nästa intet ondt, så är nu kärleken lagens fullbordan. Och
då vi sådant veta, att nu är stunden kommen att uppstå
ur sömnen, ty frälsningen är oss närmare nu än då vi
blefvo troende, så låtom oss bortkasta mörkrets gärningar
och ikläda oss ljusets rustning. Låtom oss ärliga vandra
såsom om dagen; icke i fråsseri och dryckenskap, icke i
kamrar och utsväfningar; icke i kif och förbittring, utan
ikläden eder Herren Jesus Kristus och sörjen icke för
köttet, så att det leder till begärelse.» <footnote>Brefvet till romarne kap. 13; Öfversättningen huvudsakligt efter
<i>Myrberg</i>, De paulinska brefven, Stockholm 1880.</footnote>

Må vi nu förflytta oss ett århundrade senare i tiden.
På tronen satt såsom den ene och egentligen styrande af två
samkejsare, Marcus Aurelius Antoninus, med tillnamnet
Filosofen. Han var ädel och statsklok, men han förföljde
de kristna. Vi skola i det följande se, hur det kom sig att
»ju dugligare, ju mera äkta romersk kejsaren var, dess mer
böjd var han för det strängaste förfarande mot
kristendomen». Den katakomb, hvars första utseende vi nyss
skildrade, har nu växt. Djupt under jorden gå många korsande
gångar. I en af dem framskrider ett liktåg af sex män i
hvita mantlar, ty de kristna ville icke bära sorg efter dem,
som de ansågo vara iklädda »härlighetens hvita kläder.» På 
skuldrorna bära de i en öppen sarkofag af cypressträ en död
kropp, svept i praktfull guldstickad tunika. Framför dem
skrider en prest i det slags klädnad, som kallas <i>dalmatika</i>.
Han är ingen mindre än Romas biskop. Efter dem följer
under afsjungande af heliga sånger med ljus i händerna
en stor skara män och kvinnor. Den dödas hufvud är till
en del täkt med en duk, men hvad däraf synes tyder, liksom
hela den af klädningen tecknade gestalten, på en ung flicka
af ovanlig skönhet.<footnote>Då det ej kan undgå den sakkunniga läsaren att det är 
den heliga Cæcilias legend som ligger till grund för vår framställning, vilja vi
nämna, att vi ej äro okunniga om Lipsius' och andras kritik af denna
legend.</footnote> Ett djupt sår, som nästan helt och
hållet afskurit halsen framifrån, synes i följd af hennes
ställning endast som en röd strimma. Det ligger något 

<img id="3853">Bild 15. Madernas bild af den heliga Cæcilia.</img>

obeskrifligt ljuft och kyskt i den döda jungfruns gestalt (Bild
15). Tåget framskrider långsamt och utan att någon rädsla
förmärkes. Här äro de i trygghet. Väl hade de kristna
altsedan Nero, eller åtminstone sedan Trajanus, skäl att utropa,
såsom Cyprianus af Karthago senare gör det: »Lycklig vår
kyrka! Herran beskyddar och hedrar henne. Hittils var hon
skinande hvit genom våra bröders goda gärningar. Nu
tillstädjer han henne äran att färgas röd i martyrernas blod;
hvarken rosor eller liljor felas i hennes krans.» Men ännu 
voro dock katakomberna fridlysta af lagen, och det var först
i början af det påföljande århundradet som de vilda
massorna under rop af »de kristna för lejonen!» i trots af lagen
vågade intränga i deras grafvar och femtio år därefter som
äfven lagen nekade att längre gifva skydd. När tåget
anländer till den bestämda grafkammaren (Bild 16), nedsättes
träsarkofagen i en af marmor, den döda öfverhöljes med
sidentyg, marmorlocket påsättes, biskopen läser bönen för
hennes frid, begrafningssången afsjunges och martyrens
likbegängelse är till ända.

<img id="3854">Bild 16. Cæciliakryptan i S. Callisto.</img>

Ännu en bild vilja vi framkalla från en af de få
arenarier, som blifvit förvandlade till katakomber, vid via
Salaria. Tiden är kejsarne Carinus' och Numerianus' regering
(283—285). Det var vid lifstraff förbjudet för de kristna
att församla sig i katakomberna, dit de, när förföljelserna
rasade alt för svårt däruppe, varit vana att draga sig
tillbaka till gemensam andakt och begagnande af 
sakramenten. Men en stor mängd män och kvinnor hafva trotsat
förbudet och äro nu samlade vid de nyss begrafna
martyrernas Chrysanthos' och Darias hvilostäder. I tvänne
cubicula, männen för sig och kvinnorna för sig, afhöra de den
vördnadsvärda prestens ord, som påminner dem att »för
dem som försvara sanningen intill döden skall Herran
strida.» Till de dödas ära, som »hvila i Herran», sjungas
hymner, de heliga böckerna läsas, och silfverkärl stå
beredda framför det i klippan inhuggna säte, från hvilket
presten talar. Det ligger öfver församlingen en stämning,
allvarlig och lyftad utan like. Hos de döda, med döden för
ögonen, tycka de sig nästan lefva med dem, som de hafva
förlorat. Djupt gripande ljuda i katakombernas tystnad de ord,
som mana de troende att lida och fördraga de bedröfvelser
Gud pålägger dem, att utan klagan gå den död till mötes,
som skulle gifva dem lifvets krona, och att stadigt tro på
Guds rikes slutliga seger. »Låt pinoredskapen sönderslita
oss, medan vi stå med till Gud sträkta armar, låt oss
hängas på korset, låt elden förtära oss, låt djuren gå löst
på oss; när han beder, är den kristna färdig för hvilket
dödssätt som hälst.» Men är det ej skärande hån, när
presten och med honom alla de troende andäktigt bedja, att
Gud måtte förläna kejsarna — dessa kejsare, som historien
brännmärkt såsom nesliga oduglingar — ett långt lif, en
åtlydd vilja, en lycklig familj, segerrika vapen, en trogen
senat, ett hörsamt folk och lugn i hela verlden? I detta
ögonblick ila <i>ostiarierna</i>, dörrvaktarna, som stått utstälda
vid katakombens utgång in i kapellet, under rop »fienden
är öfver oss.» Man vill fly — men vägen är spärrad af
soldater i det kejserliga gardets lysande rustning. De
åtföljas af sina tjänare, <i>calones</i>, hvilka på befallning af den
officer, som anför truppen, inom några ögonblick fylla
ingången till katakomben med stora stenar och sand och
lefvande begrafva den kristna skaran. — — — Hundra år
därefter lät påfven Damasus bryta en öppning i 
stenväggen, så att martyrernas ben och de heliga kärlen skulle
kunna ses, utan att vanhelgas af de besökandes steg. Så
såg dem ännu i sjätte århundradet den ryktbare Gregorius
af Tours.

Mycket, som förut var dunkelt i de första tre
århundradenas kyrkohistoria, har genom katakombernas häfder
fått en ny belysning, liksom vår kännedom om dessa tiders
kristna åskådningssätt, lif och sedvanor vunnit en ej
obetydlig tillökning. Vi skola med ledning af de Rossis
forskningar söka besvara den redan uppstälda frågan, huru de
kristna kunde åstadkomma dessa häpnadsväckande,
underjordiska dödsboningar, och så lämna en kort framställning
af den romerska församlingens statsrättsliga och borgerliga
ställning under kristendomens första århundraden, för så
vidt denna står i sammanhang med katakombernas historia.

*

När kristendomen först uppträdde i Roma är oss
obekant; endast så mycket är säkert, att det ej kan vara långt
efter stiftarens död på korset. Hufvudstadens förbindelse
med alla delar af det vidsträkta riket var liflig, dit fördes
slafvar, »med samma vind som fikonen», från östern, och
med dessa följde deras religioner. Den kaldeiska
stjärndyrkan, den trakiska Sabazius-religionen, tillbedjandet af
den egyptiska Osiris (<i>Asar</i>), Isis (<i>Ist</i> eller <i>Hes</i>) Serapis
(<i>Asarhapi</i>), Mithrasoffren och den judiska monoteismen — alla
dessa skiftande former af österländsk gudsdyrkan funno i
Roma en fruktbar jordmån, där tron på de folkliga gudarna
blifvit undergräfd af hellenisk filosofi och romersk
vidskepelse.<footnote>En klar och fullständig sammanfattning af de främmande
religionerna och deras förhållande till den romerska statsreligionen gifver <sc>A.
Chr. Bang</sc> i Kirken og Romerstaten intil Constantin den Store.
Christiania 1879.</footnote> Visserligen voro alla främmande religioner 
förbjudna; de församlingar, som bildade sig för deras
utöfning, voro <i>collegia illicita</i>, förbjudna samfund. Ett trots
mot lagen i detta hänseende betraktades af den romerska
rättsuppfattningen som ett brott mot det romerska folkets
majestät, och för det kände den romerska lagstiftningen
ingen misskund. De appuleiska, variska, corneliska och
iuliska lagarna stadgade dödstraff därför. Ty efter romersk
åskådning berodde gudarnas hägn af staten därpå, att de
på föreskrifvet sätt åtnjöto dyrkan och offer af statens
medborgare; vände dessa sig från deras tjänst, kunde man
vara säker på, att gudarnas hämnande vrede skulle
hemsöka samhället. Men likgiltiga som romarna egentligen voro
för religion i inre mening, tröttnade de vanligen att förfölja
och upptogo snart den främmande guden bland sina egna
eller blundade åtminstone för hans tillbedjande.
Visserligen inträdde under Augustus ett omslag i regeringens
politik; de främmande trosbekännelserna förföljdes
obarmhertigt i Roma och Italien — annorstädes kunde det ju ej
komma i fråga, då efter romerskt uttrycks- och
ursprungligen äfven tänkesätt provinserna bestodo af »förbundna»
eller »fria» stater, och en ledande grundsats i den romerska
styrelsevisheten var att låta hvar stat hafva sin religion,
förutsatt att denna religion ej försökte vinna bekännare
bland romarna. Betecknande för denna uppfattning är
Augustus' förfarande. I Alexandria uppträdde han som
Serapis' ifrigaste dyrkare, medan han i Roma lät nedrifva de
åt denna gud och åt gudinnan Isis uppförda helgedomar
och endast medgaf att de enskildt dyrkades. Tänk hvad du
behagar, men deltag i dyrkandet af statens gudar! var den
maning, som den romerska staten i detta fall tillropade sina
medlemmar. Det föll aldrig en romare, så länge han ville
ställa sig på rättslig grundval, in att förfölja religiösa
<sp>åsigter</sp>, men det föll honom lika litet in, att medgifva frihet
i <sp>utöfningen</sp> af religionen. Religionsfrihet i verklig
tillämpning, <i>libertas religionis</i>, är ett begrepp, hvilket
först kristendomen på allvar har infört i
verldsutvecklingen.

Bland alla dessa olika trosbekännelser väkte kristendomen
i början ingen uppmärksamhet. De kristna ansågos såsom
en judisk sekt. Tribunen Claudius Lysias i Jerusalem
skrifver med anledning af judarnas anklagelse mot Paulus
till prokuratorn (vice ståthållaren) Claudius Felix i Cæsarea:
»Denne man hade judarna gripit och ville dödat honom,
men där kom jag till med krigsfolket och tog honom ifrån
dem, efter jag förnam, att han var en romersk medborgare.
Men när jag ville veta saken, som de hade mot honom,
lät jag honom komma inför deras råd. Så fann jag att han
skyldt vardt <sp>om något spörsmål i deras lag</sp> och dock
ingen skuld hade, som död eller häktelse värd var.» Samma
uppfattningssätt har Felix' efterträdare Porcius Festus.
Vid mötet i Cæsarea med konung Herodes Agrippa den
andre säger han: »Då åklagarna kommo före, buro de ingen
sak före, den jag hade tänkt. Men de hade några
spörsmål (tvister) med honom om sin vantro och en som
kallades Jesus, som död var, men Paulus påstod att han lefde.»
Alldeles samma omdöme hade redan förut prokonsuln i
Achaia Gallio gjort gällande. »Man ser här som så ofta
annars den romerska rättsuppfattningens skärpa och harmoni;
hvad prokonsuln i Korinthos och tribunen i Jerusalem och
prokuratorn i Cæsarea döma angående kristendomens
rättsliga ställning, stämmer fullkomligt öfverens; i alla dessa
myndigheters ögon är judendom och kristendom samma
religion. Likaså litet som det är någon förbrytelse att
vara jude, likaså litet är det att vara bekännare af
Kristus' namn något som förtjänar död eller fängelse. Och
antingen nu Jesus var död, som judarna menade, eller han
var lefvande, som de kristna antogo, det var för den
romerska staten en fullkomligt likgiltig sak, därom fingo
de judiska sekterna disputera så mycket de ville.»<footnote><sc>Bang</sc> a. st. S. 54, 55.</footnote>


Kristendomen kunde sålunda öfveralt dölja sig i
judendomens skugga, »denna högt berömda religion» säger
Tertullianus, »som ingen höll för lagstridig»; äfven i detta
hänseende voro de ända sedan Alexander den stores tid i
hela den kristna verlden spridda judarna, för att begagna
Augustinus' uttryck, kristendomens <i>pedagogi</i>,<footnote><i>Pædagogi</i> 
voro slafvar, som, själfva ofta olärda, buro gossarnas
böcker o. d., när de gingo till skolan.</footnote> befordrare
af dess läror, utan att själfva ega något sinne för eller
egentlig kännedom af desamma. Visserligen inskred
statsmakten någon gång mot judarna själfva. Så beslöt senaten
år 19 e. Kr. — mot Julius Cæsars bestämmelse, som till
och med frikallat dem från krigstjänst, hvilket i ej ringa
mån bidrog att skaffa deras religion anhängare — att af
fyratusen frigifna, som antagit judendomen, alla vapenföra
skulle utskrifvas och sändas till Sardinien för att rensa
denna ö från röfvare. Skulle de ock, säger Tacitus, gå
under på grund af öns osunda klimat, vore dock detta en
ringa skada, <i>vile damnum</i>. Uttrycket säger oss mer än
tillräckligt, hur litet vigt romarna fäste vid israeliterna
och sedan vid de med dem förblandade kristianerna. Då
Caius Caligula fordrade, att hans bildstod skulle uppställas
i synagogorna motsatte sig judarna detta öfveralt. I
allmänhet aflopp detta trots mot den kejserliga viljan utan
några synnerligt menliga följder för dem själfva; endast i
Alexandria kom det till en blodig sammanstötning mellan
dem och pöbeln, hvarvid många judar dräptes.

Men någon öfver hela riket utsträkt förföljelse mot
judarna och kristianerna kom ej i fråga. Vi se också,
hur församlingen i Roma får i fred och ro växa och
förkofra sig. En utvisning som drabbade judarna och
kristianerna under Claudius, just på grund af deras inbördes
stridigheter — Tacitus, som missförstått anledningen
därtill säger, att judarna beständigt stälde till oroligheter på 
anstiftan af en viss <i>Chrestus</i> — hade endast öfvergående
betydelse, och snart finna vi åter båda religionernas
bekännare i sina gamla kvarter i Trastevere.

Värre blef förföljelsen under Nero. Det är
egendomligt att denne kejsare, ensidigt riktad på det estetiska som
han var och utan alla religiösa intressen, utan sinne för
Romas storhet och utan känsla för nödvändigheten att
med alla medel värna den romerska anden, skulle blifva
den förste som förföljde de hittils både lagligen och
faktiskt tryggade kristna. Dessa förutsågo redan innan
förföljelsens utbrott, att den skulle komma. »Tiden är att
domen skall begynnas på Guds hus», säger Petrus i sitt
första bref, som skrefs kort före denna tid. Måhända viste
de, att de hade mäktiga fiender, som talade mot dem hos
kejsaren. Man har i förföljelsen velat se ett verk af Neros
hustru Poppæa, hvilken skulle hafva varit judisk proselyt,
sålunda en yttring af judarnas hat mot de kristna, som
äfven på andra håll under liknande omständigheter röjde
sig på liknande sätt. Detta är dock ej bevisadt, och
historieforskaren kan aldrig vara nog sen att tro dylika
påståenden. Som bekant var förevändningen till den romerska
förföljelsen, som företedde så många förfärliga skådespel
— satta i scen af kejsarens otyglade, af dryckenskap och
utsväfningar förstörda fantasi — den förfärliga eldsvåda som
64 f. Kr. härjade en stor del af Roma och som kejsaren
skylde de kristna för. Neros förföljelse hade berott på »en
enda mans grymhet», ej på lag och rättslig undersökning,
och inskränkte sig till Roma, ehuru föredömet verkade
på flera ställen och gaf massorna anledning att gjuta de
kristnas blod. Uppenbarelseboken, där det »stora djuret»
är Nero och där »skökan som sitter på de sju bärgen» är
Roma, har bevarat en genklang af det hat mot tyrannen,
som dessa olyckor ingifvit alla kristna. Och Nero, sade
vidare den kristna folktron, var ej död; han hade flytt
bakom Eufrat och skulle engång såsom Antikrist rycka
fram med sina legioner till strid mot Kristus' bekännare.
— — — »Romas flykting med lansen lyftad att drabba
går öfver Eufrats flod, af sina myriader ledsagad», heter
det i de samtidiga bland de så kallade <i>sibyllinska oraklen</i>,
dessa märkvärdiga foster af judisk och kristen fantasi, hvilka
på västra Europas folk, särskildt på de keltiska och nordiska
utöfvat ett inflytande, som man ännu blott tillnärmelsevis
anar.

De kristna i Roma hade därefter lugn ända till
kejsar Domitianus (81—96). Ofördragsam mot alla åsigter,
som stridde mot hans egen, lika hätsk mot dem, som hade
någon filosofisk öfvertygelse, som mot dem, som hyste någon
religiös, förbittrad öfver att kristendomen vunnit insteg i
hans egen familj, öfveralt misstänkande sammansvärjningar
mot sitt lif eller sin makt, skred han i sitt sista
regeringsår till en blodig förföljelse, som skall hafva sträkt sig öfver
hela östern. Med Neros har den det gemensamt, att den
berodde endast på kejsarens allsmäktiga godtycke, och att
man gick tillväga utan all plan och endast dömde och
afrättade dem man händelsevis fick i sina händer. Men
man försökte åtminstone att finna <sp>någon</sp> rättsgrund.
Vi böra ihågkomma, att vi nu stå vid början af den
storartade utveckling af den romerska rättsvetenskapen, hvilken
säkerligen icke var utan inflytande på den utmärkta och
strängt lagbundna styrelse, som under ett århundrade skulle
komma det romerska riket till godo. Mot de kristna
riktades nu beskyllningar för ateism. Därmed menade man,
att de ej deltagit i dyrkandet af statens gudar och sålunda
gjort sig skyldiga till majestätsförbrytelse, både i den
gamla meningen och i kejsartidens nya bemärkelse: genom
att ej dyrka den, åtminstone i provinserna, såsom en gud
ansedde kejsaren hade de brutit äfven mot dennes majestät.

Det har i kyrkohistorien nästan blifvit en trosartikel,
att de första kristna så godt som uteslutande tillhört de
lägsta samhällslagren. Visserligen tillhörde den allra första
uppsättningen af dess utbredare ej de mera bildade
klasserna, men vi se dock snart en annan beståndsdel, företrädd
af Paulus, inmänga sig. Denne säger visserligen själf om
församlingen i Korinthos, att där ej fans »många köttsligen
visa, ej många mäktiga, ej många ädlingar», och ännu i
andra århundradet hånar filosofen Celsus dessa »enfaldiga och
okunniga själar, inskränkta och oodlade andar, inför hvilka
de kristna lärarna gjorde sina konster». Men det hade varit
underligt, om en lära, som i renhet och sedligt värde stod
så högt öfver de religioner, hvilka då voro herskande,
ej funnit någon anklang hos de högre stånden. Att den
tidigt trängde dit, är numera genom de Rossis upptäkter
bevisadt. Vi hafva redan sett huru grafskrifterna i S.
Lucinas krypta i Callistos katakomber häntyda på, att här
medlemmar af slägterna Cæcilii, Attici, Pomponii, däraf
en Pomponius Græcinus, ligga begrafna, ja att man med
en viss sannolikhet kunde sluta till att Lucina, som
anlagt kryptan, ej varit någon annan än den <i>Pomponia
Græcina</i>, som Tacitus i trettonde boken (kap. 32) af sina
Årsböcker omtalar. Enligt denna skriftställare skulle hon
år 58 e. Kr. hafva blifvit anklagad för främmande öfvertro.
»Hon lämnades åt mannens dom; enligt gammal häfd höll
han inför de närmaste slägtingarna ransakning om sin
hustrus lif och heder och förklarade henne oskyldig. Hon
lefde därefter länge i ständig sorgbundenhet. Ty sedan
hennes vänninna, Julia, Drusus' dotter, genom Messalinas
ränker blifvit mördad, tillbragte hon fyrtio år i ständig
sorgdrägt, i ständig nedslagenhet». Det senaste tillägget
är den hedniska samtidens förklaring af hennes för
densamma ofattliga, kristna väsen.

Af ännu större betydelse för kyrkans och katakombernas
historia är det fullt bevisliga inträngandet af kristendomen
i det kejserliga flaviska huset. Vespasianus, den förste af
denna ätt som bar kejsarpurpurn, hade en äldre broder,
Titus Flavius Sabinus. Tacitus skildrar honom som en
man, hvars dygd och redlighet voro höjda öfver all
misstanke, mild och obenägen för att utgjuta blod. Under hans
senaste lefnadsår klandrades han af somliga för
overksamhet och ohåga att deltaga i statens angelägenheter, medan
några förebrådde honom andra af hans ofvan nämnda
karaktersdrag; »det saknades dock ej de, som urskuldade hans
tillbakadragna lefnadssätt med hans ålder». Då flera af
de här uppräknade dragen äro bland dem, hvilka
hedningarna vanligen förebrådde de kristna — »vi påstås vara
odugliga i lifvets vanliga angelägenheter», säger Tertullianus
i sin försvarsskrift för kristendomen — har man velat
draga den slutsatsen, att Sabinus mot slutet af sin lefnad
omfattat den nya läran. Därmed må nu vara huru som
hälst, säkert är, att hans son Titus Flavius Clemens,
liksom denne senares slägting och hustru Flavia Domitilla d.
y., Vespasianus' dotterdotter, varit dess bekännare. De
stodo tronen nära. Domitianus hade bestämt sin kusins
söner, som uppfostrades af den berömde läraren i
vältalighet, Qvintilianus, till efterträdare. Om Clemens' och
Domitillas öde berättar oss den grekiska historieskrifvaren Cassius
Dion, följande: »Detta år (95) lät Domitianus afrätta många
människor och bland dem konsuln Flavius Clemens, ehuru
han var hans kusin och hade till hustru Flavia Domitilla,
äfven hon en slägting till kejsaren. Båda hade blifvit
anklagade för gudlöshet (<i>atheótes</i>), en anklagelse, som bragt
många om lifvet. Hvad Domitilla beträffar, nöjde man sig
med att förvisa henne». Suetonius tillägger, när han
berättar om Clemens' död, att denne varit <i>contemptissimæ inertiæ</i>,
han hade visat en föraktlig liknöjdhet. Om man nu
sammanhåller beskyllningen för ateism, gudlöshet, som
veterligen aldrig af romarna framstälts mot judarna, Dions
uppgift, att Clemens och Domitilla följde judiska bruk,
Suetonius' om den förres föraktliga likgiltighet och det med
orätt betviflade faktum, att en förföljelse mot de kristna
egt rum mot slutet af Domitianus' regeringstid, vinner man
största sannolikhet för, att den katakomb, som bär
Domitillas namn, varit en gåfva af henne till den kristna
församlingen i Roma. Till full visshet öfvergår denna förmodan
genom de inskrifter, som funnits där och som betyga, att
Flavia Domitilla, aflidne kejsar Vespasianus' dotterdotter,
där lämnat grafplatser åt enskilda personer, af hvilka man
känner en till namnet. Hvad Clemens beträffar, har man
i nyare tider velat göra gällande, att den biskop eller, rättare
sagdt, presbyter Clemens i Roma, som i den romerska
församlingens namn i slutet af första århundradet författat ett<footnote>Endast <sp>ett</sp> är bevisligt äkta.</footnote>
bref till församlingen i Korinthos, ej är någon annan än
konsuln Flavius Clemens. Säkert är att Clemensbrefvet, långt
från att tala mot detta antagande, tvärtom synes bekräfta
det, då man där träffar på en författare med det
aristokratiska sinne, den säkerhet och de herskareanlag, som hög
börd förlänar.

Af detta och dylika bevis framgå tvänne
sakförhållanden, som förklara huru de älsta kristna katakomberna
kunde anläggas midt ibland de hedniska grafvarna och
inför allmänhetens ögon. Först och främst voro de kristna,
med undantag af enstaka, på herskarnes nyck eller
massornas hat beroende öfverfall, i allmänhet fredade för
förföljelse, hufvudsakligen därför, att man så litet kände till
deras religions innersta kärna, utan förblandade dem med
judarna, som man sedan länge, om också ej gärna, vant
sig att fördraga. Därigenom sattes de kristna i stånd att
inom alla samhällsklasser, till och med i tronens närhet
vinna anhängare till sin lära. Af detta åter blir det andra
sakförhållandet en följd. Rika män och kvinnor, i
synnerhet de senare, skänka eller upplåta åt församlingen
grafplatser, hvilka äro skyddade ej allenast genom folktron och
lagen, utan äfven genom deras mäktiga egares eller
egarinnors anseende och ställning. Drefvos dessa i landsflykt

eller föllo de för svärdet, voro deras grafplatser lika heliga.
Att vanhelga eller förstöra en graf var en tanke som aldrig
kunde falla de styrande in, så länge en gnista af den gamla
klassiska uppfattningen fans kvar.

Ehuru historien blott berättat enstaka fall af en dylik
frikostighet mot de kristna, är det i och för sig själf
sannolikt att dessa fall ej varit de enda; det bestyrkes också
af katakombernas eget vitnesbörd.

De katakomber, som med all sannolikhet blifvit anlagda
under första århundradet e. Kr., äro utom Lucinas och
Domitillas följande: den under St. Peterskyrkan vid
<i>Vatikanen, Priscillas</i> vid Via Salaria nuova, märkvärdig därför att
den synes utgöra en af de kristnas första försök att anlägga
en underjordisk begrafningsplats af större omfång — det
är en arenaria, man här velat förvandla till en katakomb,
hvarvid det dock snart visade sig att den var oduglig
härtill och att man måste stödja väggarna med murverk —
samt möjligen <i>Coemeterium Ostrianum</i> eller såsom den
vanligen kallas, <i>S. Agnese</i>.<footnote><sc>Kraus</sc> a. st, S. 72 ff.</footnote>

På ett århundrade tillväxte kristendomen och med
den de kristnas begrafningsplatser i den grad, att det till
slut blef svårt att behandla dessa senare som enskilda
personers tillhörigheter. Samtidigt inträdde en förändring i
de kristnas ställning, som gjorde det önskvärdt att hafva
tillflyktsorter, där man utan att behöfva frukta spejande
anklagare kunde sammankomma och fira gudstjänst samt
begå sakramenten.

Det blef i längden ej möjligt för de romerska
statsmännen att förbise kristendomens rätta förhållande till
judendomen samt dess för den antika staten farliga läror.
Vid slutet af kristendomens första århundrade hade den
utbredt sig därhän, att den verkligen började göra det
uppseende, som man så gärna, ehuru utan skäl vill tro att

den redan från början åstadkommit. I synnerhet i östern
grep den omkring sig, och det syntes för kejsar Traianus'
ståthållare i Bithynien, den ryktbare advokaten och
skriftställaren Plinius den yngre vara en tvingande
nödvändighet att intaga en bestämd ställning gent emot densamma.
Saken tyktes honom dock så vigtig, att han ej ansåg sig böra
handla på eget bevåg utan vände sig till kejsaren, för att
begära förhållningsorder, hvarpå Traianus gaf sitt bekanta
reskript, som skulie skapa den första rättsgrunden för den
romerska statens förhållande till kyrkan. Denna
skriftväxling finnes förvarad bland Plinius' till oss komna
brefsamling. I tionde bokens nittiosjätte bref skrifver han från
Nikomedia: »Jag har aldrig varit närvarande vid någon
ransakning med kristna (under Domitianus menar han väl);
därför känner jag ej hvad som plägar anses som deras brott
eller hur mycket och på hvad sätt man plägar straffa dem.
Jag har ej häller kunnat få klart för mig, om man skall
göra någon skilnad på olika åldrar, huruvida man skall
benåda dem, som ångra sig. Är det det kristna namnet i
och för sig som skall straffas, äfven om den, som bär det, ej
för öfrigt gjort något straffbart, eller är det förbrytelser, som
stå i sammanhang med namnet?<footnote>Det vill synas som om Domitianus utgifvit någon förordning,
hvilken i allmänna ordalag betecknat kristendomen som straffbar.</footnote> Tillsvidare har jag följt
nedannämnda förfaringssätt med dem, som för min domstol
anklagats såsom kristna. Jag frågar dem, om de äro
kristna. Dem som bekänt sig vara det gör jag för andra
och tredje gången samma fråga med hotelse om straff; dem
som framhärda dömer jag till döden; ty jag har ej kunnat
vara i tvifvelsmål om att, huru än det som de bekände
skulle anses, man dock borde straffa deras hårdnackenhet
och oböjliga styfsinthet. Angående romerska medborgare,
som smittats af samma vanvett (<i>amentia</i>), har jag i
handlingarna låtit anteckna, att de skola sändas till Roma att där 
få sin dom. Då denna anklagelse blifvit alt vanligare, har
vid handläggningen däraf förekommit flera olikartade fall.
Man har tillstält mig en anklagelsehandling utan underskrift
innehållande flera personers namn. Några af dessa nekade,
att de voro eller hade varit kristna, eftersade den åkallan till
gudarna, som jag förestafvade dem och offrade rökelse och
vin åt din bild, som jag enkom därför låtit frambära jämte
gudabilderna, samt smädade slutligen Kristus; dessa har
jag frikänt, emedan de verkliga kristna sägas af intet kunna
låta förmå sig till något dylikt. Andra, som blifvit nämnda
af anklagaren, bekände först, men återtogo strax därpå sin
bekännelse; de hade visserligen varit kristna, men upphört
därmed, flera för många år sedan, en och annan för hela
tjugo år sedan. Alla dessa visade gudarnas bilder liksom
din skyldig vördnad och smädade Kristus. För öfrigt
försäkrade dessa, att hela deras brott eller villfarelse, huru
man ville kalla det, bestått däri att de på en bestämd dag
före solens uppgång kommit tillsamman och sjungit en
växelsång till Kristus såsom Gud, hvarefter de genom ed
förpligtat sig ej till något brott, utan att de ej skulle begå
stöld, röfveri och äktenskapsbrott, ej svika sitt ord eller
neka för anförtrodt gods. Det hade varit sed att därefter
skiljas för att åter (på aftonen) samlas i all oskuld och
intaga en gemensam måltid; de hade dock upphört
därmed, sedan jag på din befallning genom ett påbud
förbjudit hemliga sällskap (<i>hetæriæ</i>). För att komma sanningen
på spåren har jag ansett det vara nödvändigt att
underkasta två kvinnor, som sades vara tjänarinnor (diakonissor),
pinligt förhör, men har ej uppdagat annat än en svår och
omåttlig öfvertro. Jag har därför ansett mig böra
hänskjuta saken till dig, så mycket mera som en hel mängd
människor ställas till rätta, af alla åldrar och stånd och
af båda könen. Smittan af denna öfvertro har nämligen
utbredt sig ej blott i städerna, men äfven i mindre orter
och på landsbygden; emellertid synes den ej vara obotlig.
Templen, som stått nästan öde, börja nu åter besökas, och
de högtidliga handlingar, som länge varit instälda, åter
att firas; man säljer åter offerdjur, som förut högst sällan
funno någon köpare. Däraf kan man sluta hvilken väldig
hop människor kan bringas på bättre tankar, om man ger
dem tillfälle att besinna sig.»

Kejsarens <sp>reskript</sp> lyder: »Du har vid undersökningen
af anklagelserna mot dem, som hos dig angifvits som
kristna, följt ett alldeles riktigt förfaringssätt. Ty det är
härvid omöjligt att gifva ett på alla fall tillämpligt, i
bestämda ordalag affattadt lagbud. <sp>De böra ej uppsökas</sp>;
om de anklagas och öfverbevisas, böra de straffas; dock
må den, som förnekar sig vara kristen, och som genom
handling, det vill säga genom att offra till våra gudar,
bevisar det, ehuru hans föregående förhållande är misstänkt,
få förlåtelse. Anklagelseskrifter utan namngifven
upphofsman böra lämnas utan afseende, då de äro ovärdiga
våra tider och gifva ett mycket dåligt föredöme.»

Traianus, som dittils uppehållit sig mest i västra
delen af det romerska riket, där kristendomen ännu vunnit
ringa insteg, var ingalunda hugad att mot dess bekännare
utöfva något slags förföljelse. Men lika litet kunde en
man af så fornromerskt sinnelag som han, tåla, att
statsreligionen föraktades, och att hans lag om hemliga eller
olofliga sällskap öfverträddes. Han går därför en
medelväg och lämnar tillfälle till ånger öppet, medan han på
det strängaste straffar dem, som ej vilja foga sig däruti.
De lagbestämmelser, han lämnar i ofvan anförda reskript,
voro de enda gällande, till dess hundrafemtio år därefter
kejsar Decius' edikt utgafs. På grund af dem äro alla
förföljelser under den mellanliggande tidrymden företagna.
Dessa bestämmelser medgåfvo stor frihet vid tillämpningen.
I tider, då regeringen var gynsamt eller åtminstone
likgiltigt stämd mot de kristna, kunde ståthållarna låta dessa
lefva tämligen i fred. Men så mild lagen kan kallas, hängde
den ständigt som ett blottadt svärd öfver de kristnas
hufvud, färdigt att drabba, när kejsaren ville eller
massornas lidelser kommo i rörelse. Det hade numera blifvit
sed att skylla allahanda missöden och olyckor, som
drabbade romarriket, på gudarnas vrede öfver de hädiska
kristianerna. »Om Tiberis», säger Tertullianus i sin
försvarsskrift för kristendomen, »går upp till stadsmurarna, om
Nilen ej går upp på åkrarna, om det inträffar torka,
jordbäfning, hunger, pest, strax ropas det: de kristna till
lejonen!»

Ville de kristna sålunda undgå att för trots mot
kejsarens förordningar dömas som majestätsförbrytare eller
för förakt mot gudarna, såsom hädare af religionen
(<i>sacrilegium</i>), eller för utöfvande af hemliga läror och trolldom
brännas på bålet eller falla för svärdet, måste de söka en
form, under hvilken deras rättighet att ega
begrafningsplatser, kassa och föreståndare kunde lagligen erkännas.
De lyckades finna en sådan i organisationen af
begrafningsgillena (se sid. 25), <i>collegia funeraticia</i>.

Hos folk med så utbildad samhällsande och
obegränsad församlingsfrihet som de klassiska måste en mängd
föreningar och samfund för olika ändamål uppkomma. Hos
de förnäma, där familje- och slägtbandet var starkare och
familjen och slägten åtminstone i äldre tider voro
korporativt anordnade, kändes mindre behofvet af dylika
sammanslutningar; funnos de, hade de vanligen rent politiska, ofta
mot statens bästa riktade ändamål. Men de lägre
klasserna ansågo det så mycket nödvändigare att sammansluta
sig till föreningar för inbördes trefnad och hjälp eller hvad
grekerna kallade <i>Hetairiai</i> (thiasoi, eranoi) och romarna
<i>collegia</i>. Inskrifterna visa oss tillvaron af ungefär åttio
sådana från fristaten och isynnerhet kejsartiden, som hade
till hufvudändamål att bereda sina medlemmar en hederlig
begrafning. För att gifva sig mera anseende togo de sig
mestadels namn af dyrkare, <i>cultores</i>, af någon gud eller 
någon välgörares minne. Så finna vi <i>cultores Jovis,
Herculis, Apollinis, Aesculapii et Hygiæ</i>, ja, äfven kvinliga
sådana cultrices<footnote><sc>Wilmanns</sc>, a. st. N:o 324 = Orelli N:o 2409.
</footnote>. Dessa föreningar voro ofta, men ej alltid,
bundna till något visst yrke, ja, man kan säga, att
medeltidens skrån och gillen äro deras afkomlingar i rätt
nedstigande led. Vi finna dylika kollegier af musikanter,
murare, timmermän, bagare, matroser, soldater, droghandlare,
åsnedrifvare m. fl., med ett ord de flesta slags handtverkare
och dem som i forntiden räknades såsom sådana. Stundom
kunde de bereda sina medlemmar äfven andra fördelar,
bland hvilka den, att dessa på bestämda tider samlade sig
till gemensamma festmåltider, hvilka bekostades af kassan,
stundom af därtill särskildt testamenterade medel. Vi
känna väl till dessa föreningars inrättning i följd af flera
större inskrifter, som innehålla deras stadgar (<i>leges</i>); så
tilldömes ordningar för Aesculapius' och Hygieas collegium
i Roma, för tillbedjarna af Diana och Antinous, Hadrianus'
öfveralt i romerska riket dyrkade älskling, hvilken efter
sägen skulle offrat sitt lif för sin herres välfärd och
därför blifvit ett slags hednisk motbild till Kristus. Den
senare föreningen fans i Lanuvium år 133 e. Kr., och dess
stadga innehåller hufvudsakligen följande: I inträdesafgift
betalas hundra sestertier (ungefär 13 kronor 50 öre) samt
en amfora godt vin. Sedan betaltes månatligen fem as
(ungefär 18 öre). Uteslutning träffade den, som under viss
tid försummat sina inbetalningar. Till begrafningshjälp åt
den, som fullgjort sina skyldigheter till kassan, utbetalades
300 sestertier<footnote>Såväl hos <sc>Kraus</sc> a. st. S. 35 som hos <sc>Bang</sc> a. st. S. 122 är det
lanuviska kollegiets stadga oriktigt refererad.</footnote>. Af dessa utdelades till begrafningsgästerna,
som till fots åtföljde båren, en summa af femtio sestertier.
Om någon medlem aflidit på längre afstånd än tjugo
millier från Lanuvium, så skola tre af kollegiet utsedda
personer, hvilka få tjugo sestertier i resekostnadsersättning, 
ombestyra begrafning och aflägga räkenskap för kollegiet.
Dör en slaf, som är medlem af kollegiet, och hans
husbonde nekar att utlämna hans lik, så bränner man den
aflidnes bild. Den slaf, som är medlem af kollegiet och
blir frigifven, bör förära en amfora vin. En föreståndare,
<i>magister</i>, som ej fullgör sin skyldighet att under sitt
ämbetsår gifva en festmåltid, skall betala 300 sestertier till
den allmänna kassan. Sex gånger om året håller man
festmåltid till ära för kollegiets gudomliga och mänskliga
beskyddare, bland hvilka senare första platsen intages af en
viss Lucius Cæsennius Rufus, högsta öfverhetspersonen i
Lanuvium eller, som han där kallas, diktator. Efter
åtskilliga stadganden om kollegiets skattmästare, sekreterare och
vaktmästare förordnas slutligen, att de som hafva något att
för medlemmarna klaga eller annars andraga, skola göra
detta på de ordinarie sammankomsterna, på det att festerna
må förflyta i ostörd ro och glädje.

De som ville göra månatliga sammanskott (<i>stipem
menstruam</i>) till begravningshjälp, tillätos enligt ett
senatsbeslut att bilda kollegier med vilkor att de ej sammanträdde
mer än en gång i månaden. Sannolikt är att
sammankomsterna omedelbart föregått festmåltiderna. Detta
senatsbeslut har sannolikt tillkommit mot slutet af fristaten
eller i början af kejsartiden på grund af en lex Julia<footnote><sc>Wilmanns</sc> a. st. N:o 1344. — <sc>Hænel</sc> Corpus legum p. 34 har
sammanblandat två inskrifter, den nu anförda och den lanuviska.</footnote>.
Det hade visat sig, att kollegierna kunde vara farliga i
politiskt hänseende, och det befans därför nödigt att
inskränka församlingsfriheten. Undantag gjordes dock för
begrafningskassor på ofvan nämnda vilkor, en tillåtelse,
som, ursprungligen gällande endast för Roma, af Septimius
Severus utsträktes till Italien och provinserna. Ännu
strängare inskärptes detta förbud genom Traianus'
lagstiftning. Sannolikt hade senatsbeslutet råkat i glömska
och åtskilliga kollegier med andra ändamål bildat sig.



Då den af Traianus skärpta lagen om hemliga
föreningar ej tillät de kristna att under annan form ega och
besitta begrafningsplatser, är det sannolikt, att de
sammanslöto sig till sådana <i>collegia tenuiorum</i> eller <i>funeraticia</i>,
som vi ofvan omtalat. Detta framgår af de ordalag, som
begagnas i Constantinus' milanesiska toleransedikt af år
313, däri han förordnar, att till de kristna skola
återställas de egendomar, som ej tillhörde enskilda, utan kyrkan
som korporation, <i>ad ius corporis eius, id est ecclesiarum,
non hominum singulorum pertinentia</i><footnote><sc>Lactantius</sc>, de morte persecutorum 48.</footnote>. Detta förutsätter, att
kyrkan af föregående kejsare erhållit korporationsrätt. Att
detta skett på grund af ofvan nämnda senatsbeslut och
att formen för korporationen varit ett sådant kollegium
framgår af Tertullianus' bekanta yttrande i sin
försvarsskrift: »på en bestämd dag i månaden erlägger hvar och
en ett ringa bidrag, (<i>modicam unusquisque stipem menstrua
die adponit</i>), då han vill, och om han vill, och om han kan.
Ty ingen tvingas, hvar och en gör det frivilligt. Dessa
penningar betraktas som en deposition af människokärleken,
ty de användas ej till mat och vin, ej till svalg och
dryckenskap, utan till underhåll och begrafning af de fattiga.»
Såsom man ser, använder kyrkofadern i fråga om de
månatliga bidragen senatsbeslutets ordalag; den
motsättning, han vid slutet af det anförda stället gör mellan de
fester, till hvilka sammanskotten i andra kollegier
användas bredvid det egentliga ändamålet och det stränga
fasthållandet af detta ändamål hos de kristna, är måhända
beräknadt på att stämma de kejserliga juristerna
(försvarsskriften är riktad till provinsernas ståthållare) mildare mot
dessa kristna, I lagens ögon kunde de sammankomster,
som egde rum för att fira martyrernas åminnelse, anses på
samma sätt som de fester, som i de hedniska kollegierna
firades till ära för och minne af män, hvilka gjort sig 
förtjänta af desamma, så olika än dessa båda slags fester voro
till sin beskaffenhet. Äfven antogo de kristnas föreningar
namn som liknade de hedniska kollegiernas. Så höra vi
i inskrifter talas om <i>cultores verbi</i>, ordets dyrkare, och
<i>ecclesia fratrum</i>, brödernas förening. I lagens ögon var
biskopen dessa föreningars ansvariga föreståndare, <i>magister</i>.
Diakonen, som hade församlingens penningar om hand,
gälde som dess kassaförvaltare, (<i>actor, syndicus, quæstor,
quinquennalis</i>). Dessas namn voro bekanta för
myndigheterna samt tillika med själfva föreningen införda i
ståthållarnas och den romerska stadsprefektens ämbetsböcker,
och detta, säger Tertullianus i sin skrift »om flykt under
förföljelsen», i mycket dåligt sällskap, bland krogvärdar,
rackare, badtjufvar, spelare och egare af beryktade hus.
Sin kännedom om deras personer begagnade myndigheterna
ofta nog till utpressningar, därvid lämnande
församlingarna i fred. Nekas kan ej, att det medel att skydda
sig, som de kristna sålunda begagnade, snart skulle vända
sig mot dem själfva. När en förföljelse utbröt, behöfde
myndigheterna numera ej gripa på måfå och utsätta sig
för missräkningen att straffa obetydliga lemmar i den kristna
församlingen i stället för hufvudet. Slaget drabbade nu
genast biskopen och det högsta presterskapet. Äfven
katakomberna hafva kommit i en ställning, som är en helt
annan än under det första kristna århundradet. Då tillhörde
de eller ansågos tillhöra enskilda personer och voro
därför okränkbara. Sedan kyrkan blifvit erkänd som
korporation och fått besittningsrätt till sina
begrafningsplatser, fingo de dela hennes öde.

Detta öde gestaltade sig väsentligt olika efter
Traianus' reskript än före detsamma. Reskriptets bestämmelser
voro ej så knappa, att det ej tillät mycken frihet och
lämnade vidt fält för de enskilda ståthållarnas olika
uppfattning. Därtill kom, att man numera hade två synpunkter,
ur hvilka man kunde betrakta kristendomen, antingen som
en främmande religion, således som majestätsförbrytelse,
helgerån eller användande af hemliga konster och egande af
förbjudna böcker, eller ock som en af lagen tillåten
korporation för vissa angifna, oskyldiga ändamål. Det berodde af
stämningen för dagen hos de makthafvande, eller måhända
ännu oftare hos massorna, hvilketdera af dessa
uppfattningssätt, som gjordes gällande. På laglig grund stodo numera
alltid förföljelserna mot dem, som erkände sig vara kristianer,
men när de tillfälliga statsskälen upphört eller det
öfversvallande folkraseriet mättat sig med blod, inträdde åter
lugn. Förföljelserna voro öfvergående och glömdes snart.
Man finner hos kyrkans fäder en ständig klagan, att det
just är den regerande kejsaren som utöfvar förföljelse. »Dina
företrädare», heter det, »hafva handlat helt annorlunda».

Den förvåning, som fordom uppfylde de lärde vid
tanken på den oerhörda utsträckningen hos dessa underjordiska
dödsstäder, försvinner, när man ihågkommer, att arbetet
därpå ej behöfde ske i hemlighet, utan, skyddadt af lagen,
egde rum med myndigheternas vetskap och goda minne.

Under det lugn, som med få undantag, såsom under
Antoninus Pius och Septimius Severus, jämförelsevis kom den
kristna församlingen till del under den därpå följande
religionsblandningens och fördragsamhetens tid, måste
församlingen i Roma liksom dess begrafningsplatser oupphörligt
vinna i utsträckning. Utom den hufvudsakligaste delen af
S. Callisto (efter 200 e. Kr.) hafva vi Quirinus- och
Prætextatuskatakomberna m. fl. vid Via Appia midt emot S. Callisto
(130—175 e. Kr.); S. Allessandro vid Via Nomentana (132
e. Kr.); S. Ciriaco vid Via Ostiensis; Coemeterium Pontiani
vid Via Portuensis med sina från en långt senare tid
härstammande Kristusbilder; Calepodius' katakomb;
Coemeterium Maximi vid Via Salaria nuova; Coemeteria
Jordanorum och vid samma väg Alexandri papæ;
Hippolytuskatakomben vid Via Tiburtina, berömd genom den där funna
statyen af denne martyr och skriftställare och genom 
Prudentius' ofvan (sid. 20) anförda beskrifning; Coemeterium
Laurentii därsammastädes, Zotici (?) vid Via Labicana,
Aproniani (?) vid Via Latina. Alla dessa äro dock ej till tiden
säkert bestämda och antagligen finnas äfven andra från det
skede, vi ofvan skildrat. Troligt är väl, att äfven öfver jord
vid nedgångarna till katakomberna små bönhus upprättades.

Tiden var nu inne, då den romerska staten för sista
gången skulle göra ett försök att skaka af sig en fiende,
af hvilken han altmera kände sig kväfd. Att kampen
skulle blifva väldig var lätt att förutse. Såsom
motståndare stodo, å ena sidan kyrkan stärkt och höjd af
martyrernas hängifvenhet i döden och sina stora skriftställares
eldande ord, samt i Västerlandet enigt och innerligt
förenad under den stränga biskopliga kyrkoförfattning, som den
kloka romerska anden funnit lämpligare för
tidsförhållandena än de första kristnas presbyterialkyrka; å den andra
sidan en väldig krigare med bister panna, stränga drag,
klara ögon, en svärmisk vilja att återföra Roma till sin forna
storhet och buren af en tidsande, som lifligt återverkade
mot den religionsblandning eller likgiltighet för alla högre
intressen, hvilken utmärkt första hälften af tredje århundradet.
Det var kejsaren Messius Traianus <i>Decius</i> (249—251) som
upptog striden, utrustad med hela det romerska rikets
oerhörda makt. Hur djupt medveten Decius var om denna strids
betydelse, framgår af hans bekanta yttrande vid
underrättelsen om, att den kristna församlingen i Roma, efter att
hafva varit utan biskop omkring ett år, slutligen vågat
välja Cornelius till denna värdighet: »Jag skulle med större
glädje hafva mottagit budskapet om att en tronkräfvare
rest sig mot mig.» Knapt hade han kommit i besittning
af kejsarpurpurn, innan han utfärdade ett påbud, att de
kristna inom en bestämd, kort frist skulle anmäla sig för
myndigheterna för att afsvärja sin tro och offra åt gudarna;
att därest någon toge till flykten, hans egendom skulle
indragas till statskassan och den flyktige vid dödsstraff 
förbjudas att återvända; en utomordentlig kommission skulle i
hvar stad uppsöka och till laga näpst befordra dem, som
ej infunnit sig hos myndigheterna; hjälpte intet annat,
skulle dödsstraff kunna användas. Härmed är Traianus'
grundsats helt och hållet upphäfd. Nu skulle de kristna
uppspåras hvar man kunde anträffa dem; nu hjälpte dem
ej längre att hos myndigheterna hafva anmält sig som
korporation. Som deras ledare voro väl kända för
regeringen, liksom de ställen där de plägade hålla sina
sammankomster, återstod dem i allmänhet ingen annan
tillflyktsort än katakomberna, som tyckas dittils ej så allmänt
blifvit begagnade för andra ändamål än begrafningar; annars
skulle Decius' edikt träffat äfven dem. Under fortgången
af den stora förföljelse — den första allmänna och öfver
hela riket utbredda — som med korta mellanskof räkte
ända till 260, skulle äfven dessa fristäder blifva de kristna
lagligen beröfvade. Den andra kejsaren efter Decius, äfven
han en personligt ädel man, Licinius <i>Valerianus</i> (254—260),
stadgade i det första af sina mot kristendomen riktade
påbud ej allenast att kristna biskopar och presbyterer, som
ej ville offra till gudarna, skulle drifvas i landsflykt, utan
äfven, att alla sammankomster skulle förbjudas och att
katakomberna, där dessa sammankomster höllos, skulle
jämte alla öfriga begrafningsplatser tagas i beslag af
staten. Det torde dock hafva varit omöjligt att bevaka alla
ingångar till katakomberna och, huru ofta kejsarens
soldater än inträngde i dem och släpade de kristna till
döden, var det väl knapt någon dag, då ej en eller annan
af dem fick tjäna någon del af den kristna församlingen
till mötesplats. Vi hafva redan i det föregående sett
hvilka försigtighetsmått vidtogos för att slippa
öfverraskning, ehuru ofta förgäfves, särdeles som inom de kristnas
leder fans mer än en förrädare. Från denna tid hafva
katakomberna bevarat många martyrers minne; så de redan
nämnda biskoparnas Fabianus, Xystus eller Sixtus den andra
och dennes diakons, Laurentius, som enligt legenden på
stadsprefektens uppmaning att utlämna kyrkans skatter
begärde betänketid och använde denna att samla alla den
romerska församlingens fattiga, hvarefter han framhade dem
inför prefekten såsom kyrkans skatter.<footnote><poem>Stabant catervæ pauperum
Inculta visu examina.</poem>

<tab><tab>Prudentius, Peristephanon II. 179, 180.</footnote>

Valerianus blef 260 tillfångatagen af perserna, och hans
son, den lättsinnige och svage Licinius <i>Gallienus</i>, som förut
varit fadrens medregent, besteg tronen såsom ensam herskare
(260—267). Samma år utfärdade han ett edikt, hvari han
befalde att förföljelserna skulle upphöra, att alla heliga
platser skulle återlämnas åt de kristna, följaktligen äfven
katakomberna, och att de kristna församlingarna skulle hafva
rätt att hålla sin gudstjänst, utan att någon finge oroa
dem. Kyrkan hade härmed första gången blifvit erkänd af
staten och till yttermera visso stäldes ediktet till
Dionysius, biskop i Roma och kyrkans öfriga biskopar.
Gallienus' edikt hade laglig kraft ända till 303, men man satte
sig ej sällan öfver det. Så finna vi under dessa fyrtiotre
år ej sällan martyrer. De kristna litade föga på fredens
bestånd och fortsatte sina arbeten i katakomberna för att
bereda sig tillfälle att i farans stund begagna dem som
gömslen och, om de dit blefve förföljda, kunna undkomma
genom hemliga utgångar. Det har påståtts, att Gallienus'
efterträdare, Domitius <i>Aurelianus</i> (270—275), varit betänkt
på att utfärda, ja verkligen utfärdat ett edikt mot de
kristna, men att hans död förekommit dess utförande.
Närmare undersökningar hafva väl blottat oriktigheten af detta
påstående, men Eusebius' ord, att man allmänt tillskref
honom denna tanke, visar dock hvad de kristna ansågo sig
hafva att vänta af honom. Samma författare beskrifver
hvilken väldig utbredning den kristna tron fick under
denna tid; öfveralt visade sig de gamla kyrkorna 
otillräckliga, hvarför nya uppfördes. I östern fans det till och
med hela folkslag, som antagit kristendomen.

Ännu en gång, den sista, skulle kyrkan bestå en kamp
på lif och död med den romerska staten, hvilken hade fått
en bundsförvant i den nya filosofi, neoplatonismen, som sökte
att tillvarataga alla de beståndsdelar i de hedniska
religionerna, hvilka ännu kunde tilltala det ständigt växande
religiösa behofvet och förena österländsk mystik med
västerländsk förståndsmässighet.

Diocletianus hade regerat ända sedan år 284 utan att
hafva gifvit något prof på fiendtlig stämning mot
kristendomen, ja hans omgifning hade närmat sig densamma, och
man hyste till och med förhoppning att kunna draga
kejsaren öfver till den, då plötsligen, 303, ett omslag inträdde.
Detta omslag i regenternas tankar om den nya läran tyckes
under hela tredje århundradet vara kännetecknande för de
bästa bland dem. Så hade det skett med Septimius
Severus, så med Valerianus, och så skedde det nu med
Diocletianus. Hvad Diocletianus beträffar, är väl den
sannolikaste orsaken, att kejsaren bland sina medregenter hade
äfven <i>Galerius</i>, en ifrig nyplatoniker och svuren fiende till
de kristna. Vid en sammankomst i Nikomedia år 303 skulle
han, trött och sjuk, gifvit vika för sin medregents böner
och meddelat sin tillåtelse till förföljelserna. Fyra edikt
(303, 304 e. Kr.) påbjuda alt strängare åtgärder. De kristnas
kyrkor och heliga böcker skulle uppbrännas, de åkerfält,
träd- och vingårdar, som tillhörde dem och följaktligen
äfven de under dem liggande cemeterierna indrogos till
statskassan. I katakomberna finna vi ej få spår af
förföljelsen.

När Maxentius tillvällat sig herradömet i Italien,
instäldes visserligen förföljelserna i Roma, men katakomberna
återlämnades först 311. Året därpå vann Constantinus vid
Ponte molle den seger, som gjorde honom till herre öfver
hela västern. Den kristna kyrkan fick full religionsfrihet
genom det toleransedikt, som han och Licinius år 313
utfärdade. Det tillhör ej vår uppgift att visa, huru
soldyrkaren och nyplatonikern Constantinus, som först mot
slutet af sitt lif lät »all tvetydighet falla», blef helt kristen
och ej förrän på dödssängen mottog dopet, ansåg
statsklokheten fordra, att han så långt det kunde ske, utan att
gå den romerska statsreligionen alt för nära, gynnade
kristendomen och de kristna. Med hans efterträdare blir
kristendomen statsreligion och börjar i sin tur att förtrycka
och förfölja den förra statsreligionen.

Med kyrkans seger inträder en ny tidpunkt i
katakombernas historia. Öfver de förnämsta cemeterierna
uppstodo nu kyrkor, basilikor, där både påfvarna och öfriga
kristna altmera började skaffa sig hvilostäder. Fortfarande
var det dock en stor hop, som ville hvila i de välsignade
martyrernas närhet. Man har med stöd af de inskrifter,
som äro daterade, beräknat att i tidskedet mellan 338—360
komma två underjordiska begrafningar på en ofvan jorden;
under år 364—369 äro båda slagen likstälda, och sedan
aftaga de underjordiska altmera.

Vid uppbyggandet af de ofvan nämnda basilikorna
förfor man på ett för katakombernas framtida bestånd högst
menligt sätt. Då man skydde att störa martyrerna i deras
sista hvila, men ändock ville sätta deras graf — <sp>confessio</sp>
som den i sådant fall plägade kallas — i förbindelse med
templet, plägade man gräfva bort jorden från sidan af den
kulle, i hvilken katakomben var gräfd. Då grafven ej alltid
befann sig i cemeteriets första piano (se sid. 43), blef det
ofta nödvändigt att förstöra hundratals grafvar för att
komma åt en enda. Äfven detta var ett hinder för
begrafningar i katakomberna.

Ehuru de sålunda ej alltid voro så vårdade som
dessa kyrkans dyrbara minnesmärken förtjänat och det
öfveralt reste sig basilikor ofvan jord, besöktes de dock
flitigt både af de romerska kristna och främmande 
pilgrimer. Kyrkofadern Hieronymus gifver oss en skildring af
de känslor som vid ett sådant besök fylde en troendes
hjärta: »då jag som yngling befann mig i Roma för att
idka studier (omkr. 360), plägade jag jämte jämnåriga
kamrater om söndagarna besöka apostlarnas och martyrernas
grafvar och nedstiga i de djupt i jorden urhålkade
kryptorna. Man finner i dem på båda sidor de aflidnas
kroppar och hela platsen är så mörk, att det synes som skulle
profetens ord här uppfyllas: 'de måste lefvande fara ned i
dödsriket'. Här och där intränger en smula dager
ofvanifrån; dock ser den snarare ut att komma från en liten
springa än från en ordentlig ljusöppning: skrider man steg
för steg vidare och åter finner sig försänkt i det djupaste
mörker, kommer man ovilkorligt att tänka på Virgilius'
vers:

<tab><tab>Fasa där bor rundt om: nog tystnaden är att förfära.

Om man jämför dessa ord med den beskrifning, som
Prudentius omkring fyrtio år senare i sin ofvan anförda
dikt lämnar på den helige Hippolytus' krypta och på
prakten i katakomberna, måste man sluta till att under tiden en
stor förändring försiggått. Påfven Damasus harmades
öfver den förstöring, för hvilken katakomberna genom ofvan
nämnda förfarande vid uppbyggandet af kyrkor öfver dem
blefvo utsatta, och beslöt därför att vidtaga åtgärder,
hvargenom martyrernas kvarlefvor skulle blifva tillgängliga
för de troende, utan att därför andra döda behöfde störas
i sin ro. Såsom förut blifvit nämdt, hade de kristna
under den sista stora förföljelsen vetat att skydda sina mest
firade helgons grafvar genom att med jord fylla de gångar,
som ledde till dem. Denna jord bortskaffades,
genomgångarna vidgades, nya trappor, bekvämare än de förra,
anlades, stora lucernarier insläpte luft och ljus, väggarna
stöddes, där så behöfdes, med tegelstensmurar, de förnämsta
<i>cubicula</i> utsmyckades med stor prakt, och på de
märkvärdigaste platserna uppsattes dessa minnestaflor, om hvilka
redan varit fråga, med metriska inskrifter af Damasus, i
bokstäfver modellerade af Filocalus. Följden blef ett alt
starkare tillopp af pilgrimer, och då mången från sitt
besök medförde en liflig längtan att få sin sista hvila i
blodsvitnenas närhet, äfven en tillväxt af begrafningarna
därstädes. Efter år 371 aftager åter tilloppet och det ganska
hastigt. Under tidrymden 373—400 förekomma af
underjordiska begrafningar endast hälften så många som ofvan
jord, därefter till 409 endast få, sedan måhända ingen.
Som bekant var 410 det år, då den nordiske fursten Alarik
med sina skaror inbröt i Italien och eröfrade Roma, då
såsom Hieronymus säger, »verldens glänsande ljusstake
utsläktes, det romerska riket förlorade sitt hufvud eller,
rättare sagdt, hela verlden i en stad gick under.»
Utplundringen af staden, som sedan Brennus ej sett någon
främmande eröfrare inom sina murar, var grundlig och det
återstod dem, som ej själfva förlorat sitt lif, så litet, att de ej
kunde tänka på att smycka de dödas grafvar.

Emellertid synas hvarken västgoterna under Alarik eller
vandalerna vid Romas andra eröfring 457 hafva på något
sätt ofredat de underjordiska cemeterierna, men bruket af
dessa som begrafningsplatser var dock en gång för alla
slut. Såsom kapell och vallfartsorter voro de dock mycket
besökta, ja synas ännu en gång under oroliga tider hafva
fått tjäna till gömslen. Slutligen inbröt med Vitiges och
hans östgoter år 537 förstörelsen öfver själfva
katakomberna, och de försök, påfven Vigilius gjorde att återställa dem
till deras forna härlighet, hade ej särdeles framgång. »Vid
denna tid, då nöden tvang borgarne att sätta sig öfver de
gamla förbuden mot begrafningar inom ringmuren, uppstodo
cemeterier på Esquilinus och på det gamla prætorianlägrets
område. Det var farligt att våga sig långt utom staden.»

De följande påfvarna läto ej katakomberna vara utan
all omvårdnad; isynnerhet var detta fallet med Gregorius
den tredje (731—741).


Redan i femte århundradet, åtminstone har man skäl
att antaga det, hade man till de nybygda eller ombygda
kyrkorna flyttat några af de heliga kvarlefvorna, ja till
och med fört sådana till andra städer, såsom till Milano.
Sedan longobarderna under Aistulf härjat campagnan och
nästan fullständigt förstört katakomberna, lät Paulus I år
761 öfverflytta mer än hundra martyrers ben till den af
honom bygda kyrkan S. Sylvester. Oaktadt Hadrianus den
förste och Leo den tredje sökte att så godt som möjligt
återställa katakomberna, såg sig Paschalis I nödsakad att
åter låta öfverflytta relikerna till Roma, då deras
ursprungliga hviloställen fortfarande voro utsatta för förstöring.
Utan tvifvel bidrog därtill äfven påfvarnes begär att gifva
helighet åt kyrkorna i själfva deras hufvudstad. Ensamt
till S. Prassede fördes kvarlefvorna efter ett tusen tre
hundra »heliga», och hela vagnslaster med ben nedlades i
hvalfven under Pantheon. Sedan på detta sätt det som förlänat
katakomberna sin dragningskraft blifvit aflägsnadt fans
intet skäl att längre besöka dem, och så finna vi dem från
första hälften af nionde århundradet glömda och öfvergifna.
Under medeltiden voro de enda katakomber, som någon
gång besöktes, de som sammanhängde med kyrkor och
kloster. I femtonde århundradet kände man, såsom ofvan är
nämdt, endast S. Sebastiano, detta <i>coemeterium ad
catacumbas</i>, som skulle gifva alla de andra underjordiska
kyrkogårdarna sitt namn.

*

Vi hafva i det föregående sökt att framställa några af
de lärdomar som katakombernas utseende, byggnadssätt och
utsträckning gifva oss. Men ej blott på detta medelbara
sätt berätta de oändliga grafgångarna sin egen historia och
deras, som i dem funnit sin sista hvila. Inskrifter,
målningar och sniderier i sten visa oss månget drag af de
första kristnas förhållande till den klassiska odlingen, af deras
religiösa uppfattningssätt och i förening med de husgeråd,
smycken och andra det dagliga lifvet tillhörande föremål,
som funnits i katakomberna, uppenbara de äfven något om
deras seder och lefnadsvanor.

Grekiskan, det bildade österlandets gemensamma språk
vid tiden för Kristus' uppträdande, var ursprungligen äfven
den kristna kyrkans och fortfor att vara det, ända till dess
i tredje århundradet kristendomen spridt sig öfver hela
verlden, och därmed de kristna började tala det
verldsbeherskande Romas tungomål. Att denna förändring icke
skedde på en gång och utan en viss saknad, visa oss
inskrifter, som äro affattade på latin, men med grekiska
bokstäfver såsom följande
<poem>
<tab><tab><i>ΒΕΝΕΜΕΡΕΝΤΙ ΦΙΛΙΕ</i>
<tab><tab><i>ΘΕΟΔΩΡΕ ΚΥΕ ΒΙΧΙΤ</i>
<tab><tab><i>ΜΗCΙC XI ΔΙΗC XVII</i>
</poem>
<i>Benemerenti filie Theodore, que bixit mesis XI dies XVII</i>,
d. v. s. åt min hulda dotter Theodora, som lefde elfva
månader och sjutton dagar.<footnote>Under hela medeltiden bibehölls bruket att begagna enstaka
grekiska bokstäfver i stället för motsvarande latinska. Ännu Christoforo
Colombo skref sitt namn med det grekiska Р (r).</footnote> På samma sätt hände det, att
man blandade de båda språken; så i den bekanta
inskriften <i>Julia Claudiane in pace et irene</i> (= ειρηνη), här hvilar
Julia Claudiane i frid och ro.

Ju längre tillbaka i tiden, dess enklare äro
inskrifterna. De älsta innehålla ofta endast ett namn såsom
<i>Claudianus, Eusebia, Marcellina</i>, detta i öfverensstämmelse
med kejsartidens sed att af de numera många, stundom till
ett trettiotal uppgående namn, som en person på grund af
adoptioner och testamenten kunde tillägga sig, utvälja ett
enda, med hvilket han betecknades. Detta senare skedde
dock hos hedningarna endast i det dagliga lifvet; på den
dödes grift däremot plägade namn och titlar prunka i hela
sin längd ofta med berömmande tillägg, som blefvo
altmera uttänjda, ju längre kejsartiden framskred. Det heter

i ett redan anfördt ställe hos Lactantius: hos de kristna
fans det ingen skilnad mellan den rike och den fattige,
slafven och den frie. Kunde det, oaktadt denna
uppfattning, under lifstiden hända, att äfven hos de kristna
skilnaden gjorde sig gällande — att biskopen och diakonen
gälde för mera än den enskilde församlingsmedlemmen, att
den, som hade mycket att gifva åt sina trosbröder, var mera
ansedd än den som ständigt måste mottaga — så bortföllo
dock i döden alla dessa olikheter: alla voro de ju tvagna
hvita genom lammets blod, och stiftaren af deras religion
hade sagt, att på andra sidan grafven de främsta kunde
blifva de yttersta. En annan orsak till kortheten och
enkelheten i de älsta inskrifterna på katakombernas <i>loculi</i>
är den, att de i allmänhet ej voro bestämda att ses af
andra ögon än de efterlefvande kristnas, som ändå visste
hvilka de varit, som hvilade innanför grafskriften och i
alla fall hade nog af medvetandet, att det varit sådana som,
för att begagna ordalagen i en senare inskrift (från 493),
»trott på uppståndelsen». Under förföljelserna rådde
stundom stor brådska vid de dödas bisättning, och man fick fatta
sig så kort som möjligt. Ja, det fins exempel på, att man
måste nöja sig med att teckna den aflidnes namn med kol
på de tegelstenar som tillsluta griften, väl i förhoppning
att man senare med mäjseln skulle kunna gifva inskriften
större varaktighet; ibland finner man, att de första bland
de med sådant förgängligt skrifmaterial tecknade
bokstäfverna blifvit inhuggna, medan de öfriga ej hunnit fullbordas.

I dessa äldre tider tillåter man sig i allmänhet<footnote>Undantag finnas dock. Så hafva vi redan sett, hur på grafvarna i
Påfvekryptan biskopstiteln utsättes. I den gamla Lucinakryptan finna
vi en frigifven omnämnd. Likaså har man från 217 e. Kr. en grafsten
öfver en kejserlig hofmarskalk, hvars alla titlar och värdigheter finnas
uppräknade. På några epitafier är angifvet, att den döde varit prest.</footnote>
endast få och enkla tillägg till namnet. Så dateras stundom
inskrifterna efter årets första konsulspar. Vanliga äro s. k. 
<i>acklamationer</i> eller korta välönskningar för den aflidnes frid
i Herran och andra utrop. Så läsa vi på dessa älsta kristna
vårdar: <i>Vivas in Deo</i> eller <i>Domino</i>, lef i Gud eller i Herran!
<i>Pete pro nobis</i>, bed för oss! Vanliga äro äfven sådana
önskningar som <i>Refrigera, in refrigerio, spiritum tuum Deus
refrigeret, Deus tibi refrigeret</i>, hvilka alla hänsyfta på den
vederkvickelse de aflidna skola njuta hos Gud, hos hvilken lifvet,
både i Nya Testamentet och af kyrkofäderna, tänkes som
ett vederkvickande gästabud.<footnote>Matheus 22, 2; 25, 10 m. fl. ställen. Tertullianus säger att Lazarus,
som i lifvet blifvit bortstött från den rikes bord, firar en evig fest hos
Abraham: <i>Lazarus apud inferos in sinu Abrahæ refrigerium consecutus</i>.
På ett annat ställe talar han om hustrun, som ber för sin aflidne man,
att han må få del i vederkvickelsen: <i>Pro anima eius orat et refrigerium
ei adpostulat</i>. Jfr. <i>Martigny</i>, Dictionnaire des antiquités chrétiennes
Nouv. éd. Paris 1877, under ordet <i>Refrigerium</i>.</footnote> Allra vanligast är dock det
redan af judarna begagnade uttrycket <i>in pace</i> eller på
grekiska: <i>εν ειρηνη</i>, hvilket antingen är att fatta som ett
utrop: Sof i frid! eller stundom såsom i fråga om martyrerna
som en yttring af viss försäkran om, att den aflidne
hvilar i Herrans frid. Man finner ofta, i stället för orden
<i>in pace</i>, en dufva med olivkvistar, hvarmed alldeles samma
tanke uttryckes. Äfven för flera andra slag af <i>acklamationer</i>,
har man, såsom vi nedan skola se, symboliska bilder, altså
ett slags kristlig hieroglyfskrift. Genom alla dessa utrop
och symboler, som till stor del härstamma från
förföljelsens svåraste skeden, går en fläkt af hopp och glädje;
sällan eller aldrig förekommer någon yttring af klagan. Det
är ett uttryck af samma känsla, som kom martyrerna att
jubla öfver sitt öde och den kristna församlingen att prisa
sin lycka, emedan hon befunnits värdig att bära lidandets
blodiga krona; det är samma orubbliga hopp, att
kristendomen förr eller sednare skall triumfera.

Det är naturligt, att dessa inskrifter skola i många
stycken likna de samtida hedniska. Mest egendomligt 
härvid är, att äfven på kristna inskrifter förekommer den rent
hedniska formeln <i>Dis Manibus</i>, åt den aflidnas i
underjorden lefvande ande, åt grafguden, eller i förkortning <i>D. M.</i>
De fyrtio grafstenar, på hvilka denna hedniska erinring
förekommer, tillhöra enligt <sc>de Rossis</sc> åsigt samtliga en tid,
som är äldre än fjärde århundradet. Man har däri velat se
en yttring af den förvirring i sinnena, som två samtida
religioner skulle alstrat. Detta är dock föga troligt: de
kristna hafva ju i alla andra stycken vetat att hålla sin
religion fullkomligt obesmittad, så mycket de än i yttre
hänseende sökte underordna sig bestående seder och lagar.
Troligare är att stenhuggarna sedan gammalt hade för vana
att på förhand förse de stenar, som voro bestämda att
upptaga grafskrifter, med dessa bokstäfver, och att de kristna
däri i allmänhet endast sågo ett talesätt, liksom de aldrig
skydde att begagna de hedniska beteckningarna för
veckodagarna, ehuru dessa innehålla namn på romerska gudar,
såsom <i>dies Mercurii</i>, onsdag och så vidare. Själfva den
stränge <sc>Tertullianus</sc> säger: visserligen förbjuder oss lagen
att nämna de hedniska gudarna, men vi hafva ingen skuld,
då vanans makt så att säga aftvingar oss dem. Äfven
angifvandet af hur många år, månader och dagar den aflidna
lefvat är gemensamt för kristna och hedningar: de gå båda
stundom så långt, att de uttrycka lifslängden i timmar, ja
halftimmar. En kristen inskrift är i detta fall oöfverträfflig
i noggranhet: den underrättar oss, att en viss Silvana lefvat
i tjugoett år, tre månader, fyra timmar och sex <i>scrupuli</i>,
med hvilket senaste ord man har anledning att förstå en
tjugofjärdedel af en timme. Båda slagen af minnesmärken
visa stundom, hvad de kristna beträffar dock först i senare
tider, den aflidnes porträtt och förete dessutom många andra
likheter.

Så småningom blefvo inskrifterna ordrikare: man nöjde
sig ej längre med att anteckna den dödes lifslängd; man
angaf äfven tiden, då han blifvit begrafven, <i>depositus</i> som
de kristna kallade det. Ty detta är en af de väsentligaste
olikheterna mellan anhängarna af de gamla lärorna och
den nya att, medan de förra kalla grafven för en evig
boning, <i>domus æterna</i>, och om döden använda uttryck, som
antyda, att de ej vänta sig något där bortom — vi
påminna om <i>situs, positus</i> och <i>compositus</i> — äro de senare
ytterst nogräknade med att begagna ord, som andas
återuppståndelsens förhoppning, såsom detta <i>depositus</i>, hvars
mening vi redan ofvanför (sid. 8) förklarat, <i>dormit in pace</i>,
han sofver i ro, <i>dormitio</i> och <i>koimeterion</i>, sofkammare, om
själfva griften. Snart vågar, ehuru i början endast
förstulet, en klagan eller ett loford sig fram. En liten flicka
kallas »en oskyldig själ» eller »en sveklös dufva», en man
»ojämförlig» och så vidare. Så småningom, från femte
seklet, utbilda sig bestämda formulär, olika för olika delar af
västerlandet, och grafskrifterna blifva lika fadda,
öfverlastade och smaklösa som den senromerska literaturen. På
dessa olika utvecklingsskeden hafva katakomberna bevarat
många prof, som just med anledning af den jämförelsevis
större lättheten att bestämma deras ungefärliga ålder för
den kristna inskriftskunskapen äro af största värde.

I afseende på det rent yttre materialet äro de kristna
inskrifterna af alldeles samma beskaffenhet som de
hedniska. De äro antingen inhuggna i sten och graverade i
metall, eller målade med färg eller bläck,<footnote>Man har i S. Callisto funnit ett bläckhorn af lera.</footnote> <i>dipinti</i>, eller
slutligen med nageln, en spik eller knif och dylika
skrifredskap inristade på stenen eller i murbruket, <i>graffiti</i>. De
bokstäfver, som begagnas å det första slaget af nu nämnda
minnesmärken, tillhöra den så kallade <i>kapitälskriften</i> eller
hvad vi i allmänhet nämna den stora latinska stilen. En
särdeles vacker art af kapitälskrift är den damasiska, om
hvilken redan varit fråga. Ju längre ned i kejsartiden man
kommer, dess oftare finner man <i>uncialskrift</i>, hvars 
<img r id="3855">Bild 17. Kursivskrift.</img>
hufvudsakliga egendomligheter äro
afrundningen af vissa
bokstäfver (isynnerhet <i>A, D, E,
M, Q, U.</i>) och förlängandet
af enstaka bokstäfver, så att
de skjuta öfver eller under
texten. Från början af fjärde
århundradet, möjligen redan
från slutet af det tredje,
börjar <i>kursivskriften</i> (Bild 17),
hvartill tydliga ansatser
förekomma redan i graffiti på
Pompeiis murar.

*

Lika stor, om ej större
vigt hafva för oss de
lämningar af de <i>första kristnas
konst</i>, som de romerska
katakomberna förvarat. Vi stå
här vid källan till den
kristna konstens flod, som under
fjorton århundraden närd af
rika tillflöden från romanisk
och götisk inbillningskraft,
slutligen genombryter alla det
konventionellas och falskt
ideelas skrankor och från
renässansens dagar med väldig
kraft brusar fram genom
verlden. Det är början af den
utveckling, som i sin
fullbordan skulle frambringa en
Michelagniolo, en Raffael, en
Lionardo, liksom en Delaroche
och en Thorvaldsen. Med rätta har Boissier påpekat att,
såvida man med renässans menar ett nytt innehåll i gamla
konstformer, den kan sägas ha börjat redan i katakomberna.

Ej underligt sålunda, om det just varit denna sida af
upptäkterna i de underjordiska grafplatserna som framför
andra dragit till sig så väl de lärdes som den stora
allmänhetens uppmärksamhet och gifvit upphof till en
literatur, lika stor som mångfalden af de åsigter, hvilka i den
funnit målsmän. Det var från början en trosartikel hos
de författare, som sysselsatt sig med katakomberna, att
den fiendskap mot bildliga framställningar, som vi finna
hos flera kyrkofäder, framför alt Tertullianus, skulle
delats af hela den älsta församlingen. Först <sc>d'Agincourt</sc>,
hvars stora arbete vi ofvan nämnt, vågade, ehuru
tveksamt, tillskrifva några af bilderna i katakomberna tiden
före Constantinus, och efter honom förfäktade den berömde
konsthistorikern, fransmannen <sc>Raoul Rochette</sc><footnote>1789—1854. Hans verk Tableau des Catacombes romaines
utkom 1837.</footnote> med
bestämdhet den kristna konstens tidiga ursprung. Genom
<sc>de Rossis</sc> arbeten har det blifvit stäldt utom alt tvifvel,
att flera af målningarna i det underjordiska Roma
förskrifva sig ända från den apostoliska tidsåldern.

Lika skiftande hafva omdömena om <sp>värdet</sp> af
katakombernas konstverk utfallit. Den verkliga romerska
historiens skapare, <sc>B. G. Niebuhr</sc>, påstod att den gamla
konsten hade upphört att finnas till, innan kristendomen
föddes. På visst sätt har han rätt däri: den älsta helleniska,
af öfversinlig skönhet omstrålade konsten hade dött på
samma gång som hellenernas frihet, det vill säga med
Alexander den store. Men var ock dess sommardag förliden,
återstod dock en härlig efterblomstring i de alexandrinska eller
hellenistiska mästarnes verk. Det är från dessa konstens
varma och solljusa, men i det sjunkande årets egendomligt
vemodiga belysning framträdande höstdagar, som vi ega 
verk sådana såsom Agrippina-statyn, Antinous-bilderna,
målningarna i Campanias begrafna städer och i kejsarborgen
på Palatinus. Niebuhrs yttrande tål sålunda betydande
inskränkningar. Ännu oriktigare och på otillräcklig kunskap
beroende äro sådana omdömen som en berömd engelsk
skriftställares, att »katakombernas målningar äro eländiga
skapelser, hos hvilka uppfinningens fattigdom endast kan
jämföras med utförandets bristfällighet.» Annorlunda
dömer en konsthistoriker af det anseende som <sc>Kugler</sc>,
hvilken förklarar, att rumfördelningen och dekorationssättet
ställer katakombernas bilder — det vill säga de älsta bland
dem — i jämbredd med kejsartidens bästa väggmålningar,
liksom arabeskerna erinra om målningarna i Titus'
thermer. De Rossi, som eger romarens medfödda sinne för
konst och genom grundliga studier utbildat sin smak,
framställer i Roma sotterranea<footnote>Vol. I p. 196, 197.</footnote> den frågan, hur det kunde
komma sig, att den apostoliska och närmast följande tidens
kristna, som dock framgått ur den mot all bildlig
framställning fiendtliga synagogan och som bekämpade all
dyrkan af skapade beläten, så hastigt lyckats att, så till
sägandes, döpa de sköna konsterna. Vid besvarandet af denna
fråga yttrar han bland annat: »den allmänna
användningen af måleriet i katakomberna, rikedomen, mångfalden,
den fria uppfattningen och behandlingen af de älsta
typerna, i motsats till den inskränkta och fattiga bildkrets,
som vi finna mot slutet af tredje århundradet, visar
orimligheten af de antaganden, enligt hvilka bruket af bilder
blott småningom och, så att säga, förstulet skulle blifvit
infördt i strid mot den första kristna kyrkans praxis — —
Snarare måste de sköna konsternas blomstring under
Flavierna, Traianus, Hadrianus och Antoninerna och den stora
mängden af konstnärer i det romerska rikets hufvudstad,
liksom omvändelsen af mäktiga personer tillhörande själfva

den kejserliga familjen, med nödvändighet befordra konstens
insteg och utveckling bland de kristna».

De första kristna lefde ju midt ibland sina hedniska
landsmän; de hade blifvit uppfostrade på samma sätt och
insupit den förkärlek för och uppfattning af konstens
alster, som ej dog ut, så länge det fans kvar en enda fläkt
af den antika anden. Att smycka hvad de ansågo heligast
och ljufvast, grafvarna, där deras anförvandter i tron eller
köttet hvilade, var för dem så naturligt, att de flesta
troligen aldrig fallit på tanken att däri kunde ligga något
oriktigt, mot deras lära stridande. Konstens genius eller
dämon, såsom en och annan af de mest fanatiska ifrarna väl
sade, hade gripit hela samtiden därhän, att till och med
de bildstormande judarna, liksom i tankarna, anbringade en
och annan symbolisk bild i sina grafvar<footnote>Såsom den sjuarmade ljusstaken.</footnote>: skulle då
anhängarna af frihetens religion ej ega lof därtill?

Emellertid stälde sig mot deras önskan att pryda de
hädangångnas sofkammare väsentliga svårigheter. Å ena
sidan kände de ingen annan konst än den klassiska eller
rättare sagdt efterklassiska, som herskade på deras tid;
att skapa en ny var dem omöjligt; »un art ne s'improvise
pas» är ett sant ord. Å andra sidan var den konst, som
då fans, genomsyrad af den antika gudaläran; religiös till
sin uppkomst förnekade den aldrig sitt ursprung, och de
bildliga framställningarna hos hellener och romare rörde
sig i öfvervägande grad inom mytologiens råmärken. Det
behöfs endast en rund i Romas museer eller en blick på
väggarna i Pompeii för att visa sanningen af detta
påstående. Därtill kom, att, om äfven stora konstnärssnillen
med ens uppstått bland de kristna, som förstått att låta
det nya vinet gjutas i de gamla flaskorna utan att spränga
dessa, det dock skulle varit föga rådligt att för fiendtliga
blickar framställa kristendomens mysterier.

Lyckligtvis fans det omständigheter som möjliggjorde 
lösningen af den svåra uppgift, inför hvilken den unga
församlingens konstnärer stodo. I den nya lärans väsen
låg en benägenhet att begagna symbolik, att i vissa
öfverenskomna tecken och bilder kläda öfversinliga sanningar,
en benägenhet som föröfrigt finnes hos hvarje religion.
Det är vid denna riktning hos religionen som konsten i
alla tider anknutit sig.

<img id="3856">Bild 18. Takmålning i Prætextatus-katakomben.</img>

Bland den första kejsartidens konstskapelser, med hvilka
både de lefvandes och de dödas boningar smyckades,
funnos dels sådana som ej inneburo några bestämda hedniska
föreställningar, utan voro härmningar af naturföremål.
Sådana bilder, som den i sirliga bukter sig slingrande,
frukttyngda vinrankan (Bild 18), mellan hvars blad flyga foglar
och andra bevingade väsen, skördemän bland den böljande
säden, blommor och träd, lam och vädurar, dufvor och
påfåglar, hästar och hjortar, ormar och lejon, fiskar och
hafsdjur, skeppet med utbredda segel, lyran, ankaret
användes äfven till att pryda de kristnas såväl som
hedningarnas grafvar; skilnaden blef endast den att hvad som för de
senare i allmänhet<footnote>Undantag förekomma. Så finna vi på ett barns grafvård (hednisk)
en palmkrönt häst såsom bild för namnet <i>Victor</i>, segraren; hos de kristna
antyder den likaledes, att den aflidne tillryggalagt vädjobanan och
vunnit målet.</footnote> endast var en angenäm formernas lek,
afsedd att utfylla tomma fält, hos de förra uppfattades som
djupa sinnebilder. Men äfven rent mytologiska
framställningar kunde stundom tjäna samma ändamål. I en så stor
och ofta på spekulation beroende krets af myter som den
klassiska forntidens, måste det finnas mer än en bild som
återgaf tankar gemensamma för alla verkliga religioner,
och i hvilka hvarje särskild religionsform otvunget kunde
inlägga de för densamma egendomliga föreställningarna.
Orpheus, den trakiske sångaren, hvars lyra kom djuren
att glömma sin vildhet och tvang stenar och träd att lyda
sig, och som äfven af andra skäl var en utaf de första
kristna firad gestalt, kunde ju framstå som en bild för den,
om hvars ankomst Jesaias profeterat: »ulfvar skola då bo
tillsammans med lam och leoparder ligga bland killingar;
kalfven, det unga lejonet och fåret skola bo tillsamman
och ett litet barn skall kunna drifva dem ihop; tjurar och
björnar skola gå på bete tillsamman; deras ungar skola
sofva bredvid hvarandra; — — barnet vid sin moders bröst
skall leka med huggormen och ett nyss afvandt barn skall
sticka sin hand i en basilisks håla»; och som Johannes låter
säga: »när jag varder upphöjd från jorden, skall jag draga
alla till mig». Hermes eller Apollon, som bar lammet
öfver skuldrorna, kunde ju föreställa den, om hvilken
Hesekiel säger, att han skall hjälpa sin hjord, och som själf
hos Lukas liknar sig vid en man, hvilken bland sina hundra
får borttappar ett och går efter detta ena, till dess han 
funnit det och lägger det på sina axlar, och som hos
Johannes utropar: jag är den gode herden, jag känner
mina får och mina får känna mig. Kunde ej den sköna
dikten om Eros och Psyche (Bild 19) vara sinnebild för
människosjälens förhållande till den gudomliga kärleken<footnote>Vi böra dock ej förtiga, att den sarkofag, på hvilken Eros och
Psyche äro afbildade, funnits under grafkammarens golf, och att
kyrkofäderna ej göra anspelning på denna myt. Säker är däremot den kristna
betydelsen af Odyssevs och sirenerna. Jfr. <i>Martigny</i> a. st. under
ordet <i>Ulysse</i>.</footnote>
och bilden af Odyssevs (Bild 20) som med tilltäpta öron
styr sitt skepp, hvars mast med rå ju påminner om
korset, midt ibland sirenerna, mana den kristne »att segla

<img id="3857">Bild 19. Sarkofag framställande Eros och Psyche, från S. Callisto.</img>

<img id="3858">Bild 20. Odyssevs och Sirenerna framstälda på en sarkofag från Lucinakryptan.</img>

förbi denna verldens faror, såsom vore hans öra tillstoppadt,
och om han än hör verldens röst, ej vända sig om eller
låta bringa sig från sin väg till ett bättre lif eller stranda
på vällustens skär». För att förklara dessa och andra
symboler är det således ingalunda nödvändigt att antaga 
att den halft hedniska gnosticismen spelade den största, låt
vara dolda, roll i de kristna konstidealens födelsehistoria<footnote><sc>Dietrichson</sc>, Christus-billedet. Kjöbenhavn 1880 p. 144.</footnote>.
För det första är det mera sällan från den hedniska
föreställningskretsen som de kristna hämtat sina symboler. Vida
oftare har detta skett från det gamla testamentets berättelser,
eller det nyas liknelser och händelser. Så se vi Job, som
yttrade: »jag vet att min förlossare lefver, och att han skall på den
yttersta dagen uppväcka mig från de döda, och jag skall
sedan med denna min hud omklädd varda och i mitt kött se
Gud», framställas såsom sinnebild af de kristnas förhoppning
om uppståndelse och evigt lif. Ofta se vi på katakombernas
<img r id="3859">Bild 21. Noach i arken, freskmålning från S. Agnese.</img>
målningar Noach i arken, som
sträcker armarna mot den med
olivkvisten återvändande dufvan (Bild 21),
i stället för den sedvanliga
föreställningen om arken, såsom ett stort
lådformigt fartyg, inrymmande åtta
människor och en mängd olika
djurpar, finna vi på dessa bilder
endast en kista, nätt och jämt
tillräcklig för Noachs figur, som ofta
bär dragen af den aflidne, hvars
graf bilden smyckar. Detta
påminner om egypternes framställning af hvarje afliden såsom
Osiris och bevisar ovederläggligt, att det för de kristna i
detta fall ej kom an på att framställa berättelsen om
Noach i och för sig utan endast som en symbol för den
kristna, hvilken, skyddad af den bräckliga arken, kyrkans
sinnebild (Tertullianus), slutligen är nära att inlöpa i den
himmelska hamnen. På samma sätt sågo katakombernas
kristna i bilden af Isak, som offras, Farao i Röda hafvet,
Jonas som utkastas af hvalfisken, Daniel, Susanna, i den
borttagnes helande, i den uppståndne Lazarus, i undret 
med bröden och fiskarna, tröstande och upplyftande
sanningar. En del af dessa bilder äro ej till tiden senare än
de från hedendomens sagor hämtade. Så finna vi i S.
Domitilla Daniel i lejonkulan från samma tidsålder som
vinrankan med genier och foglar. Ja man går ett steg
längre och framställer bilden ur den kristna gudstjänsten,
ehuru på ett så beslöjadt sätt, att de hos en hednisk
betraktare ej skulle väkt någon undran. Måltidsscenen i
S. Domitilla, vid hvars betraktande hvarje kristen tänkte på
den heliga nattvarden, hade för hedningen ingen annan
betydelse än de otaliga dylika, med hvilka hela forntiden
prydde sina grafvårdar (jfr sid 41). Den andra af de
omständigheter, som tala mot att gnosticismen skulle varit
mellanhand vid den kristna konstens uppkomst är, att de större
kyrkofäderna, som i allmänhet äro förbittrade motståndare
mot denna tvetydiga lära, såsom symboler använde just
samma hedniska myter som kyrkans bildande konstnärer.

Det ar just till kyrkans fäder vi hafva att vända oss,
när det gäller att söka ledtråden för förklaringen af denna
invecklade konstsymbolik, som med få undantag annars
skulle vara ett fält, »der allt kunde förklaras med allt.»
Hos de kristna lärarne, isynnerhet de österländska, gjorde
sig tidigt den uppfattningen gällande, att den heliga skrifts
ord jämte sin synbara och bokstafliga mening äfven hade
en inre, symbolisk. Bekant är, hur Origenes tillade hvarje
bibelställe en trefaldig betydelse, en bokstaflig, en moralisk
och en mystisk. Redan hos judarna hade något dylikt egt
rum. Philon (född omkr. 20 eft. Kr.) hade genom
allegorisk tydning af gamla testamentet däri velat finna stoiska
och platonska läror. Denna exeges öfverflyttades nu på
kristendomen. »En af orsakerna till den trötthet vi erfara
vid läsningen af kyrkofädernas skrifter, är de
ansträngningar, som de beständigt göra för att i alt finna en bildlig
bemärkelse, den blandning af spetsfundigt ordrytteri och
sann känsla, af rörande enkelhet och till sin spets drifven
pedantism, af naivitet och skolasticism, ungdomlighet och
gubbaktighet, som mer än en gång erinrar oss om att
kristendomen var en ny religion, hvilken föddes i ett gammalt
tidsskede, och att det till och med i de största kyrkofädernas
skrifter finnes två åldrar på en gång.»

<img id="3860">Bild 22. Lazarus' uppväckande, från S. Callisto.</img>

Dessa skrifter lära oss nu tolkningen af hvad som
syntes samtiden helt klart, van som man då var vid den
symboliska utläggningen. De måste dock klassificeras efter
sin ålder; och de till tiden, för så vidt denna kan
bestämmas, motsvarande bilderna måste jämföras både med dessa
skrifter — därigenom vinner man kännedom om bildens
mening, om symbolens betydelse — och om möjligt med den
samtida hedniska konsten: denna senare jämförelse säger
oss hvarför bilden fått just <sp>den</sp> formen och ej någon annan.
Så är det till exempel ingalunda en tillfällighet, att det
hafsdjur, som slukat Jonas, har enahanda form som
sjövidundren, hvilka på pompeianska väggmålningarna uppbära
Amfitrite, eller att Lazarus' grafvård ser ut som en antik
tempelfasad (Bild 22). Det är vidare ej nog att på detta
sätt utreda betydelsen af hvarje enskild bild; man måste 
äfven tillse i hvilket sammanhang de förekomma i samma
arcosolium eller i samma grafkammare, ty dessa tiders
symbolism fann sig icke fullt tillfredstäld, om man ej i
denna för senare åldrar ofta obegripliga hieroglyfskrift
<img l id="3861">Bild 23. Martyren Achilleus' död,
framställning från femte århundradet.</img>
kunde läsa, så att säga,
fullständiga teologiska afhandlingar. Det
har genom noggrant studium af
kyrkofäderna lyckats de Rossi att
tolka de med hvarandra
sammanhängande målningarna i två
bekanta cubicula (sakramentkapellen)
i S. Callisto, och han vågar till och
med påstå, att kristendomens läror
där föredragas enligt Origenes', den
stora alexandrinska biskopens
uppfattning. Man behöfver för öfrigt
ej gå längre än till Origenes'
äldre samtida Tertullianus för att
finna en fullständig förklaring af
dessa bilder.

Katakombernas konst är under
de första tre århundradena helt
och hållet <sp>symbolisk</sp>; af historisk
framställning finnes näppeligen mer
än <sp>ett</sp> spår, då, såsom vi redan
anmärkt, bilderna ur gamla och nya
testamenten ej äro ämnade att
lämna någon trogen framställning
af i dessas skrifter skildrade
händelser, utan endast att begagna
dem som medel att hos åskådaren
väcka någon viss teologisk föreställning. Det tyckes som
om det skulle legat nära tillhands att framställa Kristus'
och martyrernas lidande och död. Men af sådana
skildringar (Bild 23) finnes under ofvan nämnda tidskede ej 
en tillstymmelse: den kämpande församlingen älskar ej att
försänka sig i betraktelser af sina och sin mästares lidanden;
hon ser med segerviss förtröstan framåt till den tid, då
mästaren skall igenkomma — att så skulle ske, väntade
man under kristendomens första tider dagligen och
stundligen — och den stridande kyrkan blifva den triumferande.
Först efter Constantinus börja dessa skildringar af
trosvitnenas kval, som, utmålade alt gräsligare och gräsligare,
utgjorde medeltidens vällust. Det finnes dock måhända ett
enda undantag. De Rossi <footnote>Roma sott. II p. 219 ff. Tav. XXI.</footnote> ser i en märkvärdig fresk, som
han upptäkt i S. Callisto, en skildring af domen öfver de
båda martyrerna Parthenius och Calocerus. På en
upphöjning står en man, iklädd en purpurbrämad tunika;
allvarlig och hotande vänder han sig till två personer, som
bida framför honom. Bakom hans rygg aflägsnar sig med
missnöjd min en bekransad person. De Bossi vill i den
först nämnda mannen finna en domare, måhända kejsaren
själf, i de framför honom stående de båda ofvan omtalade
martyrerna, som underkastas förhör, och i den bortgående
en bekransad hednisk prest, som fåfängt försökt förmå de
efter martyrkronan trängtande att offra åt gudarna.
Förklaringen är onekligen sinnrik, men förefaller långt ifrån
säker.

Från dessa allmänna anmärkningar öfvergå vi till
skärskådande af de särskilda konstverken, för så vidt de ej
redan såsom nödvändiga för det sagdas belysning blifvit
framstälda. Vi kunna i detta arbete endast stanna vid
de oftast återkommande eller i annat hänseende
märkvärdiga bilderna och måste nöja oss med att i korthet
omnämna de öfriga. Vi skola i första rummet fästa oss vid
målningarna, därför att de äro vida talrikare än
skulpturverken. Måleriet är i högre grad än bildhuggarkonsten i
stånd att återgifva den kristna religionens innerlighet och 
därtill kommer, att man vid målningarna, som utfördes
djupt ner i katakomberna och endast undantagsvis kunde
komma att ses af hedningar — huru stor försigtighet man
än ansåg sig böra iakttaga — hade mycket friare händer
än vid förfärdigandet af sarkofagernas reliefer, som måste
utföras i marmorarbetarnes verkstäder. Ett egendomligt
slag af konstverk, som vi därför måste särskildt omtala,
äro de så kallade <i>fondi d'oro</i> eller guldglasen.

Man skulle vänta att i katakomberna öfveralt påträffa
den heligaste af alla kristna symboler, <i>korset</i>. Så är dock
med få undantag icke förhållandet förr än i fjärde och
femte århundradena. Skälet därtill är, att det fans intet
hvaröfver hedningarna gjorde sig så lustiga och hvarför de
så mycket begabbade de kristna, som för det att deras
store profet hade dött en föraktad slafs död på korset. I
sextonde kapitlet af sin försvarsskrift för kristendomen talar
Tertullianus om en hånande framställning af de kristnas
gud med åsneöron, en hof på ena foten, en bok i handen
och med toga, och alt detta i ett sådant sammanhang, att
man tänkt sig, att denna karikatyr framstält Kristus på
korset. Så är åtminstone fallet med det mycket omtalade
»spe-krucifixet», som år 1856 upptäktes i kejsarborgen på
Palatinus i Roma, ritadt på väggen i ett rum, hvilket man
anser hafva varit pagernas kammare. Det föreställer en
korsfäst person med åsnehufvud. Under korset står en groft
tecknad gosse i bedjande ställning, och en grekisk
inskrift förkunnar, att karikatyren föreställer Alexamenos,
som tillbeder sin gud.<footnote>Se en afbildning i <i>Müller</i> und <i>Mothes</i> 
Archäologisches Wörterbuch S. 871.</footnote> Den förskrifver sig förmodligen
från midten af det andra kristna århundradet. Under
sådana förhållanden hade de kristna så vant sig att icke
öppet framställa korset, att de äfven i katakomberna, där
man i allmänhet före midten af tredje århundradet ej
behöfde vara så försigtig, nästan utan undantag endast 
antydde det. Vi hafva redan sett hur de i den af en rå
korsade masten på Odyssevs' (eller på Jonas') fartyg sågo en
anspelning på lidandets och hoppets träd. Så äfven med
<i>ankaret</i>. Såsom sinnebild för detsamma användes jämväl
det grekiska <i>T</i>, och då detta i det grekiska talsystemet
har värdet 300, begagnades äfven detta tal såsom korsets
symbol. Från och efter Constantinus' tid uppkomma för
samma sak en mängd tecken, som på en gång beteckna
korset och de första bokstäfverna i Kristus' grekiska namn
<i>ΧΡ</i> (Bild 24). Vi vilja ej här inlåta oss på den svåra
frågan om uppkomsten af dessa olika former, utan anmärka
endast att formen <i>h</i> i nedanstående träsnitt sannolikt varit
det korsets tecken, som Constantinus förde på sitt <i>labarum</i>
eller baner, och att den på samma gång är tecken för sol-
guden, sålunda en symbol som särdeles egnade sig för denna
kejsare, hvars religion ända till hans sista dagar var en
blandning af soldyrkan och kristendom.

<img id="3862">Bild 24. Symboler af korset.</img>

<i>Fåret</i> eller <i>lammet</i> (Bild 25) betecknar den på jorden
vandrande kristna, medan <i>dufvan</i> är en själ, som funnit ro
hos Herran. Dufvan (Bild 26) är egentligen bild för den
helige Ande, denne <i>palumbus sine felle</i>, »dufva utan galla»,
såsom kyrkofäderna Cyprianus och Tertullianus kalla honom.
Men inskrifterna kalla äfven de frommas själar heliga
andar; däraf symbolens dubbelbetydelse. Ibland
sammanställas dessa olika symboler: ankaret, dufvan och lammet
på Faustinianus' grafsten i Lucinakryptan (Bild 27) säga
sålunda: här hvilar en kristen, som, frälst genom Kristus'
kors, satte alt sitt hopp till honom och nu som en frigjord
ande hvilar i frid. Den symboliska användningen af dufvan
har bibehållit sig i alla tider. I en spansk handskrift från
tolfte århundradet ser man dufvor flyga mot himlen;
därunder läses: <i>animæ interfectorum</i>, de dödades själar. Det är
samma tanke, som uttryckes i vår folkvisa om liten Karin
— en annan framställning af legenden om den heliga Agnes,
blandad med en erinring ur den om den heliga 
Katharina;<footnote>Den heliga Katharina dömdes att läggas på ett med spikar
beslaget hjul; däraf spiketunnan i folkvisan.</footnote> — liten Karin, som ej vill lyssna till den unga
kungens brottsliga tal, dör i spiketunnan: från himlen komma
två dufvor, »och strax så blefvo de tre».

<img id="3863">Bild 25. Lam med mjölkkärl från den älsta delen af S. Lucina.</img>

<img id="3864">Bild 26. Grafskrift från S. Lucina.</img>

<img id="3865">Bild. 27. Faustinianus' grafsten från S. Lucina.</img>

<img id="3866">Bild 28. Grafsten i Modena. Två fiskar med bröd.</img>

<img id="3867">Bild 29. Dufvan och fisken på en grafsten från den älsta delen af S. Priscilla.</img>

En af de allra älsta och innehållsrikaste symboliska
bilder, som användts af katakombernas kristna, är <i>fisken</i>
(Bild 28, 29). Såsom ett verkligt källsprång af olika idéer,
skiftande snart sagdt i tusentals färgbrytningar, framväller
denna bild hos de älsta kyrkofäderna och psalmdiktarne.
Hur den först uppkommit är svårt att säga; säkert är att
den egentligen framträder under den tid, då det var 
nödvändigt för den kristna kyrkan att kläda sina åskådningar
och hemligheter i bild; det vill säga under de tre första
århundradena. Att döma efter spåren hos kyrkofäderna,
har den sitt ursprung från Alexandria, denna märkvärdiga
stad der hellenism, judendom och kristendom efter
hvarandra funnit ett gästvänligt mottagande, men också alla,
hvar och en i sin ordning, måste bekväma sig att mottaga
lån från det fornegyptiska, af bilder och symboler
genomsyrade väsendet. Där föddes denna allegoriskt-mystiska
uttydning af både de judiska och kristna heliga skrifterna, som
funnit sitt renaste uttryck hos Philon och Origenes; där
diktades af de båda religionernas bekännare, från första
århundradet efter Kristus, en del af dessa märkvärdiga, på
grekisk vers skrifna krönikor öfver samtida händelser, som
sedan omgåfvos med skenet af en vördnadsvärd ålderdom och
kallades <i>Sibyllinska böcker</i>.<footnote>Därmed skall ej vara sagdt, att ej långt förut funnits liknande
dikter som kallats <i>Sibylliner</i>. De som kommit till oss äro dock
säkerligen till sin hufvuddel ej äldre än hvad ofvan nämts.</footnote> I den åttonde af dessa böcker
finnas trettiofyra verser (217—250), som äfven anföras i det
af Eusebius bevarade tal, kejsar Constantinus höll till
kyrkomötet i Nikaia och som innehålla ett så kalladt akrostik,
det vill säga, att begynnelsebokstäfverna bilda
sammanhängande ord. De första sex raderna lyda i urskriften:
<poem>
<i>Ιδρωσει γαρ χθων, χρισεως σημειον οτ εσται
Ηξει δ'ουρανοθεν βασιλευς αιωσιν, ο μελων
Σαρχα παρων πασαν χριναι χαι χοσμον απαντα
'Οφονται δε θεον μεροπες πιστοι χαι απιστοι,
'Υφιστον μετα των αγιων επι τερμα χρονοιο
Σαρχοφορον φυχασ τ ανδρων επι βηματι χρινει.</i>
</poem>

och i <sc>Viktor Rydbergs</sc> utmärkta öfversättning 
<footnote>Nordisk Tidskrift 1881 S. 23. Ifr. ang. Sibyllinerna a. st. s. 113
(<sc>V. Rydberg</sc>) och s. 163 (<sc>S. Bugge</sc>).</footnote>

<poem>
<i>J</i>orden skall svettas af ångest, när domens tecken blir skådadt;
<i>E</i>vighetens monark, som kommer från himmelen ofvan
<i>S</i>kyndsamt att döma enhvar och att döma den samtliga verlden,
<i>U</i>ndrande skola vid tidernas slut, otrogne som trogne,
<i>S</i>kåda i höjden Gud och kring honom de heliges skaror.
</poem>
Tillsammans bilda de trettiofyra radernas
begynnelsebokstäfver de grekiska orden: <i>'Ιησους Χρειστος Θεου Υιος σωτηρ σταυρος</i>
(Jesús Khreistós Theú Hyiós sotér stavrós), det vill säga:
Jesus Kristus, Guds son, frälsaren, korset. Af de fem första
ordens begynnelsebokstäfver bildas i sin ordning, ordet <i>ιχθυς</i>
(ikthýs) som betyder fisk. Det är otvifvelaktigt, att detta
dubbla akrostik härleder sig från den hos kyrkofäderna,
ända från Klemes från Alexandria, Origenes och
Tertullianus i andra århundradet ända ned till Petrus Damiani
i det elfte, gångbara beteckningen af Kristus som en fisk.

Hur än denna symbol uppkommit, säkert är att den
på den tidens för dylika ord och tankespel så mottagliga
kristna gjorde ett omätligt intryck. Den blef liksom en
lösen för kristenheten, som i ett enda ord, en enda
sinnebild innehöll hela trosbekännelsen om Kristus' tväggehanda
natur, om hans död för människorna och fortfarande
verksamhet i sin kyrka i och genom sakramenten, liksom den
äfven betecknade Kristus' efterföljare, de kristna. Ty för
det första betyder fisken hans mänskliga natur. Vi små
fiskar, säger Tertullianus, äro, liksom vår <i>ιχθυς</i> (han
begagnar med afsigt det <i>grekiska</i> ordet såsom i dubbel mening
symboliskt) Jesus Kristus, födda i vattnet, och vi kunna ej
blifva frälsta utan genom att förblifva i vattnet. Och
Gregorius den store yttrar i en af sina berömda predikningar:
han har värdigats dölja sig i människoslägtets vågor (<i>in
aquis generis humani</i>), och han har velat låta sig fånga i vår
dödlighets snara. Vidare är fisken äfven Kristus' sinnebild
i hans egenskap af människoslägtets gudomlige frälsare.
Låtom oss höra Hieronymus! »Fisken, som först fångades,
och i hvars mun fans penningen (didrakmat) för dem, som
åstundat den, är Kristus, med hvars blod den förste Adam
och Petrus (och med dem alla andra syndare) blifvit 
återlösta.» »Med den fisk, som fångades i Tigris och hvars
galla och lefver Tobias tog, för att befria Sarah från den
onde anden och återgifva sin blinde fader synen, förstå vi
Kristus.» »Han blef», säger Gregorius i anslutning till
ofvan anförda ord, »liksom stekt (<i>assatus</i>) i bedröfvelsen under
sitt lidande». Denna bild, som äfven anspelar på
lärjungarnas måltid vid Tiberias efter mästarens död, och som
upprepas af Augustinus, har gifvit Beda, den vördnadsvärde,
anledning till den bekanta ordleken: <i>piscis assus, Christus est
passus:</i> fisken på glöden, är Kristus i döden. Sålunda är
fisken äfven symbol för nattvarden. Författaren till en
skrift från femte århundradet »Om Guds löften och
profetior» kallar Kristus den stora fisken, som på stranden
föder sina lärjungar med sig själf och erbjuder sig såsom fisk
<i>ιχθυν</i>, åt hela verlden. I en målning från den af <sc>de Rossi</sc>
upptäkta Corneliuskatakomben ser man en fisk bärande
på ryggen en korg full med bröd och bland dessa en
vinkalk. Man kan därvid knappast undgå att tänka på
Hieronymus' ord om de första kristnas vana att bära
nattvardens beståndsdelar med sig; »hvad är heligare än den som
bär Guds lekamen i en videkorg och hans blod i en
glasskål?» I samma katakomb finna vi bilden af en måltid,
altså, enligt hvad vi redan ofvan sagdt om denna
framställnings betydelse hos de första kristna, af den heliga
nattvarden. Framför de sju personerna vid bordet stå åtta
korgar med bröd och två fat, hvartdera med en stor fisk.
»Han är det sanna brödet och det lefvande vattnets fisk»,
säger Paulinus från Nola om Kristus. Fisken uppfattas
äfven som sinnebild för Kristus, därför att han inrättat
dopet: »Fisken, som föddes i våg, har stiftat det heliga
dopet», säger en författare från midten af det femte
århundradet, och redan ett århundrade förut finna vi hos
en annan samma tanke uttalad. Vi böra äfven tillägga,
att man stundom ser <i>skeppet</i>, som är <sp>församlingens
sinnebild</sp>, uppbäras af fisken: en framställning af Kristus
såsom <i>helig Ande</i>, såsom sin kyrkas upprätthållare och
bevarare.<footnote><sc>Martigny</sc> a. st. S. 656. Vi hafva vid framställningen af den
kristna symboliken flerstädes anlitat denna sällspordt lärda författare,
hvars enda fel är ett öfverdrifvet katolskt trosnit.</footnote>

Äfven af den <sp>kristne</sp> är fisken en symbol. Lukas har
åt oss bevarat berättelsen om det underbara fiskafänget i
Genesareth, där Kristus säger till den förfärade Simon
Petrus, att denne hädanefter skulle fiska människor.
Kyrkofäderna utveckla denna tanke vidare. Klemes från
Alexandria kallar Kristus människofiskare: Tertullianus,
Hieronymus, Gregorius från Nazians begagnar liknande
uttryck. På bildliga minnesmärken ser man ofta fiskar, som
just uppdragas ur hafvet eller hållas hängande på kroken.

I sin första betydelse som sinnebild för Kristus,
förekommer fisken eller det grekiska ordet <i>ιχθυς</i> på otaliga
minnesmärken af alla slag. Man finner den på målningar
och grafstenar, sarkofager och sigillringar, graverad i
ädelstenar och elfenben. Äfven som amulett begagnades
fiskens bild af glas eller stundom med inskriften <i>CΩCAIC</i>,
(sósais) och betyder då: Jesus Kristus, Guds son, fräls oss!
Den sammanställes för öfrigt på mångfaldigt sätt med
öfriga symboler. Så förbindes den med dufvan, brödet eller
den gode herden.

Redan i det älsta af cubicula i S. Lucina ser man
ett mjölkkärl, afbildadt mellan två lam (se ofvan sid. 102).
<i>Mjölken</i> är i katakombernas symbolik en bild af Kristus'
lekamen och blod i altarets sakrament. Klemes kallar dem
rent ut mjölk, och Augustinus säger i sin förklaring till
Davids trettiotredje psalm: »Englar äta dem (Kristus'
lekamen och blod) och väldigheter och himmelska andar; de
äta och mätta sig, och dock blifver det, som mättar och
vederkvicker dem, helt och oförstördt. Men huru kunna
dödliga närma sig en sådan spis? Hur kan deras hjärta 
vara värdt en sådan näring? Jo, den måste <i>blifva till mjölk</i>
och så blifva njutbar för de omyndiga.»

Utom dufvan och lammet, om hvilka vi redan talat,
få bilderna af åtskilliga andra djur i katakomberna tjäna
som symboler af kristna föreställningar. <i>Haren</i> erinrar om
lifvets förgänglighet och människornas snabba lefnadslopp.
<i>Påfågeln</i>, som redan hos hedningarna var sinnebild af
upptagandet bland gudarna (apoteosen) och hvars kött
man ej trodde vara underkastadt förruttnelse, kom hos de
kristna helt naturligt att beteckna uppståndelsen.
Detsamma var förhållandet med <i>tuppen</i>, som efter den långa
natten förkunnar, att morgonen är för handen. <i>Örnen</i> är
hos konung David ungdomens sinnebild; hos de kristna
betecknar han andens förnyelse genom Guds nåd. <i>Hjorten</i>,
som släcker sin törst, är själen, som längtar till eller redan
njuter de himmelska fröjderna, men har för öfrigt hos olika
kyrkofäder olika betydelse. <i>Hästen</i>, med eller utan palmen,
antyder den kristne, som löper på vädjobanan, för att vinna
segern och det eviga lifvet. Att <i>oxen</i> skall betyda
predikanten, som plöjer människans sinne och utsår det
gudomliga ordets sädeskorn, påstår Cassiodorus, ovisst om med
rätta; denna symbol är i alla händelser sällsynt.

Äfven växtriket har fått bidraga till de första kristnas
sinnebildsrikedom. Att <sp>palmen</sp> betecknar »seger i det
krig, som kött och ande föra med hvarandra», såsom
Ambrosius säger, är ju helt naturligt, då man betänker, att
hela antiken använde palmkvisten såsom segersymbol. Däraf
härledes ock dess användning som tecken för
blodsvitnesbördet, för segern, som martyren vinner i döden.
<sp>Olivkvisten</sp>, som både hos hellener och romare var triumfens
tecken, betyder hos de kristna, isynnerhet i dufvans mun,
frid. <sp>Träden</sp> erinra om den eviga lustgården och beteckna
måhända äfven de kristna, ty, säger Fulgentius, vi äro träd,
planterade på Herrans åker; vår herre Kristus är
örtagårdsmästaren. <sp>Kransen</sp> och <sp>kronan</sp> äro segertecken.



De i katakomberna så ofta förekommande
<sp>måltidsscenerna</sp> äro, såsom vi redan nämnt, troligen anspelningar
på den heliga nattvarden (Bild 14, 30, 31). <sc>De Rossi</sc> vill
emellertid i dem alltid finna sinnebilder af det himmelska
gästabudet.

Voro de nu omtalade bilderna att anse såsom
hieroglyfiska <sp>tecken</sp> för en viss trosföreställning eller ett visst
lärobegrepp, så gifves det andra, som gå ett steg längre och i
<sp>konstnärlig komposition</sp> uttrycka de kristliga ideerna.
Af dessa allegoriska bilder skola vi här behandla endast
de vigtigaste. I första rummet komma de redan ofvan
nämnda framställningarna af Orpheus och den gode herden.

Ett egendomligt, af många fakta bevitnadt drag hos
de älsta kristna är deras fördragsamhet mot olika
tänkande, den högsinnade uppfattning, som ej en gång för alla
utesluter någon från den eviga saligheten och som till och
med öppnar himmelrikets portar för hedningarna, när de
ärligt och efter måttet af sina egna gåfvor och sin
tidsålders förutsättningar sökt sanningen. Hos Gregorius från
Nazians berättas, hur Platon uppenbarade sig för en
kristen, som talat om honom såsom en otrogen, och lärde, att
han varit den första, som trodde när Kristus nedsteg till
helvetet och predikade evangelium för de döda.<footnote>Petrus' första bref, kap. 19.</footnote> En
gammal kristlig bard från Spanien sjunger hur hans landsman,
»den bäste bland kejsare», Traianus, genom Gregorius den
stores böner blifvit räddad från underjorden.
<poem>
<tab><i>Hic Traianum revocans ex orco
<tab>Efficit dignum superum catervis.</i>
</poem>
Den tidens kristendom hyste alldeles ingen lust att
upprifva bryggan, som förband henne med verldens
föregående utveckling.

Bland de hedningar, för hvilka denna tid hade en
synnerlig vördnad, var <i>Orpheus</i>, då ansedd såsom en fullt
historisk person. I Alexandria, där såsom vi sett de sånger, som 
<img id="3868">Bild 30. Måltidsscen från S. Pietro e Marcellino.</img>

<img id="3869">Bild 31. En annan måltidsscen ur samma katakomb.</img>
kommit till oss under titel af de sibyllinska, delvis uppstått
eller omformats, hade man äfven under Orpheus' namn
diktat hymner, innehållande förnämligast kristliga tankar.
Möjligen har man därvid stödt sig på äldre sånger, som burit
Orpheus' namn. Säkert är, att man öfveralt i kristenheten
trodde på deras fullkomliga äkthet och redan Justinos
Martyren (omkr. 100—165 e. kr.) förklarar det bibliska
innehållet i dessa dikter på det sätt, att Orpheus under en
resa i Egypten skulle blifvit bekant med Moses böcker (!).
Alexandrinerna läto Orpheus bland annat ställa följande
förmaning till sin son Musaios: »Blott för de fromma
sjunger jag, bort I oinvigde! Du, Musaios, som härstammar
från den tysta månen, lyssna till mig! Förut har du af
mig fått lära fördärfliga ting, som äro till hinder för det
kommande lifvet. Nu skall jag gifva dig en bättre lärdom.
Betrakta det gudomliga ordet, lef dig helt och hållet in
däruti! Styr därefter ditt hjärtas tankar och dina steg, gå
på den raka vägen och tillbed verldsaltets konung! Han är
den ende, som har lif i sig själf och som har skapat alt.»
Det är på dessa ord, som Klemes från Alexandria, den
presterlige filosofen (död år 224) hänsyftar, då han talar
om att Orpheus, sedan han lärt afgudaläror, sent omsider
sjöng »en helig palinodi.» Theodoretos (död 457), äfven han
österländing, anför ett ställe ur Orpheus' sånger, som har
en slående likhet med ett par verser (15, 16) i sjätte
kapitlet af Paulus' första bref till Thimoteos.

Sålunda blef den trakiske sångaren på sätt och vis
likstäld med åtskilliga af de personer i gamla testamentet,
som ansågos för Kristus' förebilder, och kyrkan bemäktigade
sig hans gestalt; att detta ej skedde utan all tvekan, därpå
är sällsyntheten af denna framställning inom den älsta
kristna konsten ett tillfyllestgörande bevis, ty hade det ej
så varit, skulle en gestalt, som i sig infattade så mycken
symbolik, under de tider då det var nödvändigt att så
mycket som möjligt omkläda de kristna sanningarna i en drägt,
som ej väkte hedningarnas misstankar, vida oftare
förekommit. Nu är det, såsom ofvan nämts, endast tre af
katakombernas målningar, som afbilda honom, och han
förekommer dessutom endast på ett par sarkofager.

<img id="3870">Bild 32. Orpheus från S. Domitilla.</img>

Den berömdaste och älsta (måhända från Neros tid) af
dessa framställningar är den fresk i S. Domitilla, om 
hvilken närstående träsnitt lämnar ett, ehuru svagt, begrepp
(Bild 32.) I det åttkantiga midtelfältet sitter siaren med
sin lyra, framstäld alldeles såsom den hedniska antiken
vanligen gjorde det och såsom den yngre Philostratos
beskrifver honom i sina berömda »Bilder». Han föreställes,
säger denne, sittande; ett lätt fjun skuggar hans kinder; på
hufvudet bär han den upprättstående tiaran; hans öga
blixtrar af snille och ingifvelse. (Det religiösa innehållet i
hans sånger afspegla sig i hela ansigtsuttrycket.)<footnote>Därmed har man att sammanställa hvad Hieronymus säger om
Kristus: <i>Igneum quiddam et sidereum radiabat ex oculis eius et
divinitatis maiestas lucebat in facie:</i> Något af himmelsk eld glänste i hans ögon
och det gudomligas majestät spridde sitt återsken öfver hans anlete.</footnote> Hans
vänstra ben, som är stödt mot marken, uppbär lyran; med
det högra stampar han takten. Philostratos beskrifver
vidare hur han omgifves af djur och träd, som hans lyras
toner betvinga. Omkring honom ser man äfven på vår
bild lummiga träd, ett lejon, en björn, en orm, en panter,
en häst, ett får, en sköldpadda och kräldjur. Så tvingar
Kristus alla folk, vilda och odlade, alla samhällsklasser
från monarken till den jordburna trälen att lyssna till <sp>sitt</sp>
strängaspel, ja till och med det svårbetvingligaste af alt,
själfva människonaturen med alla dess djuriska drifter,
»ljudar under hans hand», säger Eusebius i sitt loftal öfver
Constantinus, »som en högstämd lyra, tjusar, hänrycker,
förtrollar, icke förnuftslösa djur, utan mänskliga varelser,
som af himlen mottagit en tänkande själ, och förfinar och
mildrar helleners och barbarers vildaste och minst
regelbundna drifter.»

På Orpheusbilden i S. Callisto har den på lyran
spelande skalden endast tvänne lam hos sig; denna går således
på sätt och viss öfver i den andra af de tvänne hedniska
typer, som vi här framhålla, i <i>den gode herden</i> (Bild 33.)
De bästa bilder af den gode herden, som finnas i
katakomberna äro den i S. Agnese, tvänne takbilder i Marcellinus'
och Petrus' katakomb samt en af Aringhi och en af Bottari
meddelad, vidare en i S. Urbano funnen sarkofagrelief, en
annan som nu förvaras i le Louvre och en staty i
Lateranmuseet<footnote>Ifr. <sc>Dietrichson</sc> a. st. s. 239.</footnote> (se sid. 126). Föröfrigt är denna typ mer än
någon annan älskad och omfattad af den älsta kristna konsten.

Tertullianus säger oss, att den gode herden, som bär det
förlorade fåret på sina axlar, ofta anbragtes på nattvardskalkar.
Vi finna denna bild utom på fresker och sarkofager, såsom
graffito på grafstenar, på <i>fondi d'oro</i>, på lampor och
ringar, med ett ord på hvarje slag af kristliga minnesmärken.

<img l id="3871">Bild 33. Den gode herden.</img>

Sitt ursprung har framställningen från den hedniska
antiken, om det också synes tämligen vågadt att sätta den
i förbindelse med
Dionysosmyten och mysterierna i
Eleusis. Man framstälde
Hermes (någon gång
Apollon) antingen med en gumse
bredvid sig såsom i
Korinthos, där han dyrkades som
hjordarnas beskyddare,
eller bärande djuret på sina
skuldror (Hermes
Kriophoros). I Tanagra hade
Hermes Kriophoros ett
tempel, och årligen firades hans
festdag därigenom att en
skön yngling gick
rundtomkring i staden bärande ett
lam på sina skuldror,
emedan guden enligt sagan på det sättet befriat staden från en
pest. I stället för Hermes finna vi ofta en faun eller en herde.
På en väggmålning från Herculaneum ser man en yngling
med ett djurskinn på ryggen, och föröfrigt naken; på
skuldrorna bär han ett lam, hvars fötter han med vänstra
handen sammanhåller öfver bröstet. Ett liknande exempel
lämnar Nasonernes graf; på en målning, som framställer de
fyra årstiderna, betecknas våren af en flicka med en
blomsterkorg och af en vacker dansande herde, som i ena
handen håller en herdestaf och med den andra omfattar
fötterna af en på hans axlar liggande get.

Det var naturligt, att denna bild skulle erbjuda många
anknytningspunkter för kristliga föreställningar. Såsom vi
redan ofvan antydt, var den väsentligaste af dessa, att
Kristus så gärna använde bilden om sig själf. Redan i det
gamla testamentet hade ju Gudsriket ofta blifvit framstäldt
under bilden af en herde med sin hjord.

Utom denna allmänna betydelse har den gode herden
med lammet äfven en annan: han var enligt Hieronymus
en symbol för uppståndelsen.

Det är emellertid ej blott med lammet öfver skuldrorna
som den gode herden afbildas, ehuru visserligen denna
framställning är den vanligaste. Man ser honom stundom i
begrepp att lämna betesplatsen. Han för till afsked
handen mot hufvudet, en åtbörd, som hos de gamle beteckna
smärta, eller han fattar sin herdeväska, som varit upphängd
å ett träd, eller han hvilar sig under färden, eller han är
nära att hinna fram till målet — det himmelska riket, på
bilderna framstäldt under symbolen af en herdekoja.
Stundom är det en hel hjord, som då följer honom.<footnote><sc>Martigny</sc> a. st. under ordet <i>Pasteur</i> (le bon).</footnote>

På den ofvan meddelade bilden af Orpheus se vi
midtelfältet omgifvet af åtta andra bilder. Fyra af dem
återgifva ett får eller en oxe under hvar sitt träd och hafva
väl hufvudsakligen dekorativ betydelse. På de andra fyra
finna vi däremot symboliska framställningar. Två af dem
äro tydligen motbilder till hvarandra cch förekomma såsom
sådana på många bland de älsta kristna konstverken: Moses,
som slår med sin staf på klippan, och uppväckandet af
Lazarus. Jämförelsepunkten torde väl vara, att tron, likaväl
som att locka vatten ur klippan, förmår att låta lifvets källa
framkvälla där den redan förtorkat. Deras sammanhang
med Orpheusmyten är ej så klart: måhända är det Kristus'
välde till och med öfver det liflösa som jämföres med
makten hos den trakiske skaldens lyra. Af de båda andra
fälten upptages det ena af en vacker bild af herdegossen 
David med sin slunga — den enda bild af honom som
förekommer i katakomberna. Han har ju i alla tider ansetts
som förebild till Kristus, och hans seger öfver Goliath är
en ej olämplig symbol af andens och trons herravälde
öfver den öfverväldigande fysiska naturen. Det sista fältet
fylles af Daniel mellan två lejon. Äfven här är 
<img id="3872">Bild 34. Kristushufvud från S. Ponziano, från sjunde århundradet.</img>
sammanhanget med Orpheus-framställningen klart. Den andliga
kraft, som låter skalden betvinga vilddjuren vid hans
fötter, är densamma som låter lejonen lämna Daniel oskadd.
Äfven han fattas för öfrigt som en bild af uppståndelsen
(Hieronymus). Tertullianus åter ser i honom mönstret och
trösten för den kristna martyren. »Den förmodan ligger
nära till hands, att Daniel uppträder naken, emedan de
kristna på arenan nakna kastades for vilddjuren». Samma
tanke uttryckes genom <i>männen i den brinnande ugnen</i>.

<img id="3873">Bild 35. Kristushufvud från S. Ponziano (anses vara yngre än Bild. 34).</img>

En bild af uppståndelsen, särskildt af Kristus'
uppståndelse, är Jonas som uppslukas och återgifves af
hafsvidundret (se ofvan bild. 30, 31 sidostyckena). Såsom Jonas,
säger Augustinus, kom från skeppet i hvalfiskens buk, kom
Kristus från korsets träd i grafven — och på samma sätt
som den förre undergick denna pröfning, för att rädda
deras lif, som stormen bragte i fara, så skedde det med
Kristus till deras räddning som kringvräkas i denna verldens
vågor. Äfven Jonas' behagliga hvila under kurbitsen och
hans sorg, när den uttorkar, har tjänat katakombernas
konstnärer till ämne. Hvilken tanke som låg till grund
för denna framställning, säga oss kyrkofäderna icke.

<img id="3874">Bild 36. Kristushufvud från S. Gaudioso (i Napolis katakomber)
från sjätte århundradet.</img>

<img id="3875">Bild 37. Maria med Jesusbarnet; fresk från S. Agnese-katakomben.</img>

Det skulle endast trötta våra läsare, om vi här vid alla
de bibliska scener, som i de stora grafgångarna blifvit
framstälda, sökte med samtidas vitnesbörd visa den symboliska
meningen, isynnerhet som denna långt ifrån alltid är klar och
säker. Vi nöja oss därför med att uppräkna de ämnen, som
utom de redan nämnda hufvudsakligen blifvit där
behandlade. <i>Adam och Eva, Abel och Kain, Josef, Farao och
israeliterna i Röda hafvet, Job, Simson, Jesajas, Elias och
Hesekiel, Tobias</i> och <i>Susanna</i> tala tämligen för sig själfva,
huru det ej bör döljas att kyrkofäderna i en och annan
af dessa bilder inlagt föreställningar, som det ej är oss lätt
att där finna. Svårare är förklaringen af <i>paradisets fyra
floder</i>, förbundsarken och de bilder, som ansetts framställa
de båda testamentena.

Vi hafva ofvan sett att katakomberna näppeligen hafva
att framvisa mer än en <i>historisk</i> målning i egentlig
bemärkelse och äfven den af ej oomtvistligt innehåll. Till den
historiska framställningen skulle dock i viss mening kunna
räknas bilderna af Maria och Kristus. För Kristusbilden
(Bild 34—36) och dess historia hänvisa vi endast till
professor <sc>Dietrichsons</sc> redan anförda arbete, ehuru vi ej i alt
kunna gilla de slutsatser, till hvilka den framstående
konsthistorikern kommit. Äfven bilder af Maria, Kristus'
moder, äro icke ovanliga (Bild 37).

Till denna klass af målningar hör äfven den bild af
en <i>fossor</i>, som vi ofvan (sid. 47) återgifvit.

En egendomlig konstart äro de redan nämnda i
katakomberna funna »guldglasen», <i>fondi d'oro</i>, som nu, ungefär
350 till antalet, äro spridda i Europas museer. Största
delen af dem, som blifvit bevarade, voro ursprungligen
bottnar till dryckeskärl. Det var nämligen sed, att man vid
besöken i de heligas grafvar medtog vin för att genom
skålar hedra dem som hvilade där. Så berättar
Augustinus om sin moder Monika, att hon medförde ett litet
vinglas för att som det brukades dricka till helgonens ära.
Dylika kärl användes äfven som kalkar och <i>patener</i>
(brödtalrikar vid nattvarden).

<img id="3876">Bild 38. Restaurerad botten af ett guldglas från katakomberna.</img>

De äro frambragta på det sättet, att på kärlets flata
botten en teckning är utförd i bladguld, så att figurerna,
synas inifrån. Bladguldet skyddades genom en glasskifva,
som var sammanväld med glasets botten till en massa.
Härvid tillgick så: när glaset skulle hafva fot, lade
konstnären antingen på dennas öfre yta eller på den undre
ytan af glasets kupiga del ett guldblad, som måhända var
fästadt medelst något klibbigt ämne, och bortskaffade
därefter med grafstickeln alt som ej hörde till teckningen.
Därpå förbundos foten och glasets kupiga del genom
smältning till en massa, så att bladguldet numera var helt och
hållet omgifvet af glas, hvarigenom det ända till våra 
dagar skyddats mot luftens inflytande samt verkningarna af
rengöring och slitning<footnote><sc>Kraus</sc> a. st. S. 329.</footnote>.

Dessa glaskärl intryktes, liksom så många andra af de
föremål som anträffats i katakomberna, i de nymurade
grafvarnas ännu våta kalköfverdrag. Den framskjutande delen
af glaset blef snart förstörd, men bottnarna bevarades,
ehuru väl äfven af dem några gått i stycken vid försöken
att lösgöra dem.

De bildliga framställningarna på dessa guldglas växla
i fråga om innehållet lika mycket som de på
katakombernas väggar. Några hämta sitt ämne från den hedniska
mytologien; så finner man Herakles, Achillevs, de tre
chariterna, Eros och Psyche eller kärleksguden ensam.
Andra framställa brottare, kapprännare och jagtscener; vi
påträffa där en skeppsbyggmästare med sina arbetare, en
myntmästare, en skräddare, en droghandlande, hvar och en
i sin verkstad. Vidare möta vi scener ur familjelifvet, ur
barnkammaren, ur skolan, en fader och en moder med ett
eller flera af sina barn. Ofta ser man två makar stå
bredvid hvarandra och räcka hvarandra händerna öfver ett
altare, öfver hvilket Kristus eller hans monogram tronar.
Dessutom förekomma bilder af helgonen, isynnerhet af
Paulus och Petrus, af hvilka den senare oupphörligt
förblandas med Moses och liksom denne framställes med sin
staf slående på den vattengifvande klippan (Bild 38), »Ty
Petrus låter från klippan, som är Kristus, det eviga lifvets
vatten flöda och öppnar för alla människor hans läras
lifgifvande källa.» (Hieronymus, Leo den store m. fl.)

*

<sp>Bildhuggarkonsten</sp> har i katakomberna
jämförelsevis få verk att uppvisa. Det är i synnerhet sarkofagerna, som
af densamma smyckades. Som vi ofvan sett, hade man uti 
den allra älsta kristendomen, i anslutning till en sed, som
äfven hos hedningarna alt mera började göra sig gällande,
begagnat sig af dem, men en allmännare användning af
detta dyrbara och skrymmande sätt för de dödas förvaring
motarbetades dels af den jämlikhetskänsla, som var ett
utmärkande drag för just denna kristendom och stundom
urartade till verklig kommunism, dels af de flesta kristnas
fattigdom, dels äfven af det knappa utrymmet i de
underjordiska grafkamrarna. Därtill kom, att man ej utan att
väcka uppseende kunde till katakomberna transportera de
tunga sarkofagerna. Följden däraf blef, att äfven rika eller
inom den kristna församlingen framstående personer nöjde
sig med den prydligare form af <i>loculi</i>, som kallas <i>arcosolia</i>,
och för dessas smyckande anlitande målarkonsten, som osedd
af allas, utom de kristnas blickar, kunde tyst och obemärkt
i jordens innandömen utföra sitt verk.

Då sarkofagerna sålunda ej kunde döljas, måste man
bekväma sig att hos hedniska konstnärer utvälja antingen
sådana, som endast voro smyckade med rent dekorativa
bildverk eller linieornament — bland dessa äro de med
vågformiga linier eller så kallade <i>strigiles</i> vanligast —
eller också begagna en ännu mera invecklad och svårfattlig
symbolik än den som förekommer på freskerna; man valde
vanligtvis rent hedniska ämnen: Odyssevs och Sirenerna,
Eros och Psyche m. fl. Det är till och med troligt, att det
från tiden före Constantinus ej finnes en enda sarkofag från
katakomberna med rent kristliga framställningar<footnote>Den älsta daterade sarkofag med rent kristliga bilder är från
år 343 och är funnen i katakomben S. Pietro e Marcellino. Den
framställer Kristus' födelse.</footnote>. Först
sedan församlingen fått fred med statsmakten, och kyrkan
i dess hägn börjat öfverskygga verlden, utvecklade sig
denna rika reliefkonst. Den strängt afslutade och måhända
redan tidigt af den disciplinerande romerska kyrkan
öfvervakade bildkrets, som vi funnit framstäld på freskerna, 
finner man omigen uppträda i marmorn; tillkomma nya
ämnen, äro äfven dessa vanligen hämtade nr bibeln. Det är
Jonas' historia, Moses som slår på klippan, Petrus'
tillfångatagande, undret med bröden, den blindes helbregdagörelse,
undret i Kana, Lazarus' uppväckande, Petrus' förnekelse,
Daniel i lejonkulan, den borttagnes helande och dylika
bilder, som oftast förekomma.

Sarkofagerna finnas — såsom naturligt är, när man
besinnar att efter Constantinus begrafningarna i
katakomberna hastigt aftogo — synnerligast i de på jordens yta
belägna begrafningsplatserna och kyrkorna. Likaledes var
det under senare delen af femte och sjätte århundradet ej
i Roma utan i Ravenna, som konsten att med reliefer
smycka sarkofagerna hade sin rätta blomstring.

För katakomberna äro sålunda dessa ej i egentlig
mening kännetecknande, och vi skola nöja oss med att anföra
ett par af de märkvärdigaste.

I de vatikanska grottorna finnes i klippväggen infogad
en sarkofag (Bild 39), hvars inskrift innehåller, att den
förvarar de jordiska kvarlefvorna af senatorn Junius Bassus,
som fyrtiotvå år och två månader gammal, under det han
var stadsprefekt, sedan han på dödssängen mottagit
dopet, »gick till Gud» den 23 augusti 359 e. Kr.
Sarkofagen är af hvit marmor. Dess reliefer äro genom en
spandrilla delad i en öfre och en nedre afdelning, som
hvardera innehålla fem fält. Det öfre midtelfältet upptages
af en tronande, skägglös Kristus (af »sarkofagtypen»), som
öfverlämnar lagen åt Paulus och Petrus; till vänster och
höger framställes Kristus' och Petrus' tillfångatagande i
Gethsemane. De yttersta fälten i den öfre afdelningen
innehålla, det till höger Isaks offring, det till vänster
Pilatus, som tvår sina händer; i midten af det nedre fältet
håller Kristus sitt intåg i Jerusalem; höger därom
afbildas syndafallet, till vänster Daniel i lejonkulan; längst i
högra kanten sitter Job och bredvid  honom står hans 
hustru med en duk för näsan: »Min hustru stygges vid min
andedrägt.» Framställningen längst till vänster är ej klar.
Man har däri velat se Paulus på väg till afrättsplatsen.
Det största intresset ega de sex framställningarna på
spandrillan. Ett lam framställer de tre männen i den
brinnande ugnen; ett lam slår på klippan med en staf, medan
ett annat dricker; ett lam gör undret med bröden, ett lam
lägger sin fot på ett annats hufvud, under det en ljusström
från en dufva utstrålar öfver det senare, en sinnebild af
Kristus' döpelse i Jordan; ett lam mottager Lazarus från
de döda.

<img id="3877">Bild 39. Junius Bassus' sarkofag. 
(Bilden återger icke sarkofagens vänstra ände med dess yttersta fält.)</img>

I Lateranmuseet, som af Bassus-sarkofagen förvarar
en afgjutning, finnes en annan likaledes från Vatikanens
grottor härstammande sarkofag, men sannolikt från senare
tid. Den är, äfven den, delad i fem fält och framställer
Kristus' lidande (Bild 40). I midtelfältet står ett s. k. 
labarum (se sid. 101) omgifvet af segerkransen och uppburet af ett
kors; på hvardera af dettas armar sitter en dufva, som pickar
på kransen; därmed antydes den kristnas delaktighet i
Kristus' seger öfver döden. »I de två soldaterna under korset
vore man frestad att se den vakt, som Constantinus satt
att bevaka det heliga fälttecknet, altså en bild af den
kämpande kristne, som, antingen han sofver eller vakar, lefver
eller dör, finner sin frid vid korset»<footnote>Se <sc>Kraus</sc>, som dock i andra upplagan af sin Roma sotterranea.
S. 361 däri ser en anspelning på vakten vid Kristus' graf.</footnote>. De båda sidofälten
till höger framställa Kristus inför Pontius Pilatus, som
tvår sina händer. Öfver Pilatus' hufvud hänger en krans,
belöningen för de ståndaktiga martyrerna, som ej tveka
att bekänna sanningen inför denna verldens mäktige. Till
vänster påsätter en soldat Kristus en krans, som dock ej
synes vara törnekransen. I det sista fältet bär Kristus
sitt kors bevakad af en soldat. I hans utseende röjer sig
dock intet lidande; den ungdomliga sarkofagtypen, som vill
framställa den gudaföddes eviga kraft och härlighet,
tillåter ej framställningen af en lidande Kristus.

<img id="3878">Bild 40. Kristus' pinohistoria. 
Sarkofag i Lateranmuseet från fjärde eller femte århundradet.</img>

Af de <i>statyer</i>, som tillhört katakomberna eller öfver
dem bygda kyrkor, är det ingen som med full säkerhet kan
sägas vara af kristet ursprung, måhända med undantag af
den <i>gode herden</i> i Lateranmuseet (se ofvan: Titelbilden). 
Den berömda sittande Hippolytusstoden är sannolikt ett
hedniskt arbete och afsedd att föreställa en rhetor eller
en filosof samt först sedan förvandlad till en stod åt den
stridslystne presbytern, hvars <i>Canon paschalis</i> eller
beräkning af påskdagen (därom rådde stor strid i den älsta
kristna kyrkan) är inhuggen på ena sidan af den stol, på
hvilken han sitter. Den kolossala bronsstoden af Petrus
i Peterskyrkan kan vara en antik Juppiter, som ändrats.
Den föreställer aposteln sittande på en tron med högra
handen höjd till välsignelse, medan den vänstra håller en
nyckel.

Innan vi afsluta vår korta framställning af de på
minnen af alla slag så rika katakomberna, böra vi med några
ord beröra de föremål, som, tillhörande det dagliga lifvet
eller vården af grafkamrarna, i stor mängd påträffats i
dödsstäderna.

*

Hos hela den indo-europeiska stammen var
ursprungligen den föreställningen rådande, att den aflidne förde ett
slags kroppsligt lif i grafven (jfr. sid. 38), som därför ofta så
mycket som möjligt inrättades till likhet med en
människoboning och utstyrdes med de föremål, som man ansåg, att den
döde under sin fortsatta tillvaro kunde komma att behöfva,
möbler, kläder, vapen, mynt, verktyg och smycken, ja till
och med matvaror. Denna föreställning, hvilken ännu i
dag såsom folktro ej är alldeles utdöd, var i den romerska
kejsartiden vid fullt lif. »Det är en stor villfarelse, att
endast de lefvandes boningar smyckas, men att man ej
bryr sig om dem, hvarest vi måste bo ännu längre», säger
Petronius. Äfven de kristna kunde nog ej alltid,
isynnerhet de som tillhörde de lägre samhällsklasserna, frigöra
sig från denna föreställning. Detta är ett af skälen därtill,
att vi äfven i katakomberna finna en så stor mängd af
dessa slags föremål. Ett annat skäl är det, att man, när
en loculus användes för en död, måste söka att skilja denna
från otaliga andra, som fullkomligt liknade den och att
man därför i kalkrappningen eller på annat sätt anbragte
dylika föremål såsom igenkänningstecken. Så är isynnerhet
förhållandet med de ofvan omtalade gnidglasen, mynten och
aftrycken af sigillringarna.

En uppräkning och beskrifning af alla dessa föremål
skulle blifva en ganska fullständig framställning af 
bohagets, klädedrägtens, myntens och smyckenas historia
under de första sex århundradena efter Kristus. Vi måste
därför inskränka oss till att i korthet omnämna de
hufvudsakligaste föremålen, endast i förbigående påpekande hvad
som utaf ett eller annat skäl eger särskildt intresse.

<img id="3879">Bild 41. Glaskärl (<i>Vasa diatreta</i>). 
Det första är från S. Callisto, det andra från Trier.</img>

Vi finna dockor och leksaker af allahanda art, bland
hvilka elfenbensbokstäfver, som enligt Qvintilianus
användes att lära barnen läsa. Kläder, däribland sådana af
guldtyg; toilettföremål, däribland kammar, som förr ansågos för
marterverktyg; peruker, örslefvar och tandpetare, örhängen,
halskedjor, gemmer, kaméer och ringar, spelmarker, 
spelbräden och glaskulor. Af husgeråd förekomma skålar af agat
och glas (Bild 41), bord af marmor, mosaiktaflor, skriftaflor,
silfverkannor, arbeten af elfenben, bernsten, brons (stundom
med emalj) och terracotta. Äfven många bland de talrika
lampor, som, nedhängande från taket eller fästade på pelare,
upplyste grafgångarnas dunkel, hafva blifvit bevarade till
<img id="3880">Bild 42. Lampa med kristen symbolik.</img>
vår tid. Somliga af dem äro af högt konstvärde. Ett vackert
exemplar är det som finnes i Uffizi i Firenze och afbildas i
ofvanstående träsnitt (Bild 42). På båten sitter som styrman
en person med en bokrulle, en annan står i bedjande ställning
i förstäfven. Framställningen har gifvit anledning till många
skilda förklaringar. Den sannolikaste, som för sig har ett
ställe hos Augustinus, är den, att styrmannen är Kristus,
som gifver lifvets lag. Därmed stämmer inskriften å taflan
öfver masten: DOMINVS. LEGEM. DAT. VALERIO.
SEVERO. EUTROPI. VIVAS en inskrift som, äfven den,
blifvit olika tolkad, men sannolikt betyder: Herren gifver
sin lag åt Valerius Severus Eutropius. Lef Eutropius (i
Kristus)! Den person, som står i förstäfven, är »människan
som ilar mot evighetens hamn, buren af den räddande
kyrkan». Skeppet är nämligen ofta kyrkans symbol.

<img id="3881">Bild 43. Blodflaskor.</img>

Särskild märkvärdighet ega de i katakomberna funna
<i>blodflaskorna</i> eller <i>blodampullerna</i> (Bild 43), glas- eller 
lerkärl, som innehålla en röd bottensats och ofta äro försedda
med bilden af ett palmblad. Den katolska kyrkan har
förklarat den röda vätskan vara martyrernas blod, hvilket ofta
uppsamlades i svampar och linneremsor, och flaskornas
förekomst vid en graf som ett säkert tecken, att där hvilar
en martyr. Andra hafva i den röda bottensatsen velat se
järnoxid och påstått, att kärlens innehåll varit vigvatten,
medan åter andra i den trott sig finna lämningar af det
röda vin, som begagnats vid nattvarden eller
kärleksmåltiderna. Nekas kan icke, att åtminstone ett och annat af
dessa kärl innehållit blod, men däraf följer ej, att alla gjort 
det, och att deras förekomst kan anses som ett säkert
bevis på ett martyrium. Frågan afvaktar fortfarande sin
lösning.

*

Hur flyktiga än de drag varit, i hvilka vi ofvan sökt
teckna katakombernas ursprung, byggnadssätt och
minnesmärken, kan dock den stora betydelsen af de där gjorda
upptäkterna ej undgå någon. Vi hafva sett, hur de slutsatser,
till hvilka <sc>de Rossi</sc> kommit, stält den kristna kyrkans älsta
historia i en ny och riktigare belysning, hur man i
mycket, som förut var dunkelt i fråga om dessa aflägsna tiders
tro och trosbruk, vunnit klarhet, och hur man i
katakomberna kunnat spåra roten till den konst, som en gång skulle
i hela västerlandet slå ut i rikaste blomning. Men dessa
upptäkter hafva en ännu större och högre betydelse. De
visa oss med en oupphunnen tydlighet och trovärdighet
bilden af en från början ringa och föraktad skara, som
med glädje går mot döden i kampen för det högsta goda
människan eger, tros- och yttrandefriheten. »Du kan
sönderslita min bräckliga kropp», säger martyren hos
Prudentius, »men hur du än brukar dina pinoredskap, min själ kan
du ej nå».

*


</chapter>
Hos Hrr <sc>Samson & Wallin</sc> och öfriga bokhandlare har nyligen utkommit à 2 kronor 25 öre:

<table o c>
<td><h2>LEFNADSTECKNINGAR</h2>
<td><b>ÖFVER UTMÄRKTA PERSONLIGHETER</b>
<td>UTGIFNA AF
<td><b>STIFTELSEN LARS HIERTAS MINNE.</b>
<td>————
<td><h1>1.</h1>
<td><h1>MICHELAGNIOLO</h1>
<td>EN BIOGRAFISK STUDIE
<td>AF
<td><b>Prof. L. DIETRICHSON.</b>
<td>————
</table>
<table b>
<td>
<table o l>
<td c><h2>"Ur vår tids forskning".</h2>

<td><tab>Hittills hafva utkommit:

<td>1. <b>OM STENKOL, deras uppkomst, utbredning och betydelse. Af Dr
P. T. Cleve.</b> 2 uppl., samt om Skånes Stenkolsform. af <b>E. Erdmann.</b> 2 Kr.

<td>2. <b>OM DAMMET i dess förhållande till förruttnelsen, jäsningsprocesser
och smittosamma sjukdomar.</b> Af Dr <b>Alrik Törnblom.</b> Andra upplagan. 1.50.

<td>3. <b>OM KORALLERNA och de kalkstensbildande organismernas betydelse
i naturen.</b> Af Dr <b>P. T. Cleve.</b> 1.50.

<td>4. <b>OM FÖDOÄMNENA granskade med afseende på deras näringsvärde.</b>
Af Dr <b>Olof Hammarsten.</b> Andra tillökade upplagan. 2.00.

<td>5. <b>OM DE ÄLDSTA SPÅREN AF MENNISKANS TILLVARO PÅ VÅR
JORD.</b> Af Dr <b>Gustaf Retzius.</b> 2.00.

<td>6. <b>OM OPIUM samt andra smärtstillande och sömngifvande medel ur
växtriket.</b> Af Dr <b>Oskar Th. Sandahl.</b> 1.50.

<td>7. <b>OM "FÖRKLÄDNAD" och andra inom djurriket förekommande former
af "skyddande likhet".</b> Efter <b>Alfred R. Wallace.</b> 0.90.

<td>8. <b>FOLKENS TRO OM SINA DÖDA.</b> Af Dr <b>Hans Hildebrand.</b> 2.50.

<td>9. <b>OM SMITTKOPPOR och skydsmedlen mot dem.</b> Af Dr <b>A. Törnblom.</b> 0.75.

<td>10. <b>OM STJERNFALL.</b> Af Dr <b>L. A. Forssman.</b> 1.25.

<td>11. <b>OM VÅRDEN AF BARN under de första lefnadsåren.</b> Af Prof. <b>Hj.
Abelin.</b> Andra upplagan. 1.50.

<td>12. <b>NINIVES OCH BABYLONS KILSKRIFTER.</b> Af Dr <b>Esaias Tegnér.</b> 2.25.

<td>13. <b>BETRAKTELSER ÖFVER VÄXTENS BYGNAD OCH LIF.</b> Af Dr
<b>F. W. Areschoug.</b> 1.75.

<td>14. <b>NATURENS GRUNDÄMNEN i deras inbördes ställning till hvarandra.</b>
Af Prof. <b>C. W. Blomstrand.</b> 1.50.

<td>15. <b>OM VÄXTERNAS BLOMNING.</b> Af Dr <b>Th. M. Fries.</b> 2.00.

<td>16. <b>OM MATSMÄLTNINGEN hos människan och de högre djuren.</b> Af
Dr <b>Olof Hammarsten.</b> 2.00.

<td>17. <b>OM BLODET, dess kretslopp och dess betydelse för kroppsväfnadernas
näring.</b> Af Prof. <b>Christian Lovén.</b> 2.00.

<td>18. <b>DET GAMLA EGYPTEN i dess skrift.</b> Af Prof. <b>J. Lieblein.</b> 2.00.

<td>19. <b>EGYPTEN i dess minnesmärken och i dess förhållande till Palestina
och Grekland.</b> Af Prof. <b>J. Lieblein.</b> 2.50.

<td>20. <b>BILDER UR FORNTIDENS VÄXTVERLD.</b> Af Dr <b>A. Nathorst.</b> 1.75.

<td>21. <b>OM OCH UR RIG-VEDA. Bilder ur de indiska ariernas äldsta
kulturlif.</b> Af <b>A. Z. Collin. I. Vedatidens människor.</b> 2.00.

<td>22. <b>OM OCH UR RIG-VEDA.</b> Af <b>A. Z. Collin. II. Vedatidens gudaverld.</b> 2.00.

<td>23. <b>FORSKNINGARNA I CENTRAL-AFRIKA. Återblick och
framtidsutsigter.</b> Af Prof. <b>G. von Düben.</b> 2.75.

<td>24. <b>FYNDEN I TROAS OCH HOMEROS' TROJA.</b> Af Dr <b>Hans
Hildebrand.</b> 2.75.

<td>25. <b>OM VÄXTERNAS SPRIDNING.</b> Af Prof. <b>Th. M. Fries.</b> 1.75.

<td c>————

<td>26. <b>SPRÅKETS MAKT ÖFVER TANKEN.</b> Af Prof. <b>Esaias Tegnér.</b> 1.75.
</table>
</table>
<table o c><td>STOCKHOLM, CENTRAL-TRYCKERIET, 1881</table>
