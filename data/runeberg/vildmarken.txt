
THE LIBRARY 
OF
THE UNIVERSITY
OF CALIFORNIA
LOS ANGELES


E FOSSELIUS

SKRIET FRÅN

VILDMARKEN

SKRIET FRÅN
VILDMARKEN

          AV

     JACK LONDON

     ÖVERSÄTTN. AV M. DRANGEL

 STOCKHOLM

 BOHLIN & Co
                STOCKHOLM
                  1917

VICTOR PETTERSONS BOKINDUSTRIAKTIEBOLAG
<chapter name="I. Bort från civlisastionen">

<h2><small>I.

BORT FRÅN CIVILISATIONEN.</small></h2>

                                      »Ryckande i vanans kedja
                                      Tungt sitt urtidsliv han saknar
                                      Och ur långa töckensömnen
                                      Rovdjursarten åter vaknar.„

   Buck läste icke tidningar, ty i så fall skulle han ha
vetat att det var fara för handen, icke allenast för
honom utan för varenda kustlandshund med starka
muskler och varm, långhårig päls som fanns mellan
Puget Sound och San Diego. Sedan några män som
rotat i det arktiska mörkret där hade funnit en viss
gul metall, och sedan ångbåts- och transportbolag
hade basunat ut fyndet, rusade tusentals människor
uppåt Norden. Och dessa människor behövde
hundar, de behövde stora och starka hundar med kraftiga
muskler, som kunde ta i, och med tjocka pälsar som
kunde skydda dem mot kölden.

   Buck bodde i ett stort hus i den solkyssta dalen
Santa Clara. Stället kallades för domaren Millers
gård. Huset låg ett stycke från vägen, till hälften
gömt bland träden, mellan vilka man såg en och annan

                              5
skymt av den stora luftiga verandan som gick rundt
omkring det. Fram till stället ledde grusade
körvägar, vilka slingrade sig genom vidsträckta gräsmattor
och under höga popplar, som blandade sina grenar
med varandras. Bakom boningshuset var allting
tilltaget i ännu större skala än framför det. Där fanns
stora stallbyggnader, där ett dussin drängar och
pojkar höllo till; där fanns rader av vinranksöverväxta
bostäder för tjänstfolket; där fanns en långsträckt
och väl underhållen uthuslänga, långa vinspaljéer
gröna betesmarker, fruktträdgårdar och massor av
bärträd. Och så fanns där också pumpinrättningen
för den artesiska brunnen och den stora cementerade
cisternen, där domaren Millers gossar togo sitt
morgonbad och hämtade svalka under de heta
eftermiddagarna.

   Och över detta stora område regerade Buck. Där
var han född, och där hade han framlevat de fyra
åren av sitt liv. Naturligtvis fanns där också andra
hundar. Det måste det ju finnas på ett så stort
ställe, men de räknades inte. De kommo och gingo,
bodde i de myllrande hundkojorna eller förde en
obskyr tillvaro i husets undangömda vrår, som till
exempel den japanske mopsen Toots och den
mexikanska hårlösa Ysabel — besynnerliga varelser som
sällan stucko nosen utom dörren eller satte sina fötter
på marken. Å andra sidan fanns där också minst


                   6
ett tjog foxterriers, som bjäbbade ursinnigt mot Toots
och Ysabel, då dessa tittade ut genom fönstren,
beskyddade av en hel legion tjänstflickor, väpnade med
kvastar och svabbar.

  Men Buck var varken kammarhund eller
bandhund. Han kom och gick var han ville. Han
simmade omkring i cisternen tillsammans med domarens
söner och följ de dem på jakt; han eskorterade domarens
döttrar — Mollie och Alice — under deras långa
morgon- och aftonpromenader; om vinterkvällarna låg
han vid domarens fötter framför den muntra brasan
i biblioteket; han bar domarens barnbarn på sin rygg,
rullade omkring med dem i gräset och övervakade
deras äventyrliga färder ner till brunnen på
stallgården — ja, till och med längre bort, till inhägnaden,
där unghästarna betade, och till bärodlingarna. Bland
foxterrierna rörde han sig med stor grandezza, och
Toots och Ysabel ignorerade han fullständigt, ty han
var kungen — kungen över allt som kröp och krälade
och flög och rörde sig på domaren Millers gård,
människorna inberäknade.

  Bucks far, en stor Newfoundlandshund vid namn
Elmo, hade varit domarens oskiljaktige följeslagare,
och Buck bjöd ärligt till att ta sin fars seder i arv.
Han var icke så stor — han vägde icke mer än
hundrafyrtio skålpund — ty hans mor, Shep, hade varit en
skotsk vallhund. Men dessa hundrafyrtio skålpund,                   
plus den värdighet som ett godt levnadssätt och
allmän aktning förlänar, satte honom i stånd att föra
sig med verkligt kungliga later. Under de fyra åren
efter hans valptid hade han levat som en blaserad
aristokrat. Han ägde en medfödd nobel stolthet,
var till och med en smula egoistisk, som aristokrater
på landsbygden emellanåt bli på grund av sin
isolerade ställning. Men det blev hans räddning att
han ej hade smak för att endast vara en bortkelad
favorit. Jakt och andra därmed besläktade nöjen
utomhus hade hindrat honom från att bli fet och
härdat hans muskler, och för honom liksom för de
kallbadsälskande människoraserna hade kärleken till
vatten blivit ett nervstärkande och hälsobevarande
medel.

  Och på detta sätt förhöll det sig med hunden Buck
hösten 1897, då ryktena från Klondyke lockade män
från alla världens kanter upp till det frusna
Nordlandet. Men Buck läste inte tidningarna, och inte
visste han heller att trädgårdsdrängen Manuel var
en dålig bekantskap. Manuel hade en skötesynd,
han tyckte om att spela på kinesiskt lotteri. Och i
hans spelpassion fanns en förhärskande mani — han
trodde på ett system och detta förde honom säkert
i fördärvet. Ty för att spela med system behövdes
det pengar, och en trädgårdsdrängs lön kan inte räcka
till mer än att underhålla hustru och en talrik avkomma.
   Domaren var på druvodlarföreningens
sammanträde och hans söner voro ivrigt upptagna av att
organisera en sportklubb den minnesvärda kväll, då
Manuel utförde sin förrädiska handling. Ingen såg
då han tog Buck med sig genom fruktträdgården,
och Buck inbillade sig att det var fråga om en vanlig
promenad. Och med undantag av en enda
mansperson såg icke heller någon då de kommo till den lilla
anhaltsstationen College Park. Men den mannen
talade med Manuel, och pengar skramlade i deras händer.

   »Man ska’ slå in varan innan man lämnar ut den»,
sade den främmande karlen barskt, och Manuel knöt
ett tjockt rep om halsen på Buck.

   »Dra inte till för hårdt, då stryper ni honom», sade
Manuel, och främlingen grymtade någonting till svar.

   Buck hade med lugn värdighet underkastat sig
att få repet om halsen. Det var visserligen
någonting som aldrig hade händt honom förr, men han
hade lärt sig att hysa tillit till de människor han kände,
och han trodde dem äga en klokhet som överträffade
hans egen. Men då repets ändar lades i den
främmandes händer, morrade han hotande. Han hade endast
uttryckt sitt missnöje, men i sin stolthet trodde han
att detta var så godt som en befallning. Till hans
överraskning drogs repet emellertid hårdare till om
hans hals, så att han ej kunde andas. Plötsligt
ursinnig rusade han nu på den främmande mannen,

                             9
men denne mötte honom på halva vägen, grep honom
i strupen och kastade honom med ett häftigt ryck
överända. Repet drogs utan barmhärtighet åt allt
hårdare, medan Buck kämpade i raseri med tungan
hängande ur munnen och den väldiga bringan
flämtande under fåfänga försök att få luft. Aldrig i hela
sitt liv hade Buck blivit så illa behandlad, och aldrig
i hela sitt liv hade han varit så ursinnig. Men hans
styrka avtog, hans ögon blevo glasartade och han
var medvetslös då tåget signalerades och de bägge
karlarna kastade in honom i godsvagnen.

   Det nästa han kände var en otydlig förnimmelse
att det gjorde ondt i hans tunga och att han skakades
i något slags fordon. Lokomotivets gälla vissling
vid någon övergång upplyste honom om var han var.
Han hade för ofta varit på resor med domaren för att
inte känna till det obehagliga i att färdas i godsvagn.
Buck öppnade ögonen, och de lyste av en vrede som
kunde ha anstått en bortrövad kung. Karlen tog ett
språng för att gripa honom i strupen, men den gången
var Buck honom för snabb. Hans käftar slöto sig
om karlens hand och släppte icke sitt tag förrän repet
ännu en gång hade gjort honom sanslös.

   »Jo, han har krampanfall emellanåt», sade karlen
till bagageuppsyningsmannen, som hade kommit in,
då han hörde bullret. »Husbond har skickat mig
med honom till en hunddoktor i Frisco», tilläde han,

                   10
i det han gömde undan sin sårade hand. »Han tror
att han ska’ kunna bota honom.»

   I en liten krogkammare nere vid hamnen i San
Francisco gjorde han sedan vältaliga reflexioner om
denna nattliga färd.

   »Allt vad jag får är femtio dollars», mumlade han,
»men jag skulle inte göra om det igen för tusen.»

   Hans hand var insvept i en blodig näsduk, och hans
högra byxben var uppfläkt från knäet och ända ned.

   »Hur mycket fick den andre? »frågade krögaren.

   »Hundra», blev svaret. »Ville, Gud hjälpe mig,
inte ta en penny mindre.»

   »Det gör hundrafemtio», räknade krögaren. »Men
det är han värd, det vill jag våga min skalle på.»

   Hundfångaren vecklade av den blodiga näsduken
och såg på sin skadade hand. »Ja, om jag inte får
rabies ...»

   »Så är det därför att ni är född till att hängas»,
inföll krögaren skrattande. »Men först skall ni hjälpa
mig ett tag», tilläde han.

   Yr i huvudet och med olidliga smärtor i hals och
tunga — halvt kvävd — försökte Buck resa sig mot
sina plågare. Men han blev gång på gång kullkastad
och så godt som strypt, tills de bägge männen hade
lyckats fila av det breda metallbandet som Buck hade
om halsen. Därefter lossades även repet, och hunden
slängdes in i ett slags bur.

ii
   Där låg han under återstoden av den tröttsamma
natten, darrande av ilska och sårad stolthet. Han
kunde ej förstå vad allt detta skulle betyda. Vad
ville de honom, dessa främmande karlar? Varför
hölls han instängd i den trånga buren? Han visste
ej varför, men han hade en obestämd förnimmelse
av överhängande olycka. Flera gånger om natten
sprang han upp, då dörren till skjulet öppnades och
knarrade, därför att han trodde att det var domaren
eller hans söner som kommo. Men det var aldrig
någon annan än krögaren. Han bar en talgdank i
handen, och dess svaga sken lyste på hans pussiga
ansikte. Och för varje gång kvävdes det glada
skallet, som ville fram ur Bucks strupe, och förvandlades
till ett ursinnigt morrande.

   Men så lät krögaren honom vara i ro, och på
morgonen kommo fyra karlar och lyfte upp honom. Det
var nog bara flera, som ville plåga honom, tänkte
Buck, ty de hade alla elak uppsyn och voro trasiga
och ruskiga, och han stormade och rasade mot dem
inne i sin bur. Men de skrattade bara och stucko
in käppar mellan spjälorna, vilka han genast anföll
med tänderna, tills han upptäckte att det var just det
karlarna ville. Då lade han sig ned med bister
uppsyn och lät dem lyfta upp buren på en lastvagn. Och
nu fick både han och buren gå genom mångas händer.
Skrivarna på expeditionskontoret inspekterade först

                             12
   buren och läto flytta den på en annan transportvagn,
   varefter den på en låg dragkärra fördes ombord på
   en färjbåt i sällskap med en massa packlårar och paket.
   Sedan sattes buren åter på en dragkärra och fördes
   till en stor järnvägsstation, där den slutligen
förpassades in i en godsvagn.

     Under två dagar och nätter släpades denna godsvagn
   fram av ett gällt pipande lokomotiv, och i två dagar
   och nätter fick Buck vara utan både mat och dryck.
   I sin ilska hade han bemött tågpersonalens första
försök till närmande med ett ursinnigt morrande, och
   de hade hämnats genom att reta honom. Då han
   skälvande och fradgande av ilska rusade mot burens
   spjälor, skrattade de åt honom och gjorde narr av
   honom. De morrade och skällde som byrackor,
jamade, flaxade med armarna och kraxade som
kråkor. Det var mycket enfaldigt, det visste han nog,
   men därför var det också så mycket mera sårande
   för hans värdighet, och hans ilska växte och växte.
   Hungern frågade han icke så mycket efter, men
bristen på vatten vållade honom svåra lidanden och drev
   hans ilska till höjdpunkten. Upphetsad och känslig
   som han var hade den dåliga behandlingen hos honom
   framkallat en feber som ökades genom
inflammationen i hans svullna och förtorkade hals och tunga.

      En sak gladde honom — repet var borta från hans
      hals. Det hade givit hans plågare en ohederlig fördel,

                              13
men nu då det var borta skulle han låta dem få se på
annat. De skulle aldrig mer få ett rep omkring halsen
på honom. Det hade han fast beslutat. I två dagar
och nätter hade han varken ätit eller druckit, och
under dessa dagar och nätter av ständig pina
utvecklades hos honom en ilska, som bådade ondt för den
som först skulle råka ut för honom. Hans ögon blevo
blodsprängda och han förvandlades till en rasande
avgrundsande. Han var så förändrad att icke ens
domaren Miller skulle ha känt igen honom, och
tågpersonalen kände en verklig lättnad, då de blevo av
med honom i Seattle.

   Där togo fyra karlar försiktigt hand om buren och
forslade den sedan från godsvagnen till en liten
bakgård omgiven av höga murar. En stor och grov karl
i röd tröja, som var alldeles för vid om halsen, kom
ut och skrev in ett kvitto i förarens bok. Buck
gissade att detta skulle bli hans nästa plågoande, och
han störtade ursinnigt mot burens spjälor. Karlen
smålog grymt och gick efter en handyxa och en påk.

   »Ni tänker väl inte ta ut honom nu?»frågade föraren.

   »Jo visst», svarade karlen och måttade ett yxhugg
mot buren.

   De fyra karlarna, som hade burit in buren på
bakgården, skingrades ögonblickligen, och från säkra
platser uppe på muren beredde de sig att åse vad som
komma skulle.

14
   Buck rusade emot de splittrade träspjälorna, högg
sina tänder i dem och vred och bände. Var yxan
föll på utsidan, där var han genast till hands på
insidan, ilsket morrande och gläfsande, lika ursinnigt
ivrig att få komma ut som mannen i röda tröjan var
lugnt besluten att låta honom få göra det.

   »Nu, din rödögda djävul», sade han, då han hade
fått öppningen tillräckligt stor för att Buck skulle
kunna komma igenom. Och i detsamma släppte
han yxan och tog påken i högra handen.

   Och Buck kunde verkligen med skäl kallas en
rödögd djävul, då han med raggen på ända, fradgande
mun och ett vanvettigt glitter i sina blodsprängda
ögon kröp ihop för att ta ett språng. Rakt mot
mannen i röda tröjan kastades hans hundrafyrtio skålpund
tunga kropp, skälvande av ett raseri som drivits till
sin höjd genom två dagars och två nätters
lidande i fångenskap. Men på halva vägen, just då
han skulle hugga betarna i sin fiende, fick han ett
slag, som hejdade honom och kom hans käkar att slå
tillsammans med pinande smärta. Han tumlade
överända och föll till marken på ryggen och ena sidan.
Aldrig i hela sitt liv hade han blivit slagen med påk,
och han kunde omöjligt förstå hur det hängde ihop.
Halvt skällande och halvt tjutande var han genast
åter på fötter och tog ett språng mot fienden.
Och återigen fick han samma slag som förut och

                                15
slungades våldsamt till marken. Den gången förstod
han att det var påken, men i sitt vilda ursinne visste
han ej av någon försiktighet. Han förnyade sitt
angrepp ett dussin gånger, och lika ofta möttes han
av ett slag, som fällde honom till marken.

   Efter ett särskilt häftigt slag kravlade han sig upp
igen, för yr i huvudet att kunna rusa på nytt. Han
vaggade hit och dit, blod flöt ur hans nos, mun och
öron, och hans vackra päls var hoptovad och fläckad
av blodigt dregel. Karlen tog nu ett par steg framåt
och gav honom med lugn besinning ett fruktansvärdt
slag på nosen. All den smärta han förut hade
uthärdat var ingenting i jämförelse med denna oerhörda
pina. Med ett vildt rytande, som nästan liknade
lejonets, störtade han sig åter mot mannen. Men
denne hade emellertid flyttat påken från högra handen
till den vänstra och grep kallblodigt tag i Bucks
underkäk, som han på samma gång vred nedåt och bakåt.
Buck virvlade rundt i luften och föll därefter till
marken på huvudet och bringan.

   Så rusade han upp igen för sista gången. Nu fick
han det välberäknade slag, som hans plågare med
avsikt hade fördröjt till dess — och Buck krympte
ihop och föll sanslös till marken.

   »Det var mig en styv djäkel att tukta hundar,
det ska’jag säga», ropade en av de fyra uppe på muren
alldeles förtjust.

                                16
   »Han knusar en för var dag och två på sönda’n»,
svarade föraren, som nu klättrade upp på sin vagn
och satte hästarna i gång.

   Buck kom till sans igen, men det var slut med hans
krafter. Han låg där han hade fallit, och därifrån
betraktade han mannen i röda tröjan.

   »Lyder namnet Buck», sade denne för sig själv,
sedan han hade läst igenom krögarens brev, som
innehöll en noggrann beskrivning på buren och dess
innehåll. »Seså Buck, min pojke», tilläde han i
uppmuntrande ton, »nu ha vi haft vår lilla
muntration, och det bästa vi kan göra är att låta det stanna
vid den. Du har fått lära dig veta din plats, och jag
vet min. Var nu en snäll pojke, så skall allt gå bra
och du får god mat. Men är du elak, så skall jag
snart ta det ur dig. Begriper du det?»

   Medan han sade detta, klappade han oförskräckt
Bucks huvud, som han förut hade givit så obarmhärtiga
slag, och fastän raggen ovillkorligt reste sig vid
beröringen med mannens hand, underkastade sig hunden
utan vidare denna smekning. Så gick mannen efter
vatten, och Buck drack med begärlighet, varpå han
efter en stund fick ett duktigt mål rått kött som han
tog bit efter bit ur sin besegrares hand.

   Han var slagen, det visste han, men han var likväl
icke alldeles bruten. Han insåg en gång för alla att
han icke hade någon utsikt att kunna stå sig mot

                             17

   Skriet från vildmarken. 2.
en man med påk. Han hade fått en allvarsam läxa,
och han glömde den aldrig i hela sitt följande liv.
Påken var som en uppenbarelse för honom. Det var
hans invigning under urtidslagens välde och han gick
den till mötes på halva vägen. Livet fick en hårdare
prägel, och på samma gång som han oförfärad insåg
detta, väcktes också all den list och slughet som låg
gömd i hans natur. Allt som tiden led kommo flera
hundar, somliga i burar och andra ledda vid rep
somliga fogliga och stilla, andra ursinniga och rasande
som han hade varit, och alla, den ene efter den andre,
såg han falla till föga för mannen i röda tröjan. Och
för varje gång han fick bevittna ett nytt grymt
uppträde inpräglades läxan allt djupare hos Buck: en man
med påk var en laggivare, en härskare som skulle
lydas men inte nödvändigt krusas. Ty därtill gjorde
Buck sig aldrig skyldig, fastän han många gånger såg
tuktade hundar lisma mot mannen och vifta på
svansen och slicka hans hand. Men han såg också en hund,
som varken ville krusa eller lyda, mista sitt liv under
kampen om herraväldet.

   Då och då kommo främmande karlar, som talade
ivrigt och inställsamt och på alla slags sätt och vis
till mannen med röda tröjan. Och då pengar räknades
upp, togo de främmande någon eller några av hundarna
med sig bort. Buck undrade vart de togo vägen,
ty de kommo aldrig igen, men han hyste en stor fruk-

                             18
tan för framtiden och var glad för varje gång han icke
hörde till de utvalda.

   Men hans tur kom också till slut. En dag kom där
en liten skrumpen karl, som talade bruten engelska
och använde en hop utländska underliga utrop, som
Buck alls inte förstod.

   »Sacre bleu!» utropade han, då han fick se Buck.
»En fördömt präktig hund. Eh bien! Vad kostar
den?»

   »Trehundra och en liten dusör dessutom», svarade
mannen i röda tröjan raskt. »Och eftersom det är
styrelsen som betalar, så prutar ni väl inte på det,
eller hur, Perrault?»

   Perrault gjorde en grimas. Som priset på hundar
hade blivit skyhögt uppdrivet i anledning av ovanligt
stark efterfrågan, var priset icke för oskäligt för ett
så vackert djur. Canadas styrelse skulle icke förlora
på affären, ty dess depescher skulle icke färdas
långsammare. Perrault förstod sig på hundar, och då han
betraktade Buck, såg han att den hunden var en på
tusen — »ja, en på tiotusen», tänkte han inom sig.

   Buck såg att pengar lämnades och blev därför icke
alls förvånad, då han och en godlynt
Newfoundlandshund — Curly — leddes bort av den lille mannen med
det skrumpna ansiktet. Detta var det sista han såg
av mannen med röda tröjan, och när Curly och han
från Narvalens däck sågo Seattle försvinna, var detta

                            19
det sista han såg av den soliga Södern. Curly och
han fördes under däck av Perrault och överlämnades
åt en mörkhyad jätte som han kallade François.
Perrault var fransk canadensare och mycket
svartmuskig, men François var fransk canadensare och
halvblod och dubbelt så mörk. Detta var ett nytt
slags människor för Buck — han skulle få se många,
många andra slag härefter — och han visade dem ingen
tillgivenhet, men han lärde sig att hysa en uppriktig
aktning för dem. Han insåg snart, att både Perrault
och Francis voro hederliga, lugna och fullkomligt
rättvisa män och förstodo sig alltför bra på hundar
för att låta lura sig av dem.

   På mellandäck ombord på Narvalen fanns det två
hundar till utom Buck och Curly. Den ene av dem
var en stor, snövit hund från Spetsbergen, som hade
förts därifrån av kaptenen på en valfångare och sedan
följt en geologisk expedition till Barrens. Spitz var
vänlig och falskt inställsam, han kunde flina en midt
i ansiktet under det att han funderade på ett gement
streck, som till exempel då han stal en del av Bucks
mat vid den första utfodringen. Då Buck rusade på
den andre för att straffa honom, ven plötsligt François’
piska genom luften och träffade i första rummet den
skyldige. Buck behövde icke göra annat än ta
tillbaka sitt ben. Detta var rättvist handlat av Francis,
tyckte Buck, och karlen började stiga i hans aktning.

                               20
   Den andra hunden gjorde intet försök till närmande,
ej heller brydde de övriga sig om honom, men han
gjorde icke heller något försök att stjäla från de
nykomna. Han var en vresig och surmulen krabat,
och han visade Curly mycket tydligt att han ville
vara i fred, och att det skulle bli väsen av, om han
icke fick vara det. Denne hund hette »Dave», och
han bara åt och sov och gäspade emellanåt och hyste
icke det ringaste intresse för någonting, icke ens då
Narvalen passerade »Drottning Charlottas sund» och
rullade och krängde och levde som om fartyget vore
besatt. Buck och Curly voro halvvilda av rädsla,
men Dave lyfte endast förargad på huvudet och gav
dem en likgiltig blick, gäspade och somnade på nytt.

   Dag och natt arbetade fartygets puls lika
outtröttligt, och fastän den ena dagen var tämligen lik den
andra, märkte Buck att luften småningom blev
kallare. Slutligen tystnade propellerns dunk en morgon,
och det uppstod ett ovanligt rörligt liv ombord på
Narvalen. Buck hörde det liksom de andra hundarna,
och han begrep att en förändring förestod.
François löste hundarna och förde dem upp på däck. Vid
första steg på det kalla golvet däruppe sjönko Bucks
fötter ned i någonting vitt och svampaktigt som
liknade grus. Han drog sig häftigt tillbaka med ett
fnysande. Mera av det vita stoftet föll genom luften.
Han riste på sig, men det föll mer och mer. Så vädrade

 21
han nyfiket på det och slickade upp litet med tungan.
Det brände som eld, men i nästa ögonblick var det
försvunnet. Buck var förbluffad. Han försökte om
igen med samma resultat. Åskådarna skrattade med
full hals, och Buck skämdes utan att veta varför, ty
det var första gången han såg snö.

               22
</chapter>
<chapter name="II. Påkens och Huggtandens lag">

<h2><small>II.

PÅKENS OCH HUGGTANDENS LAG.</small></h2>

Bucks första dag på Dyeas strand liknade en
mardröm. Varenda timme medförde nya obehagliga
överraskningar. Han hade plötsligt blivit ryckt ur
civilisationens sköte och slungats huvudstupa in i
primitiva förhållanden. Detta var minsann ej något
soligt och lättjefullt liv med ingenting annat att göra
än att slå dank eller ha tråkigt. Här fanns varken
frid eller ro eller ens ett ögonblicks säkerhet. Allt
var brådska och förvirring, och i varje minut voro
liv och lemmar i fara. Man tvingades ovillkorligt
att ständigt vara på sin vakt, ty dessa hundar och
män voro alldeles icke hyfsade hundar och män. De
voro allesammans vildar, som icke kände till andra
lagar än påkens och huggtandens.

  Aldrig hade Buck sett hundar slåss så som dessa
varglika djur, och hans första erfarenhet i den vägen
gav honom en oförgätlig läxa. Det var egentligen
en erfarenhet i andra hand; i annat fall skulle han

23
ej ha levat för att dra nytta av den. Det var Curly
som blev offret. De hade lägrat sig i närheten av
timmerupplaget, och Curly försökte på sitt vanliga sätt
inleda bekantskap med en grovraggig varghund så
stor som en fullväxt varg, men icke hälften så stor
som hon själv. Där kom ingen föregående varning,
endast ett blixtsnabbt språng, en metallhård klang av
hopslagna tänder, ett lika hastigt språng tillbaka,
och Curly var uppsliten från ögonvrån ned till käken.

   Det var vargens sätt att slåss — att slå till och
springa tillbaka — men härvidlag blev det ännu mer.
Trettio eller fyrtio andra raggiga varghundar kommo
rusande till stället och omgåvo de bägge stridande i
en cirkel, betraktade dem tyst och med spänd
uppmärksamhet. Buck förstod varken denna tysta
uppmärksamhet eller den iver varmed åskådarna slickade
sig om käften. Så rusade Curly på sin motståndare,
och han bet henne om igen och tog sedan ett skutt
åt sidan. Nästa gång tog han emot hennes anfall
med sin bringa på ett sätt som kom henne att tumla
överända. Hon kom aldrig upp igen. Det var detta
de uppmärksamma åskådarna hade väntat på. Nu
störtade de morrande och skällande över henne, och
tjutande av ångest begravdes hon under ett
myllrande kaos av kroppar.

   Det kom så plötsligt och så oväntat, att Buck blev
alldeles förbluffad. Han såg Spitz sträcka ut sin

                              24
skarlakansröda tunga — det var hans sätt att skratta

—   och han såg François komma rusande med en yxa
i handen och springa rakt på den stora hopen av
hundar. Tre karlar med påkar skyndade till och hjälpte
honom att skingra dem. Det tog icke lång tid. Två
minuter efter sedan Curly hade fallit var den siste
av hennes angripare fördriven. Men hon låg där
stympad och livlös i den blodiga och nedtrampade
snön, nästan bokstavligen sliten i stycken, och svarte
François stod lutad över henne och svor alldeles
ohyggligt. Denna tilldragelse kom ofta tillbaka i Bucks
minne och oroade honom under sömnen. Jaså, det
var således sättet. Intet ärligt spel. Faller man
en gång, så är det slut. Nå, då skulle han väl se till
att han aldrig föll. Spitz räckte ut sin tunga och
skrattade om och om igen, och från den stunden hyste
Buck ett bittert och oförsonligt hat till honom.

   Innan Buck hade hämtat sig från sin bestörtning
över Curlys sorgliga ändalykt, drabbades han av en
ny prövning. François kom och satte på honom någon
inrättning av läderremmar och spännen. Det var ett
seltyg, ungefär sådant som stalldrängarna brukade
lägga på hästarna därhemma i Södern. Och alldeles
som han där sett hästarna arbeta, så drev man nu
honom att arbeta. Han måste dra François i en
släde till skogen vid dalens rand och sedan vända
tillbaka med åkdonet fullt av bränsle. Men ehuru han

25
kände sig djupt sårad i sin värdighet genom att på
detta sätt användas till lastdragare, var han alldeles
för klok för att göra motstånd. Han lät villigt betsla
sig och gjorde alltigenom sitt bästa, ehuru alltsammans
var nytt och främmande för honom. François var
sträng, fordrade ögonblicklig lydnad och fick också
ögonblicklig lydnad tack vare sin piska. Dave, som
gick närmast släden och var van vid detta slags arbete,
bet Buck i bakdelen, så snart han begick något
misstag. Och Spitz var en erfaren ledare. Han kunde
icke alltid komma åt Buck, men han morrade och fräste
för att uttrycka sitt missnöje, och ibland kastade
han sig åt sidan med hela sin tyngd för att tvinga
Buck in på den väg han skulle gå. Buck var
lättlärd, och under de bägge kamraternas och François’
gemensamma ledning gjorde han snart betydliga
framsteg. Innan de kommo tillbaka till lägret,
förstod han att stanna vid »ho!» och sätta sig i gång vid
»hej!» att ta ut stora svängen vid krökningar och hålla
sig undan för sin efterföljare, då det tungt lastade
åkdonet sköt dem på hälarna i utförsbackar.

   »Förbannat bra hundar det här», sade Frangois
till Perrault. »Buck drar av bara fan! Och han
lär sig så lätt som aldrig det.»

   På eftermiddagen kom Perrault, som var ivrig att
få ge sig av med sina depescher, och hade köpt två
hundar till. »Billee» och »Joe» kallade han dem,

                             26
två bröder av den grovraggiga varghundsrasen. Ehuru
de haft samma mor, voro de varandra så olika som natt
och dag. Billees enda fel var hans överdrivna
godsinthet, då Joe däremot hade en alldeles motsatt natur.
Han var sur och inbunden, morrade ständigt och
hade elaka ögon. Buck tog emot dem på kamratligt
manér. Dave ignorerade dem och Spitz slogs först
med den ena och sedan med den andra. Billee viftade
lugnande med svansen, vände sig om och sprang,
då han såg att hans bemödanden voro förgäves, och
han skrek — även det lugnande — när Spitz högg
honom i sidan. Men hur Spitz än manövrerade,
virvlade Joe rundt om och var midt framför honom
med raggen rest på ända, öronen lagda tillbaka,
läpparna förvridna och morrande, slående tillsammans
käkarna så häftigt han förmådde och med ögonen
lysande av en satanisk glöd — en inkarnation av
krigisk skräck. Hans uppsyn var så ohygglig, att Spitz
måste avstå från sin föresats att tukta honom. För
att överskyla sitt nederlag vände han sig i stället
mot den fredlige och gnällande Billee och körde bort
honom till utkanten av lägret.

   Mot kvällen samma dag kom Perrault med en ny
hund, en gammal varghund, långsträckt, mager och
utmärglad, full med ärr omkring nosen och enögd.
Men i hans enda öga glimmade en varning mot
närgångenhet, som ingav respekt. Han hette Sol-leks,

                            27
vilket egentligen betyder »ilsken». I likhet med Dave
begärde han ingenting, gav ingenting och väntade
ingenting, och när han långsamt och lugnt gick in
bland de andra, lämnade själva Spitz honom i fred.
Han hade en egenhet, vilket Buck var nog olycklig
att få erfara. Han tyckte icke om att man närmade
sig från hans blinda sida. Buck hade omedvetet
gjort sig skyldig till denna förseelse, och han upplystes
om sin brottslighet därigenom att Sol-leks rusade på
honom och högg honom i bogen ända intill benet, ett
tre tum långt sår. Efter den stunden undvek Buck
omsorgsfullt Sol-leks blindsida och hade ej vidare
någon förargelse av honom under hela den tid deras
kamratskap räckte. Sol-leks, enda strävan tycktes

—    liksom Daves — gå ut på att få vara i ro, ehuru
de bägge, efter vad Buck sedermera erfor, även hyste
en annan livligare önskan.

   Den kvällen stod Buck helt plötsligt inför det stora
problemet, var han skulle få lägga sig och sova. Tältet,
som var upplyst med ett ljus, lyste så inbjudande
midt på den vita slätten, men när Buck begav sig dit
in, som om detta vore en naturlig sak, möttes han
av både svordomar och kastvapen från Perrault och
François. Då han hade hämtat sig från sin häpnad,
tog han en skymflig reträtt till kölden utanför. Det
blåste skarpt, och kölden skar med pinande smärta
i hans sår. Han lade sig på snön och försökte sova,

                             28
men kölden drev honom snart upp igen. Olycklig,
skälvande av köld och förtvivlad, vandrade han omkring
bland de många tälten, men fann det lika kallt överallt.
Där och var rusade vilda hundar emot honom, men
han reste raggen och morrade ilsket — ty han ha
lätt att lära — och då läto de honom passera ostörd.

   Slutligen fick han en idé. Han skulle gå tillbaka
och se efter hur hans egna kamrater buro sig åt. Till
hans stora förvåning voro de försvunna. Han vandrade
på nytt omkring i det stora lägret och sökte efter dem
och kom åter tillbaka. Kunde de vara inne i tältet?
Nej, så var det nog inte, ty då hade han väl ej blivit
utkörd. Men var kunde de vara? Med slokande
svans och skälvande kropp började han driva omkring
på måfå kring tältet och kände sig mycket övergiven.
Plötsligt gav snön vika under honom och han skönk
ned med alla fyra fotterna. Någonting rörde sig
under dem. Han tog morrande ett skutt tillbaka,
skrämd av det osedda och obekanta. Men han
lugnades av ett vänligt litet gnyende och vände sig om för
att närmare undersöka saken. En fläkt av värme
mötte hans vädrande näsborrar — och där låg Billee
hoprullad som en boll under snön. Han gnällde helt
fridsamt och vred och knyckte på sig, för att visa sitt
vänskapliga sinnelag, och han vågade till och med
försöka muta Buck till fred genom att slicka honom
i ansiktet med sin varma, våta tunga.

                              29
   Där hade han fått en lärdom. Jaså, det var så de
buro sig åt? Buck valde ut en fläck, och med mycket
bråk och stor möda lyckades han gräva en håla åt sig
i snön. Inom en kort stund hade hans kropp fyllt
den trånga platsen med värme, och Buck föll i sömn.
Dagen hade varit lång och strävsam och han sov djupt
och godt, ehuru han morrade och småskällde och
ryckte på sig i elaka drömmar.

   Han öppnade icke ögonen förrän han väcktes av
bullret i det vaknande lägret. Först visste han alls
icke var han var. Det hade snöat om natten, och
han var fullständigt begravd under det vita täcket.
Snöväggarna tryckte honom på alla håll, och han kände
sig genomströmmad av en stor fruktan — en vild
varelses fruktan för att vara fångad i en fälla. Det
var ett tecken till att han höll på att glida tillbaka
från sin egen ståndpunkt till sina förfäders, ty han
var en civiliserad hund, en överdrivet civiliserad hund,
som av egen erfarenhet ej hade någon föreställning
om en fälla och således icke av sig själv kunde hysa
fruktan för en sådan. Alla hans kroppsmuskler
sammandrogos spasmodiskt och instinktmässigt, håren
på hans nacke reste sig, och med ett ursinnigt
morrande tog han ett skutt uppåt i den förblindande
omgivningen. Snön yrde omkring honom som ett moln,
men redan innan han hade satt sina fötter på marken
igen hade han sett det snöhöljda lägret framför sig

                             30
och känt igen var han var och kommit ihåg allt som
hade händt honom, ända från den stund då han gick
ut på en promenad med Manuel och tills han hade grävt
hålan i snön åt sig föregående kväll.

   Och nu hörde han ett utrop från François. »Vad
är det jag har sagt?» skrek denne till Perrault. »Den
där Buck har då riktigt märkvärdigt lätt för att
lära.»

   Perrault nickade med allvarlig uppsyn. Han var
anställd som kurir hos Canadas styrelse och skulle
befordra viktiga depescher, och därför var han
angelägen att försäkra sig om präktiga hundar. Att han
hade kommit över Buck gladde honom särskilt.

   En timme senare hade hundarnas antal blivit ökat
med tre till, så att de nu voro tillsammans nio, och
sedan dröjde det icke en kvart förrän de alla voro
påselade och på väg uppför höjden mot Dyeapasset.
Buck var glad att få komma i gång, och ehuru
ansträngningen var hård, fann han att han icke helt
och hållet föraktade sin nuvarande sysselsättning.
Han överraskades av den iver som rådde bland hans
kamrater och även smittade honom, men ännu mera
förvånande var den förändring som visade sig hos
Dave och Sol-leks. De hade undergått en formlig
förvandling från den stund, då seltygen lades på dem.
All deras lojhet och likgiltighet var som bortblåst.
De hade blivit livliga och verksamma, ivriga att arbetet

30
skulle gå bra, och de visade en häftig retlighet, om det
på något sätt råkade i oreda eller blev fördröjt. De
tycktes helt och hållet gå upp i mödan att sträva
vägen framåt; det var allt vad de levde för och det
enda som gjorde dem någon glädje.

   Dave gick närmast släden, framför honom gick Buck
och så kom Sol-leks, framför honom alla de övriga i
en lång rad fram till ledaren, vilken befattning
innehades av Spitz.

   Buck hade med avsikt blivit placerad mellan Dave
och Sol-leks för att han skulle lära av dem. Han var
en uppmärksam lärjunge, men de voro också
skickliga lärare. Aldrig läto de honom vara i okunnighet
om något, och de inskärpte lärdomarna med sina vassa
tänder. Dave var på samma gång ärlig och klok.
Han bet aldrig Buck utan orsak, och han underlät
aldrig att bita honom då det behövdes. Och som
François understödde hans regemente med sin piska,
fann Buck, att det var klokare att lyda än att sätta
sig till motstånd. En gång under ett kort uppehåll
hade Buck trasslat till linorna och därigenom blev
uppbrottet fördröjt, men då rusade både Dave och
Sol-leks på honom och gåvo honom en grundlig
upptuktelse. Därigenom blev ju alltsammans ännu värre
tilltrasslat, men Buck aktade sig för att ställa till
ett dylikt krångel om igen. Och innan dagen var
slut, hade han lärt att sköta sin plats i ledet så väl,

                                 32
att både Dave och Sol-leks hade upphört att nagga
honom. François lyfte mera sällan sin piska, och
Perrault hedrade till och med Buck genom att själv
lyfta upp hans fötter och undersöka dem.

  Det hade varit en sträng dagsresa uppför passet,
genom Sheep Camp förbi Scales och bortom
skogsgränsen, över glaciärer och hundratals fot djupa
snödrivor samt över den väldiga Chilcootkedjan, som
reser sig mellan salt- och sötvattnet och står avvisande
på post framför det dystra och ensliga Nordlandet.
Det gick sedan jämförelsevis lättare utför den kedja
av sjöar, som uppstått i kraterna på slocknade
vulkaner, och sent på kvällen kommo de till det stora
lägret ovanför Lake Bennett, där tusentals
guldgrävare voro sysselsatta med att bygga båtar till dess
isen skulle bryta upp på våren. Buck grävde sig en
håla i snön och sov sedan den uttröttade rättfärdiges
sömn, tills han alltför tidigt följande morgon kördes
upp i mörker och köld och jämte sina kamrater
spändes på nytt framför släden.

  Den dagen färdades de fyrtio engelska mil, emedan
vägen ej var så svår, men dagen därpå och många
följande dagar måste de göra omvägar, arbeta
hårdare och hunno ej så långt. I regel gick Perrault
framför tåget och stampade till snön med sina breda
platta skor för att göra vägen lättare för dem.
Françis, som skötte slädens styrstång, bytte emellanåt

                               33

  Skriet från vildmarken. 3.
plats med honom, men icke ofta. Perrault var mycket
ivrig, och han var icke så litet stolt över sin kännedom
om isarna. Denna kännedom var också
oundgängligt nödvändig, ty höstisen var mycket tunn, och där
vattnet var stridt fanns det ingen is alls.

   Dag efter dag, under en oändlig följd av dagar,
strävade Buck framåt i sitt seltyg. Man bröt alltid
upp långt före gryningen, och när det började dagas,
voro de redan långt i väg och hade lagt flera nya mil
bakom sig. Och aldrig slogs det läger förrän efter
mörkrets inbrott, men då fick man sitt stycke fisk
och grävde sedan ned sig i snön för att sova. Buck
led av en ständig glupskhet. Hans dagliga portion

—   halvtannat skålpund soltorkad fisk — tycktes
försvinna som ett intet. Han fick aldrig nog och tärdes
oupphörligt av hungerns kval, då däremot de andra
hundarna, som ej voro så stora och för övrigt voro
vana vid detta hårda liv, ej fingo mer än ett skålpund
fisk var, men ändå höllo sig i god kondition. Buck
förlorade hastigt sin forna kräsenhet. I början åt
han med granntyckt långsamhet, men han fann snart,
att då hans kamrater slutade före honom, ryckte de
till sig det han hade kvar. Det tjänade till ingenting
att försöka försvara sina bitar. Medan han körde
undan två eller tre, försvann maten genom de andras
strupar. För att slippa bli bestulen tog han sig för
att äta lika fort som de andra, och hungern drev honom

                             34
därhän att han alls icke var höjd över att tillägna sig
det som icke var hans. Han såg hur de andra gjorde
och lärde sig av dem. En gång såg han hur Pike,
en av de nya hundarna — för övrigt skicklig hycklare
och tjuv — helt listigt stal en bit skinka, medan
Perrault vände ryggen till. Dagen därpå gjorde Buck
efter samma knep och lyckades komma undan med
hela stycket. Det blev en väldig uppståndelse, men
Buck undgick alla misstankar. En av hans kamrater

—   Dub — som ofta bar sig klumpigt åt och alltid
blev fast för sina förbrytelser, fick lida straffet för
Bucks missgärning.

   Denna första tjuvnad var ett tecken till att Buck
skulle kunna uthärda och slå sig fram i det hårda och
fientliga Nordlandet. Den bevisade hans duglighet
därtill, eller med andra ord en förmåga att kunna lämpa
sig efter förändrade förhållanden, förutan vilken han
skulle ha varit dömd till en snar och förskräcklig död.
Den bevisade vidare att hans moral hade råkat på
förfall och höll på att gå i kras, och den var ju endast
en onödig ballast under den hänsynslösa kampen
för tillvaron. Därnere i södern, där det fanns
tillgivenhet och godt kamratskap, kunde det vara på
sin plats att respektera andras egendom och
personliga känslor, men i Nordlandet, där påk och
huggtand regerade, vore man väl galen om man frågade efter
sådant. Gjorde han det, skulle han ofelbart gå under.

                              35
   Nu resonerade naturligtvis inte Buck så där klart
och tydligt. Han var helt enkelt lämplig för sitt nya
liv och fogade sig omedelbart efter dess fordringar.
Under hela sitt föregående liv hade han aldrig givit
vika i en strid, vad den än hade gällt. Men mannen
i röda tröjan hade med sin påk trumfat i honom en
mera primitiv ovh fundamental lag. Som civiliserad
hund skulle han ha kunnat offra sitt liv för en
moralisk skyldighet, till exempel för att försvara domaren
Millers ridpiska, men att han nu var stadd på
fullständigt återtåg från civilisationen dokumenterades
just genom hans förmåga att kunna vända ryggen åt
en moralisk skyldighet för att rädda sitt eget skinn.
Han stal icke därför att det gjorde honom ett nöje
att stjäla, utan för att tillfredsställa sin mages krav.
Och han stal icke öppet, utan listigt och i hemlighet,
därför att han hade respekt för andras påkar och
tänder. Med ett ord — han gjorde det han gjorde därför
att det var lättare att göra det än att låta bli.

   Hans utveckling — eller kanske rättare
tillbakagång — gick mycket hastigt. Hans muskler blevo
hårda som järn och han blev känslolös för all vanlig
smärta. Och han blev ekonomisk såväl till det inre
som det yttre. Han kunde äta vad som helst, hur
vedervärdigt och osmältbart det än var, och sedan
han hade fått det i sig, drog hans magsaft ut ända till
sista grand av näring ur det förtärda ämnet, varefter
hans blod förde denna till varje aldrig så avlägsen del
av hans kropp, som därigenom blev både fast och seg.
Hans syn och lukt skärptes i ovanligt hög grad, och
hans hörsel blev så utomordentlig att han även under
sömnen hörde det svagaste buller och visste om det
bådade fred eller fara. Han lärde sig att bita bort
isen, som hade satt sig mellan hans tår, och när
han var törstig och det låg ett tjockt lager av is över
vattningshålet, kunde han bryta upp det genom att
resa sig i vädret och slå ned på isen med styva framben.
Hans mest framstående egenskap var att kunna vädra
sig till vinden och beräkna den på förhand. Hur
lugnt det än var, då han grävde sin håla invid ett träd
eller på en strandsluttning, fann honom blåsten, då
den kom, ofelbart i lä.

  Och han lärde icke allenast genom erfarenheten,
utan för länge sedan slocknade instinkter vaknade
också till liv hos honom. Resultatet av generationers
tama levnadssätt föll småningom bort. På ett
dunkelt sätt erfor han förnimmelser från den tid då hans
släkte var ungt — den tid då vilda hundar rusade i
flockar genom urskogar och dödade sitt byte, när de
hunno upp det. Det var icke svårt för honom att
lära sig hugga tag och fläka upp och bita av en strupe
lika hastigt som en varg. På det sättet hade hans
förfäder betett sig. Och de levde nu upp på nytt
inom honom. Det forna levnadssättet och de forna

 37
knepen, som de hade givit i arv åt sina efterkommande,
voro även hans. Han utövade alltsammans utan
ansträngning, utan att ha gjort något nytt fynd,
som om det alltid hade legat i hans natur. Och när
han under de kalla nätterna höjde sin nos mot en
stjärna och lät höra ett långdraget, varglikt tjut,
var det hans förfäder, vilka dock för länge sedan
voro blandade med jordens stoft, som genom honom
vände nosen mot stjärnan och tjöto genom
århundradena. Hans tonfall var också deras — samma
tonfall varmed de gåvo luft åt sin smärta och på sitt sätt
tolkade den betydelse som den stora stillheten och
kölden och mörkret hade för dem.

  Till ett bevis på vilket marionettspel livet är,
strömmade den urgamla sången ur hans bröst och han
återgick till sin ursprungliga art. Och det gjorde han
därför att människorna hade funnit en gul metall i
Norden, och därför att trädgårdsdrängen Manuel
ej hade så stor lön att den kunde räcka till mer än föda
och kläder åt honom själv, hans hustru och diverse
små avbilder av honom själv.

</chapter>
<chapter name="III. Den ursprungliga vilda naturen blir rådande">

<h2><small>III.

DEN URSPRUNGLIGA VILDA NATUREN BLIR
RÅDANDE.</small></h2>

Den ursprungliga vilda naturen var således mäktig
inom Buck, och den blev allt starkare och starkare,
tack vare de stränga villkor varunder hans nuvarande
liv förflöt. Men han förstod att dölja detta
förhållande. Hans nyvaknade slughet manade honom till
jämvikt och självbehärskning. Han var för upptagen
av att sätta sig in i sitt nya liv för att känna sig väl
till mods, och han gav sig icke allenast icke in i några
strider, utan han undvek dem även så vidt möjligt
var. Hela hans uppträdande började få en viss
prägel av försiktighet. Han visade ingen benägenhet
för häftiga och brådstörtande handlingar, och oaktat
det bittra hatet mellan honom och Spitz, gjorde han
sig icke skyldig till någon otålighet mot denne, utan
undvek tvärtom att förolämpa honom.

   Däremot underlät Spitz aldrig att begagna tillfället
att visa tänderna åt Buck, antagligen därför att han
i honom anade en farlig rival. Han gick till och med

                           39
  krokvägar för att reta Buck och försökte oupphörligt
  framkalla en strid, som nödvändigt skulle ha slutat
  med den ena partens död. Detta skulle också troligen
  ha lyckats honom rätt snart, om icke en märklig
händelse hade inträffat. En kväll slogs ett dystert
läger vid Le Barge-sjöns kala strand. Snöyra, mörker
  och en blåst, som skar likt vitglödgade knivar, hade
  tvingat dem att trevande söka sig en lägerplats. Och
  de kunde knappast ha funnit en sämre. Bakom
  dem reste sig en lodrät klippmur, och Perrault och
  François voro tvungna att göra upp eld och breda ut
  sina kappor på själva isen. Tältet hade de lämnat
  kvar i Dyea för att kunna färdas raskare. Med några
  klabbar drivved gjorde de upp en eld, som snart smälte
  isen under sig och slocknade, varefter de måste äta
  sin kvällsvard i mörker.

    Tätt invid den skyddande klippan hade Buck redt
  sitt läger. Och där var så lugnt och varmt, att han
  endast med motvilja gick därifrån för att äta fisken
  som François delade ut, sedan han först hade tinat
  upp den över elden. Men när Buck hade slutat äta
  och kom tillbaka, fann han sin plats upptagen. Och
  ett varnande morrande underrättade honom om att
  inkräktaren icke var någon annan än Spitz. Hittills
  hade Buck undvikit att komma i strid med sin fiende,
  men detta gick för långt. Vilddjuret inom honom
  började ryta. Han störtade sig över Spitz med ett

                             40
raseri som överraskade dem bägge, i synnerhet Spitz,
ty alla hans föregående erfarenheter av Buck hade
gått ut på att säga honom, att hans rival var en
ovanligt blyg och tillbakadragen hund, vars anseende
helt och hållet kunde tillskrivas hans storlek.

   François blev också överraskad, när de bägge
hundarna kommo virvlande i ursinnig strid från det
omtvistade nästet, och han förstod orsaken till
sammandrabbningen. »Aha!» skrek han till Buck. »Ge
honom, du! Ge honom så mycket han tål, den usle
inkräktaren!»

   Och Spitz var icke mindre villig att slåss. Han
skrek högt av raseri och blodtörst, under det han
jagade av och an i den ena cirkeln efter den andra
för att få tillfälle till anfall. Buck var lika ursinnig
och lika försiktig, och han jagade också av och an
under samma förväntan. Men just i denna stund
inträffade den märkliga händelsen, varigenom deras
strid om herraväldet blev avbruten och uppsköts till
långt in i framtiden, då de ytterligare hade vandrat
många, många tröttsamma mil.

   En högljudd svordom från Perrault, en dov smäll
av en påk mot en huvudskål och ett gällt tjut av smärta
utgjorde inledningen till en helvetisk uppståndelse.
Lägret myllrade plötsligt av smygande, raggiga djur

—   fyra eller fem tjog utsvultna varghundar, som hade
vädrat sig till lägret från någon indianby. De hade

                             41
smugit sig in, medan Buck och Spitz voro upptagna
av sin strid, och när de bägge männen rusade in ibland
dem med stora påkar, visade de tänderna och satte
sig till motvärn. Doften av födoämnen hade gjort
dem alldeles galna. Perrault fann en som stod med
huvudet i matsäckslådan. Hans käpp föll tungt på
djurets utstående revben och lådan ramlade över ända.
I nästa ögonblick störtade sig ett tjogtal av de
uthungrade djuren över brödet och fläsket. Käpparna
slogo och slogo utan uppehåll. Hundarna skreko,
gnisslade och tjöto under detta regn av slag, men icke
desto mindre kämpade de som galningar för att komma
åt ända till sista smulan av sitt rov. . .

  Under tiden hade de förvånade draghundarna rusat
upp ur sina nästen och blivit tussade på de oförsynta
inkräktarna. Aldrig förr hade Buck sett sådana
hundar. Det såg ut som om deras benbyggnad ville
gnaga sig ut genom skinnet. De voro ingenting
annat än skelett, löst draperade i smutsiga hudar och
med glödande ögon och dreglande käftar. Men den
vanvettiga hungern gjorde dem skräckinjagande och
omotståndliga. Det var ingen möjlighet att hejda
deras framfart. Draghundarna kastades tillbaka mot
klippan vid första anfallet. Buck anfölls av tre
stycken på en gång, och i en blink var han sårad och
uppfläkt i huvud och bogar. Larmet var fruktansvärdt.
Billee skrek som vanligt av alla krafter. Dave och
Sol-leks kämpade tappert vid varandras sida, blödande
ur minst tjugu sår. Joe högg omkring sig som en
dämon. En gång bet han en av fienderna genom ena
frambenet, så att det krossades. Hycklaren Pike
hoppade upp på krymplingen och bet honom i strupen
med en hastig glimt av spetsiga tänder och en
plötslig knyck. Buck högg en fradgande motståndare i
strupen och blev översprutad av blod, då han begravde
sina tänder däri. Den varma smaken i hans mun
eldade honom till ännu större ilska. Han störtade
sig över en ny fiende, men i detsamma fick han själv
ett hugg i strupen. Det var Spitz som förrädiskt
anföll honom från sidan.

  Sedan Perrault och Fangois hade rensat sin sida
av lägret, skyndade de sina hundar till hjälp. Den
vilda massan av uthungrade vilddjur drevs tillbaka,
och Buck skakade sig fri från sina angripare. Men
detta varade blott ett par ögonblick. De bägge
männen blevo nödsakade att vända om och försvara sitt
övriga matförråd, varefter främlingarna åter angrepo
draghundarna. Billee, som rent av blivit skrämd till
tapperhet, bröt sig igenom den ursinniga kretsen och
gav sig på flykt över isen. Pike och Dub följde honom
tätt i spåren, och efter dem rusade alla deras
kamrater. Då Buck kröp ihop för att ta ett språng och
sätta av åt samma håll, såg han från sidan Spitz
stå färdig att rusa på honom, antagligen för att

                           43
kasta honom överända. Lyckades det inför alla
dessa fiender, vore det förbi med honom. Men Buck
spände varenda muskel för att kunna hålla stånd
mot Spitz’ angrepp, och sedan begav han sig på
flykt utåt sjön.

   Sedan samlade sig de nio draghundarna och sökte
skydd inne i skogen. De voro icke förföljda, men
i ett sorgligt tillstånd. Det fanns icke en av dem,
som icke var sårad på fyra eller fem ställen, och
somliga hade fått ganska allvarsamma sår. Dub var illa
skadad i ett bakben; Dolly — den som sist anskaffades
i Dyea — hade fått ett stort fläksår i halsen; Joe hade
mist sitt ena öga, och den godlynta Billee hade ena örat
söndertuggat och hängande i trasor, varför han tjöt
och gnällde hela natten. I dagbräckningen linkade
de försiktigt tillbaka till lägret, där fridstörarna voro
försvunna och de bägge männen vid dåligt lynne.
Mer än hälften av livsmedlen var borta. De
utsvultna främlingarna hade till och med tuggat sönder
surrtågen och presenningarna. Ingenting som på
något sätt kunde duga att äta hade undgått dem.
De hade ätit upp ett par av Perraults
älghudsmockasiner jämte stora stycken av läderremmarna i
seltygen, och till och med två fot av snärten på François’
piska. Han stod och såg bedrövat på den, då han fick
se sina illa tilltygade hundar.

   »Ack, go’ vänner!» utbrast han med mild stämma.

44
»Tänk, om de här betten göra er galna allesammans!
Ja, tänk om hundarna samt och synnerligen bli galna

—   vad säger ni om det, Perrault?»

   Kuriren skakade missmodigt på huvudet. Han
hade ännu fyra hundra mil att färdas innan han skulle
komma till Dawson, och det vore en förskräcklig otur
om hans hundar skulle få rabies. Sedan två timmar
hade gått under svordomar och bemödanden att
reparera seltygen, sattes de illa åtgångna dragarna åter
i gång, och de strävade mödosamt framåt på den
svåraste vägen de hittills hade råkat på — det
besvärligaste stycket mellan dem och Dawson.

   »Trettiomilsfloden» låg obunden av is. Dess
brusande vatten trotsade köldens inverkan, och det var
endast i små vikar och på lugna platser som det fanns
hållbar is. Sex dagars oerhörda ansträngningar
behövdes för att tillryggalägga dessa trettio förskräckliga
mil. De kunde i sanning kallas förskräckliga, ty för
varje steg sattes både männens och hundarnas liv i
fara. Perrault, som gick i spetsen, föll minst ett
dussin gånger genom isen och räddade sig med tillhjälp
av en lång stång, som han bar med sig och som han
höll så, att den måste falla tvärs över hålet efter hans
kropp. Men kölden steg, termometern visade femtio
grader under noll, och för varje gång Perrault hade
fallit i vattnet, måste han göra upp eld och torka sina
kläder, såvida han ville behålla livet.

45
   Ingenting avskräckte honom. Det var just därför
han hade fått anställning som styrelsens kurir. Han
ryggade ej tillbaka för några slags faror, lät helt
resolut sitt lilla skrumpna ansikte bitas av frosten
och strävade framåt från tidigt på morgonen tills det
blev mörkt. Han vandrade utmed dessa
ogästvänliga stränder på is som gungade och knakade under
fotterna, så att de icke vågade stanna en sekund. En
gång sjönk släden igenom med Dave och Buck, och
hundarna voro stelfrusna och halvdränkta då de
fiskades upp. Man måste göra upp eld för att rädda deras
liv. Hela deras kroppar voro pansrade av en fast
isskorpa, och de bägge männen körde dem att springa
omkring elden, så nära att de nåddes av flammorna,
för att de skulle tina upp och komma i svettning.

   En annan gång gick Spitz ned sig på isen och drog
med sig hela spännet ända till Buck, som kastade
sig bakåt med hela sin styrka, under det han stod med
sina framtassar på den slippriga iskanten och isen
knastrade och gungade rundt omkring. Men bakom
honom var Dave, som också ryggade tillbaka, och
bakom släden var François, som drog tills det knakade
i hans senor.

   Så hände det också, att isen brast både framför
och bakom, och då fanns det ingen annan utväg än
att ge sig av uppåt klipporna. Perrault klättrade
uppför branten som genom ett under, medan Fran-

                              46
çois bad varma böner för att underverket skulle ske,
och med varje rem och lina slängande och selen
uppträdd på ett långt rep, hissades hundarna uppför
klippan den ene efter den andre. François kom upp
sist, efter släden och packningen. Sedan stod man
inför nödvändigheten att uppsöka en lämplig plats
för nedstigningen, varefter även den gjordes med
repets tillhjälp, och vid mörkrets inbrott befann man
sig åter på floden efter att endast ha färdats en
fjärdedels mil under dagens lopp.

   Då tåget kom till Hootalinqua, där isen var
präktig, var Buck nästan alldeles förbi. De övriga
hundarna befunno sig i samma dåliga tillstånd, men
Perrault ville ta igen den tid som förlorats, och han drev
på dem bittida och sent. Första dagen tillryggalade
de trettiofem mil till Big Salmon och dagen därpå
ytterligare trettiofem till Little Salmon. Tredje
dagen gingo de fyrtio mil och kommo ända upp till Five
Fingers.

   Buck hade icke så fasta och hårda fötter som de
andra hundarna. Hans hade veknat under de många
generationer som hade levat och dött sedan den dagen
då hans siste vilde stamfar tämdes av någon
grottmänniska eller flodvandrare. Dagen igenom linkade
han framåt med den största svårighet, och när det
slogs läger, föll han till marken som död. Så hungrig
han var, rörde han sig likväl icke ur fläcken för att ta

                             47
emot, fisken, som François gav honom. Pådrivaren
brukade också gnida Bucks fötter en halvtimme varje
kväll efter maten; han offrade till och med spetsen
av sina egna mockasiner och gjorde av dem fyra
stycken mockasiner åt Buck. Det var en stor lättnad
för Buck, och han narrade till och med Perrault att
dra sitt vissnade anlete till ett leende en morgon,
då François hade glömt sätta på honom hans
fotbetäckning och Buck lade sig på ryggen med alla fyra
benen i vädret, sträckte bönfallande ut sina fötter
och ej tycktes vilja marschera vidare utan
mockasiner. Med tiden hårdnade dock hans fötter genom
träningen, och de utnötta mockasinerna kastades
bort.

   En morgon vid Pelly under påselningen blev Dolly
plötsligt galen, utan att det förut märkts något
tecken därtill. Utbrottet av sjukdomen gav sig
tillkänna genom ett långt hjärtslitande vargtjut, som
kom alla hennes kamrater att skälva av förskräckelse,
och därefter rusade hon rakt på Buck. Han hade
aldrig förr sett någon hund bli galen och hade ingen
orsak att vara rädd för rabies, men han hade likväl
en förnimmelse av att här var någonting fasansfullt
med i spelet, och han flydde i panisk förskräckelse.
Han rusade rakt fram med den flämtande och
fradgande Dolly på ett enda hopps avstånd efter sig. Hon
kunde icke hinna upp honom, därtill var hans fasa för

                              48
stor, men han kunde icke komma ifrån henne, därtill
var hennes galenskap för våldsam. Han störtade
genom skogen midt på ön, flög utför dess nedre udde
och ner över ett isbelagt sund till en annan ö, därefter
till en tredje, rusade så i en halvcirkel tillbaka till
flodens huvudlopp och beredde sig i förtvivlan att
rusa över den. Och hela tiden hörde han Dolly gnissla
tätt bakom sig, ehuru han icke vågade se sig tillbaka.
Så hörde han François kalla på honom på en fjärdedels
mils avstånd, och han styrde kurs ditåt, mödosamt
flämtande efter luft och sättande hela sin lit till att
François skulle rädda honom. Och François stod
där också med lyftad yxa, och just då Buck sköt förbi
honom, fick Dollys huvud det krossande slaget.

   Buck stapplade bort mot släden, utmattad,
hjälplös och flämtande. Detta var ett gyllne tillfälle för
Spitz. Han rusade över Buck, högg två gånger sina
betar i sin utmattade fiende och slet upp hans kött
ända intill benen. Men så kom François’ piska
emellan, och Buck hade den tillfredsställelsen att se Spitz
få det värsta kok stryk som hittills hade utdelats under
färden.

   »En riktig djävul, den där Spitz», sade Perrault.
»Endera dagen tar han livet av Buck.»

   »Men Buck är så god som två djävlar», svarade
François. »Jag vet det, för jag har givit noga akt
på honom. Och lita på mig — endera dagen blir han

                                 49

   Skriet från vildmarken. 4.
helvetesarg och tuggar sönder hela Spitz och spottar
ut honom igen på snön. Alldeles säkert. För jag
känner honom.»

   Från den stunden var det krig mellan de bägge
hundarna. Spitz var ju ledare för hela spännet och
dess erkända överhuvud, men han hade en
förnimmelse av att hans välde var hotat av denne
märkvärdige sydlänning. Och märkvärdig föreföll han honom,
ty av alla de sydlandshundar han förut sett hade ingen
dugt till någonting, ingen hade kunnat uthärda vägens
strapatser. De hade allesammans varit för vekliga
och dukat under för ansträngningarna, för köld och
svält. Men Buck var ett undantag. Han ensam
uthärdade allt lika väl som varghundarna, och han
kunde fullt mäta sig med dem i styrka, vildhet och
slughet. Han var således en överlägsen hund, och
vad som gjorde honom farlig var den omständigheten,
att mannen i röda tröjan hade med sin påk knackat
ur honom all blind oförvägenhet i fråga om
härsklystnad. Han var slug i högsta grad och förstod att
bida sin tid med ett tålamod som var allt utom
primitivt.

   Det var oundvikligt att det skulle uppstå en strid
om chefskapet. Buck eftersträvade det. Han gjorde
det därför att det låg i hans natur, och därför att
han hade blivit häftigt gripen av denna obeskrivliga
och obegripliga ärelystnad som driver hundarna att

                             50
draga så länge de kunna röra sig, förmår dem att med
gladt mod dö i sitt seltyg och krossar deras hjärtan,
om man tar dem ur ledet. Det var denna ärelystnad
som livade Dave, där han gick närmast släden, och
Sol-leks, när han tog i med hela sin styrka — det
var den som lade beslag på dem, då tåget bröt
upp och förvandlade dem från sura och buttra kreatur till
arbetsamma, ivriga, framåtsträvande varelser; det
var den som sporrade dem framåt hela dagen, men
lämnade dem så snart det slogs läger, då de åter
hemföllo åt sin vanliga missnöjda butterhet. Det var
denna ärelystnad som uppehöll Spitz och förmådde
honom att tukta kamrater som slarvade med arbetet,
skolkade under vägen eller höllo sig undan då det blev
dags att gå i seltyget om mornarna. Det var
likaledes den som kom honom att i Buck frukta en
medtävlare om chefskapet. Och Buck drevs av samma
ärelystnad.

   Han revolterade öppet mot den andres välde. Han
gick emellan, då Spitz ville straffa de skolkande. Och
han gjorde det lugnt och bestämt. En natt hade det
kommit ett väldigt snöfall, och på morgonen syntes
hycklaren Pike icke till. Han låg väl gömd i sin håla
under fotshög snö. François kallade på honom och
sökte honom förgäves. Spitz var ursinnig. Han
rusade av och an genom lägret, vädrade och sparkade
upp snön på varje plats, där missdådaren kunde vara

                            51
gömd, och morrade så fruktansvärdt att Pike skälvde
av förskräckelse där han låg gömd.

  Men då han slutligen blev upptäckt och den
ursinnige Spitz flög på syndaren för att straffa honom,
kastade Buck sig emellan lika ursinnigt. Det kom
så oväntat och utfördes så slugt, att Spitz blev kastad
över ända. Pike som förut darrat av rädsla, fattade
mod genom Bucks öppna myteri och rusade på sin
kullkastade anförare. För Buck var numera »ärligt
spel» ett förgätet lagbud, och han beredde sig att hjälpa
till. Men François, som skrattande hade sett på
så länge intet ingrepp skedde på rättvisans område,
gav nu Buck ett slag med piskan så hårdt han orkade.
Men detta förmådde icke driva Buck från hans
kullkastade motståndare, och François måste ta till
piskans tjockända. Halvt yr efter det hårda slaget
ryggade nu Buck tillbaka och fick smaka piskan gång
på gång, under det Spitz grundligt tuktade den
försumlige Pike.

  De följande dagarna, då avståndet från Dawson
blev allt mindre och mindre, fortfor Buck att gå
emellan Spitz och dem han ville straffa, men han gjorde
det listigt och då François ej fanns i närheten. Detta
Bucks hemliga myteri hade till följd att en allmän
upprorisk anda vaknade och gjorde sig allt mer och
mer gällande. Dave och Sol-leks voro oberörda av
upprorsandan, men de andra blevo allt värre och värre.

                            52
Ingenting gick längre som det skulle. Där var ett
ständigt gnisslande och gnällande. Oupphörliga
strider, och roten och upphovet till dem var Buck. Han
höll François i ständig vaksamhet, ty denne väntade
oupphörligt en strid på liv och död mellan Spitz och
Buck, och han visste att en sådan strid måste komma
förr eller senare. Mer än en natt hade gräl och strid
mellan de andra hundarna förmått François att rusa
upp från sin sovplats i förskräckelse för att det kunde
vara Buck och Spitz som hade huggit varandra i
strupen.

  Men det väntade tillfället hade ännu icke kommit,
och tåget drog in i Dawson en kulen eftermiddag,
utan att den stora striden ännu hade stått. Här
fanns många män och otaliga hundar, och Buck såg,
att de alla voro upptagna av arbete. Det tycktes
vara en given sakernas ordning att hundarna skulle
arbeta. Hela dagen igenom strävade de i långa spann
uppför och nedför den stora gatan, och ännu efter
mörkrets inbrott hördes deras pinglande klockor.
De drogo byggnadstimmer och ved och gjorde allt
sådant arbete, vartill man använde hästar i Santa
Claras dal. Då och då mötte Buck andra
sydlandshundar, men de tillhörde i regel den vilda
varghunds-rasen. Regelbundet för varje kväll klockan nio, och sedan
tolv och tre, uppstämde de en nattlig sång, ett
ohyggligt tjut, vari det var Bucks förtjusning att instämma.

                            53
   Medan norrskenet flammade över deras huvud,
medan stjärnorna tycktes dallra i kölden och jorden
låg stelnad och frusen under snötäcket, kunde detta
hundtjut ha varit ett uttryck för allt levandes trots,
om det icke hade gått i moll — en långdragen, halvt
snyftande klagan, som snarare liknade en bön från
jordens levande varelser, från dem som kämpade för
tillvaron. Det var en gammal, gammal sång, lika
gammal som de tjutandes eget släkte, en av de nyare
världens första sånger från den tid, då alla sånger
voro sorgsna. Och dess dysterhet hade ökats genom
otaliga generationers ve och blivit till en klagan,
som nu så djupt hade gripit Buck. Då han jämrade
och snyftade var det med samma livssmärta som hans
vilda förfäder en gång hade känt och med samma
hemlighetsfulla fruktan för mörkret och kölden som de
hade erfarit. Och att han kände sig så djupt gripen
av sången var ett bevis på oavlåtligt lyssnande
tillbaka genom mansåldrar av civilisation till de
primitiva livsyttringarna under sitt släktes urtid.

   Sju dagar efter deras ankomst till Dawson voro
de stadda på återväg utför den branta stranden vid
Barrak nedåt Yukonvägen och styrde åter kurs mot
Dyea och oceanen. Perrault förde med sig depescher
av ännu större vikt än dem han hade haft med sig
dit upp. Och även han hade gripits av ärelystnad

—   han föresatte sig att hans färd skulle slå rekord

                             54
för det året. Det fanns många omständigheter som
gynnade hans beslut. Vilan under den senaste
veckan hade gjort hundarna godt och försatt dem i god
kondition. Vägen, som på uppresan hade varit så
godt som obanad, hade sedan blivit tilltrampad av
andra resenärer. Vidare hade polismyndigheterna
anordnat två eller tre nederlag för livsmedel såväl
för hundar som för människor, så att han kunde färdas
nästan utan packning.

   Första dagen kommo de ända till Sixty Mile, vilket
sålunda var en dagsresa på femtio mil, och dagen
därpå voro de på väg uppför Yukon, ett godt stycke
bortåt Pelly. Men denna utomordentliga hastighet
uppnåddes icke utan stort besvär och många
svårigheter för Frangois. Det försåtliga myteri, som Buck
hade frammanat, hade förstört all solidaritetskänsla
hos hela spännet. Det drog icke längre så jämnt och
så stadigt, som om en enda hund hade gått i selen.
Den hemliga uppmuntran Buck gav åt alla rebeller
hade förledt dem till alla möjliga små ofog. Spitz
var ej längre den fruktade anföraren. Den forna
vördnaden för honom var försvunnen, och de gingo
ända därhän att trotsa hans myndighet. En kväll
stal Pike ett stort stycke fisk från honom och slukade
det under Bucks beskydd. En annan kväll ställde
Dub och Joe till krakel med Spitz och läto honom
undergå det straff som de hade förtjänat. Och till

55
och med Billee, den godlynte Billee, var mycket mindre
godlynt än förr och gnällde icke hälften så fridsamt
som i forna dagar. Buck kom aldrig i närheten av
Spitz utan att morra på ett hotande sätt. Han
betedde sig som en översittare och kunde gå stormodigt
av och an midt för näsan på Spitz.

  Detta nedbrytande av disciplinen inverkade även
på hundarnas förhållande sins emellan. De tvistade
och grälade mer än någonsin, så att lägret stundom
liknade ett tjutande dårhus. Dave och Sol-leks voro
de enda som voro sig lika, ehuru det oändliga bjäbbet
omkring dem hade gjort dem retligare. François
svor underliga barbariska eder, stampade i snön med
fåfängt raseri och slet sig i håret. Hans piska ven
nästan utan uppehåll bland hundarna, men det tjänade
icke mycket till. Så snart han vände dem ryggen,
rusade de ihop på nytt. Han hjälpte Spitz med sin
piska, men Buck hjälpte de övriga. François visste
att det var han som stod bakom hela upproret, och
Buck visste att han visste det. Men Buck var för
slipad att än en gång låta fånga sig på bar gärning.
Han arbetade ärligt i selen, ty arbetet hade blivit
honom ett nöje, men visst var det ändå bra mycket
roligare att slugt påskynda ett krakel mellan
kamraterna och trassla till remmarna.

  En kväll efter maten, då de hade slagit läger vid
Tahkeenas mynning, drev Dub upp en vit hare, men

                             56
snavade och gick miste om sitt byte. Inom en sekund
var hela spännet i fullt skall. Ungefär hundra yards
därifrån hade Nordväst-polisen sitt läger, och där
fanns femtio hundar, allesammans av varghundsras,
vilka nu alla kommo störtande och deltogo i jakten.
Haren flög i väg nedåt floden och tog av inåt en liten
bukt uppför den frusna bädden, där han sedan ihärdigt
höll sig kvar. Han flög lätt framåt över den snötäckta
ytan, medan hundarna hade ett styvt arbete med att
plöja sig fram. Buck gick i spetsen för jakten, som
räknade sextio deltagare, och det bar av i den ena
bukten efter den andra, men det var honom omöjligt att
vinna på bytet. Han sträckte ut sig, så att han nästan
låg utefter marken, hans skall ljöd högt och ivrigt
och hans präktiga kropp flög framåt som en blixt,
hopp efter hopp, i det bleka, vita månskenet. Och
hopp efter hopp flög den vita haren framför sina
förföljare som en vit froststrimma.

   Alla dessa uppvaknande ursprungliga instinkter,
som på bestämda tider lockade männen från de
bullersamma städerna ut i skog och mark för att döda
andra levande varelser med sina blyhagel, som slungas
ut med kemisk hjälp — blodtörsten, lusten att döda

—   allt detta kände Buck i denna stund, endast
oändligt mycket mera intensivt. Han rusade i spetsen
för en hel här av andra jägare efter ett villebråd,
levande kött, som han ville döda med sina egna tänder

                              57
för att få blöta nosen ända upp till ögonen i varmt
blod.

   Det finns ett slags extas, som utgör höjdpunkten
av liv och utöver vilket livet icke kan höja sig. Och
så paradoxalt är livet, att denna extas kommer då
man lever som mest intensivt, och ändå kommer
den som en fullkomlig glömska av att man lever. Det
är denna extas, denna förgätenhet av livet, som
besjälar konstnären, då han höjer sig över sig själv i eldig
hänförelse; det är den som eldar soldaten på slagfältet,
som gör honom mordlysten och förmår honom att
vägra all pardon; och nu var det den som hade tagit
Buck i besittning, där han störtade fram i spetsen för
de övriga med sitt urgamla vargskall, törstande efter
det levande köttet som flydde så snabbt framför honom
i månskenet. Han uppenbarade vad som låg på
djupet av hans natur och i de schakt av hans natur,
som voro ännu djupare än han, emedan de gingo ända
tillbaka till Tidens sköte. Han styrdes av livets
mäktiga ström, av varandets tidvatten, av den glädje,
som fyllde varje särskild muskel, ledgång och sena
över att vara allt annat än död, att vara full av
rörlighet och livslust och att kunna ge uttryck däråt
genom detta exaktiska hetslopp i stjärnljuset över ytan
av död natur som låg orörlig.

   Men Spitz, som var kallblodig och beräknande till
och med då han var i extas, övergav hastigt de andra

                               58
och sköt tvärsöver en liten landtunga, där viken
hade gjort en djup inskärning. Det visste icke Buck,
och då han kom rundt om kröken, såg han visserligen
haren flyga fram som förut, men han såg också en
annan större froststrimma flyga från den utskjutande
klippstranden och störta rakt ner framför haren.
Det var Spitz. Haren hann icke vända, och när
hundens vita tänder höggo honom i ryggen midt under
hans språng, skrek han så högt som en sårad människa
kunde ha gjort. Vid detta ljud — Livets avskedsskri
då det gripes av Dödens käftar — uppstämde hela
bandet, som följde efter Buck, en avgrundskör av
förtjusning.

   Men Buck deltog icke i kören. Han lade icke
längre band på sig, han trängde in på Spitz med bog
mot bog så tätt att han ej kom åt sin fiendes strupe.
De rullade om varandra i den stoftlika snön. Spitz
kom upp igen, nästan som om han aldrig blivit
kullkastad, i det han högg Buck i bogen och tog ett skutt
som gjorde honom fri. Två gånger slog han ihop
sina tänder som stålfjädrarna i en fälla, och han
ryggade tillbaka för att få bättre fotfäste, i det han lyfte
sina tunna läppar som skälvde och morrade ilsket.

   Buck visste alltsammans i en blink. Nu var tiden
inne. Det skulle bli på liv och död. Då de började
sitt rundlopp, morrande och gnisslande och med
öronen lagda bakut, ivrigt spejande efter minsta fördel,

                             59
fick Buck en förnimmelse av att han hade varit med
om allt detta förut. Han tyckte sig komma ihåg
alltsammans — den snötäckta jorden och skogen och
månskenet och stridsstämningen. Över all den
omgivande vitheten och tystnaden vilade ett spöklikt
lugn. Där fanns icke den ringaste susning i luften

—   ingenting rörde sig, icke ett blad eller en kvist.
Hundarnas andedräkt steg synlig, men långsam och
dröjande upp i den kalla rymden. Med den vita
haren hade de gjort processen kort, dessa hundar,
som ej voro någonting annat än illa tämda vargar,
och nu hade de samlats i en förväntningsfull krets.
De voro också ljudlöst tysta där de sutto med
glimmande ögon och med andedräkten långsamt stigande
uppåt. För Buck var detta uppträde från forntiden
ingenting nytt eller överraskande. Det var som om
det alltid hade varit, tingens vanliga gång.

   Spitz var en övad slagskämpe. Från Spetsbergen
genom de arktiska trakterna och över Canada och
ödemarkerna hade han varit i strid mot alla slags
hundar och alltid avgått med segern. Hans raseri var
vildt, men aldrig blindt. I sin passion att sönderslita
och döda glömde han aldrig att hans fiende drevs av
samma lidelsefulla begär. Han rusade aldrig på en
motståndare förrän han själv var beredd att ta emot
ett anfall; aldrig angrep han någon, förrän han var
säker på att kunna försvara sig.

                              60
   Buck bemödade sig förgäves att kunna hugga sina
tänder i den stora, vita hundens nacke. Var än hans
betar sökte träffa dennes mjuka kött, stötte de i stället
på Spitz’ skarpa tänder. Käft slog mot käft och
läpparna fingo blödande sår, men Buck kunde icke
överlista den andres vaksamhet. Då blev han het och
överföll Spitz med en hel störtskur av anfall. Gång
på gång högg han efter den snövita strupen, där
livsfloden bubblade så nära ytan, men varje gång avvärjde
Spitz hans hugg och kom undan. Då försökte Buck
ett låtsat anfall mot strupen, men drog plötsligt
tillbaka sitt huvud och krökte det åt sidan på samma
gång som han ville driva sin bog tätt intill den
andres, för att kasta honom överända. Men Buck blev
även nu tillbakakastad med ett hugg, och Spitz
gick fri.

   Spitz var osårad, medan Buck däremot blödde ur
många sår och flämtade av ansträngning. Striden
började bli förtvivlad. Och under hela tiden satt
den ljudlösa kretsen omkring dem och väntade med
varglik glupskhet på att få slita sönder den som skulle
falla. Då Buck hämtade andan, skred Spitz till
anfall och hindrade honom från att få fotfäste. En
gång tumlade Buck nästan överända, och hela den
väntande kretsen av sextio hundar rusade upp. Men
han kom åter på fötter i sista ögonblicket — och de
sextio satte sig åter och väntade.

                             61
   Men Buck hade en egenskap, som är nödvändig
för att vinna storhet, nämligen fantasi. Han slogs
av instinkt, men han kunde lika väl göra det med
beräkning. Han tog ett skutt, som om han ville
försöka ett av sina förra knep, men i sista ögonblicket
sänkte han sig djupt ned mot snön och högg tag i
sin motståndares vänstra framben. Det hördes ett
knastrande av ben som krossades, och nu stod den
vita hunden framför honom på tre ben. Tre gånger
försökte han förgäves kasta honom överända, sedan
upprepade han sitt senaste knep och krossade sin
fiendes högra framben. Trots alla smärtor och all
sin hjälplöshet kämpade Spitz ursinnigt för att hålla
sig uppe. Han såg den ljudlösa kretsen med
glimmande ögon, hängande tungor och silverglittrande
uppåtstigande andedräkt sluta sig omkring honom,
så som han så många gånger hade sett liknande kretsar
sluta kring hans slagna motståndare förr i tiden.
Men nu var det han som var slagen.

   Det fanns intet hopp för honom. Buck var
obeveklig. Barmhärtighet var någonting som var
förbehållet åt mildare klimat. Han beredde sig till ett
sista anfall. Kretsen hade närmat sig så tätt att han
kände de väntades andedräkt från sidan. Han kunde
se dem på alla tre hållen framför sig, halvt nedhukade
för att vara färdiga till språng och med ögonen fästade
på honom. Det blev ett par sekunders stillhet. Alla

                             62
djuren voro orörliga som stenbilder. Endast Spitz
skälvde och reste ragg, där han stod vaggande fram och
tillbaka under ett fruktansvärdt morrande, som om
han ville skrämma bort den hotande döden. Men så
tog Buck ett språng, och nu hade han äntligen nått
sitt mål, hans bog träffade fiendens så att han föll . . .

Den mörka kretsen förvandlades till en svart fläck
på den månbelysta snön, och Spitz försvann ur sikte.
Buck stod bredvid och såg på. Den segrande
kämpen, över vilken den ursprungliga, vilda naturen tagit
makten, hade fullbordat sitt mördande värv och funnit
det godt.

</chapter>
<chapter name="IV. Kampen om chefskapet">

<h2><small>IV.

KAMPEN OM CHEFSKAPET.</small></h2>

»Nå? Vad var det jag sa’? Hade jag inte rätt
när jag sa’ er, att Buck är så god som två djävlar?»

Det var François som utropade detta, då han
följande morgon fann att Spitz var försvunnen och att
Buck var full med sår. Han drog hunden fram till
elden och visade på den ena blessyren efter den andra.

   »Den Spitz har slagits som ett rent helvete», sade
Perrault, då han betraktade alla gapande revor och
sår.

   »Och den Buck har slagits som två», ljöd François’
svar. »Men nu blir här säkert lugnare. Ingen Spitz
mer, intet bråk mer. Alldeles säkert.»

   Medan Perrault packade ihop bagaget och lastade
släden, gick François för att sela på hundarna. Buck
gick genast fram till den plats som Spitz förut hade
haft. Men François tänkte icke på honom, utan ledde
fram Sol-leks till anförareplatsen. Enligt hans tanke
var Sol-leks den lämpligaste att ersätta Spitz som

                           64
ledare. Men Buck rusade ursinnig på Sol-leks, drev
honom tillbaka och intog platsen i hans ställe.

   »Nej! Nej!» skrek François och klappade upprymd
i händerna. »Titta bara på den Buck! Han har
tagit livet av Spitz för att få hans plats. Undan med
dig, Buck!» skrek han, men Buck hörde ej på det
örat.

   Nu tog François hunden i nackskinnet och drog
honom åt sidan, oaktat hans hotfulla morrande,
varefter Sol-leks åter placerades i spetsen. Men
Sol-leks tyckte icke om det och visade tydligt att han
var rädd för Buck. François var envis, men så snart
han vände ryggen till körde Buck återigen undan
Sol-leks, som alls icke var ovillig att gå sin väg.

   Nu blev François ond. »Djävlar anamma skall
jag inte lära dig!» skrek han och kom strax därefter
tillbaka med en väldig påk i handen.

   Buck kom mycket väl ihåg mannen med röda
tröjan, och han drog sig långsamt tillbaka. Han gjorde
icke heller försök att hindra François, då denne ännu
en gång förde fram Sol-leks. Men han kretsade precis
utom räckhåll för påken under ett ilsket och ursinnigt
morrande, och under detta kretslopp höll han ögonen
oavbrutet fästade på käppen för att kunna undgå
den, ifall François skulle slänga den efter honom, ty
Buck hade nu lärt sig att förstå sig på påkar.

   François fortsatte med påselningen, och då han var

                                  65

   Skriet från vildmarken. 5.
färdig att installera Buck på dennes forna plats
framför Dave, ropade han på honom. Men Buck tog två
eller tre steg tillbaka. François följde efter och Buck
vek undan på nytt. Då detta hade upprepats några
gånger, kastade François påken ifrån sig i den tanken
att Buck var rädd för att få stryk. Men Buck var
inbegripen i en öppen revolt. Vad han ville var inte
att undgå stryk, han ville gå i spetsen som ledare för
de andra. Han ansåg att det var hans rättighet.
Han hade kämpat sig till den, och han skulle icke nöja
sig med mindre.

   Perrault lade sig i saken. De jagade honom mellan
sig i nära en timme. De kastade käppar efter honom.
Han hoppade åt sidan. De svuro och förbannade
honom och hans far och hans mor och alla hans
förfäder och efterkommande ända in i yttersta led och
vartenda hår på hans kropp och varenda blodsdroppe
i hans ådror, och han svarade med ett ilsket morrande
och höll sig utom räckhåll för dem. Han bjöd icke
till att springa sin väg på allvar, men han drog sig
tillbaka i allt vidare kretsar från lägret, varigenom
han tydligt tillkännagav, att om hans önskan blev
uppfylld, skulle han komma tillbaka och vara snäll.

   François satte sig ned och rev sig bakom örat.
Perrault såg på sitt ur och svor. Tiden gick, och de
borde ha varit på väg för en timme sedan. François
rev sig bakom örat på nytt. Sedan skakade han på

                               66
  huvudet och såg med ett fåraktigt grin på kuriren,
  som ryckte på axlarna till tecken att de voro besegrade.
  Så gick Frangois fram till den plats, där Sol-leks stod,
  och kallade på Buck. Och Buck flinade på hundmanér,
  men han höll sig fortfarande på avstånd. Nu löste
  François seltyget från Sol-leks och förde denne
tillbaka till hans forna plats. Hela spännet stod påselat
 i en oavbruten linje framför släden, färdigt till
uppbrott. Det fanns ingen annan plats åt Buck än i
  spetsen för de övriga. François kallade på honom
  ännu en gång, men även nu flinade Buck och höll
  sig på avstånd.

     »Kasta bort käppen!» kommenderade Perrault.
  François lydde, och nu kom Buck travande med
  ett triumferande grin, svängde om och intog platsen
  i spetsen för de andra. Seltyget spändes till, släden
  sattes i gång, och nu gick det med fart framåt under
  det de bägge männen sprungo bredvid.

     Hur högt François än hade uppskattat Buck med
  hans två djävlar inombords, fann han likväl, innan
  dagen hade skridit långt framåt, att han ej hade
värderat honom tillräckligt. I en blink hade Buck satt
  sig in i de plikter, som medföljde hans nya ställning,
  och när det gällde att visa omdöme, att tänka fort
  och handla raskt, visade han sig till och med vara
  Spitz överlägsen. Och ändå hade François tyckt
  att han aldrig hade sett hans make förut.

                               67
   Det var i synnerhet i fråga om att stifta lagar och
se till att de efterlevdes som Buck visade sig äga
härskaretalanger. Dave och Sol-leks frågade alls icke efter
chefsombytet. Det angick dem icke. Deras plikt var
att dra, att dra av alla krafter så snart de kommo
i seltyget. Och så länge ingenting störde dem i deras
arbete, frågade de icke efter vad som hände för övrigt.
Den godlynte Billee följde efter vem som helst som
bara höll god ordning. Men de övriga i spännet hade
blivit en smula oregerliga under Spitz’ sista tid, och
de blevo icke litet överraskade nu, när Buck höll dem
strängt till marginalen.

   Pike, som följde näst efter Buck och aldrig tog i
mer än han var tvungen, blev snart upprepade gånger
omristad för sin lättja, och innan dagen hade nått
sitt slut drog Pike grundligare än han förut hade gjort
under hela sitt liv. Och Joe — den surmulne — blev
ordentligt tuktad samma kväll, någonting som aldrig
hade lyckats för Spitz. Men Buck kuschade honom
helt enkelt genom sin överlägsna storlek och tuktade
sedan om honom, tills han upphörde att bitas och
började gnälla för att bli skonad.

   Den allmänna andan inom spännet undergick en
plötslig förbättring. Hundarna återtogo sin förra
solidaritet och travade som om arbetet hade utförts
av en enda dragare. Vid Rink Rapids köptes två nya
inhemska hundar, Teck och Koona, och det nit, som

                               68
Buck utvecklade vid deras inlärande, kom François
att nästan mista andan av förvåning.

   »Har aldrig funnits en så’n hund som den Buck!»
utbrast han. »Nej, aldrig i livet! Han är ta mig
tusan värd tusen dollars! Eller vad? Håller ni inte
med om det, Perrault?»

   Och Perrault nickade. Han såg att han skulle
kunna slå sitt rekord, det blev säkrare dag efter dag.
Vägen var i förträffligt tillstånd, väl tilltrampad och
hård, och det kom ingen ny snö som förorsakade
besvärligheter. Och kölden var icke alltför svår.
Termometern visade femtio grader under noll, och
detta fortfor till resans slut. De bägge männen åkte
och sprungo turvis, och hundarna höllos i jämnt
trav med sällan förekommande raster.

   »Trettio-mils-floden» hade fått jämförelsevis stark
is, och de behövde nu en enda dag för att färdas
tillbaka samma sträcka som hade tagit tio dagar på
bort-vägen. I ett sträck tillryggalades sextio mil — från
nedre ändan av Lake Le Barge till White Horse Rapids.
Över Marsh, Tagish och Bennett — sjuttio mil över
sjöar — gick det så raskt, att den man, som var i tur
att springa bakom släden, band sig fast vid den med ett
rep och lät sig dragas. Och den sista kvällen av andra
veckan nådde de höjden av White Pass, varefter det
bar utför mot havsstranden, där ljusskenet från Skaguay
och de i hamnen liggande fartygen mötte deras ögon

                                69
   De hade satt rekord med sin färd. I medeltal
hade de under dessa fjorton dagar rest fyrtio mil
om dagen. I tre hela dagar promenerade Perrault
och Frangois med näsan i vädret fram och tillbaka
på den förnämsta gatan i Skaguay och överhopades
med inbjudningar att »komma och dricka ett glas».
Under tiden var det duktiga spannet ständigt omgivet
av en beundrande hop dagdrivare och hundamatörer.
Men så hade några skurkar från Västern försökt stjäla
vad de kunde komma över i staden och blivit späckade
med kulor för besväret, och då vände sig det allmänna
intresset åt annat håll. Så kom en officiell order.
François ropade Buck till sig, kastade sina armar om
hans hals och grät över honom. Och detta var det
sista Buck såg av François och Perrault. De
försvunno ur hans liv som så många andra hade gjort
förut.

   En skotte av halvras tog nu hand om Buck och
hans kamrater, och i sällskap med ett dussin andra
hundspann bar det åter av den besvärliga vägen upp
till Dawson. Nu var det icke fråga om att springa
lätt och ledigt för att slå rekord i fråga om tid, utan
nu blev det att släpa på tunga bördor hela tiden.
Ty det var posten de förde, budskap utifrån världen
till de män som sökte efter guld där uppe i polens
närhet.

   Buck var icke synnerligt belåten, men han skötte

                               70
sitt arbete väl. Han satte sin stolthet i att göra det,
liksom Dave och Sol-leks gjorde, och han såg också
till att kamraterna skötte sitt, antingen äregirigheten
drev dem därtill eller ej. Det var ett enformigt liv,
som gick med maskinmässig regelbundenhet. Den
ena dagen var lik den andra. Vid viss tid varje
morgon kommo kockarna ut, gjorde upp eld, lagade mat
och det åts frukost. Sedan revo somliga upp lägret,
medan andra selade på hundarna, och de hade väl
varit på väg ungefär en timme innan det började
dagas. När det blev kväll, slogs åter läger. Somliga
slogo ned tältpinnarna, andra skaffade ved till elden
och granris till bäddarna, buro vatten eller is åt
kockarna. Så kom hundarnas utfodring. Det var för
dem den bästa stunden på dagen, fastän det också
hade sitt behag att efter maten ströva omkring en
timme eller så med de andra hundarna. Där fanns
mer än hundra och bland dem många ilskna
slagskämpar, men sedan Buck hade utkämpat tre strider med
de värsta, hade han också därvidlag gjort sig erkänd
som herre och mästare. Så snart han reste ragg och
visade tänderna gingo de ur vägen för honom.

   Mest av allt tyckte han kanske om att ligga i
närheten av elden med bakbenen hopdragna under sig
och frambenen rakt utsträckta, huvudet upplyftat
och de blinkande ögonen drömmande stirrande rakt
in i lågorna. Ibland tänkte han på domaren Millers

                               7i
stora hus i den soliga dalen Sankta Clara, på den
cementerade badcisternen och på den mexikanska Ysabel
och den japanska Toots. Men ännu oftare kom han
ihåg mannen i röda tröjan, Curlys död, den stora
striden med Spitz och de goda saker han hade ätit och
skulle vilja äta. Han var icke hemsjuk. Den soliga
södern var endast en dimmig och avlägsen hågkomst,
och sådana minnen hade ingen makt över honom.
Mycket mäktigare voro då de nedärvda minnena,
som gjorde att ting som han aldrig förr hade sett
föreföllo honom välbekanta; dessa instinkter (vilka
egentligen ej voro något annat än hans förfäders
minnen, som så småningom hade övergått till vanor)

—   vilka levat kvar till nu och ännu längre fram i
tiden levde upp på nytt hos honom.

   Ibland, då han låg där hopkrupen och blickade
drömmande in i elden, föreföll det honom som om
lågorna tillhörde en annan eld, och att han, då han
låg hopkrupen vid den elden, hade sett en annan man
bredvid sig, helt olik den här kocken. Ty den marinen
hade haft kortare ben och längre armar med muskler
som voro seniga och knöliga, snarare än runda och
svällande. Mannens hår hade varit långt och
hoptovat och pannan bakåtlutande. Han uppgav
besynnerliga ljud och tycktes vara mycket rädd för mörkret,
mot vilket han oavbrutet stirrade. I handen, som
räckte halvvägs mellan knäet och foten, höll han en

72
  påk med en stor sten fastgjord i ena änden. Han
  var så godt som naken, hade endast en raggig och
  hoptovad djurhud hängande nedåt ryggen, men på
  hans kropp fanns mycket hår. På somliga ställen

  —   över bröstet och skuldrorna och på utsidan av
  armarna och låren — var det nästan så tjockt som en
  päls. Mannen stod icke upprätt, utan höll kroppen
  framåtlutad från höfterna och knäna böjda. Men
  hos denne man fanns en egendomlig smidighet, en
  nästan kattlik språngfärdighet och dessutom den
  snabba uppfattning och den vaksamhet, vilken är
  naturlig för den som lever i en ständig fruktan för både
  sedda och osedda ting.

    Andra gånger kunde han se den hårige mannen
  sitta nedhukad och sova framför elden med huvudet
  nedsänkt mellan sina knän. Han höll då
armbågarna stödda mot knäna och händerna sammanknäppta
  över huvudet, som om han ville skydda sig mot regn
  med sina håriga armar. Och på andra sidan om elden,
  långt borta i mörkret, kunde Buck se en massa eldkol
  lysa, två och två, alltid två och två — och han visste,
  att det var rovdjursögon. Och han kunde höra
prasslet i busksnåren, då vilddjuren trängde sig igenom
  dem, och det minsta buller de gjorde i mörkret. Och
  där låg han nu vid Yukons strand och drömde om
  detta; medan han med sömniga ögon blinkade mot
  elden, kunde dessa bilder och ljud från en annan värld

                              73
komma håret att resa sig på hans rygg, hans bogar
och hals, och han gnällde lågt och dämpat eller
morrade sakta, och då ropade kocken till honom:       
  »Hej,Buck, min gosse — vakna!» Och då försvann hela
den drömda världen och den verkliga stod i stället
för hans ögon, och han reste sig och gäspade och sträckte
sig som om han hade sovit.

   Det var en strävsam färd att släpa på posten, och
det hårda arbetet tog på de dragandes krafter. De
voro utmagrade och i dålig kondition, då de ankommo
till Dawson, och de borde minst ha haft åtta eller tio
dagars vila. Men redan inom två dagar voro de på
återtåg nedåt Yukon från Barrackerna, släpande på
hela packor av brev som skulle ut i världen.
Hundarna voro uttröttade, pådrivarna grälade, och till
råga på eländet snöade det varje dag. Det betydde
att vägen blev mjukare, medarna gingo trögare och
det blev tyngre att dra. Men pådrivarna voro
rättsinnade och gjorde vad de kunde för sina dragare.

   Då man stannade för natten, gick hundarnas
skötsel framför allt annat. De fingo sin mat innan
pådrivarno åto, och ingen av männen gick till sin
sovplats, innan han hade sett om sina hundars fötter.
Men ändå voro djurens krafter i ständigt avtagande.
Sedan vinterns början hade de gått adertonhundra
mil, hela tiden släpande på lastade slädar — och
vandringar på adertonhundra mil sätta nog sitt märke

                              74
på den segaste och härdigaste. Buck stod emellertid
ut med det. Han höll fortfarande sina kamrater till
ordentligt arbete och disciplin, ehuru även han var
mycket trött. Billee gnällde och jämrade sig i
sömnen varenda natt. Joe var surare än någonsin och
Sol-leks tålde ej att man nalkades honom, varken på
blindsidan eller den andra.

   Men Dave led ändå mest av alla. Det var
någonting galet med honom. Han blev tjurig och retlig,
och så snart det slogs läger grävde han genast sitt
näste och kröp ned däri. Pådrivaren måste bära dit
hans föda. Då han väl hade kommit ur selen och
lagt sig, kunde ingen få honom på fötter igen förrän
påselningen skulle ske på morgonen. Ibland under
vägen, då släden stannade med en plötslig knyck,
eller vid ansträngningen att åter få den i gång, kunde
Dave skrika högt av smärta. Pådrivaren undersökte
honom noga, men han kunde icke upptäcka något
fel. Alla pådrivarna intresserade sig för Daves
tillstånd. De talade om det under måltiderna och medan
de rökte sina sista pipor före sovdags, och en dag höllo
de en ordentlig konsultation. Dave hämtades från
sitt näste fram till elden, och de tryckte på honom
och kramade honom tills han skrek många gånger om.
Det var någonting galet med honom invärtes, men de
kunde icke finna att något ben var brutet. Omöjligt att
komma underfund med vad det var som fattades honom.

 75
   När tåget kom till Cassiar Bar, var Dave så
svag, att han oupphörligt stapplade och föll. Föraren
gjorde halt och tog honom ur spännet, varefter han
spände den närmaste hunden — Sol-leks — för släden,
i avsikt att låta Dave få vila genom att springa i
frihet bakom släden. Men sjuk som han var, blev Dave
endast förargad över att han försattes ur tjänstgöring,
han morrade och glävste, medan remmarna spändes
upp, och gnällde alldeles förtvivlat, när han såg
Sol-leks intaga den plats som han själv så länge hade
innehaft. Ty han hade en ivrig arbetares hela
äregirighet, och ehuru han själv var dödssjuk, kunde han
icke uthärda att någon annan skulle sköta hans
plats.

   Då tåget åter sattes i gång, plumsade Dave bredvid
i den mjuka snön på sidan om den tilltrampade vägen
och anföll oupphörligt Sol-leks med sina skarpa tänder.
Han rusade på honom och försökte kasta omkull
honom åt andra sidan i snön, på samma gång som
han strävade att komma innanför draglinorna mellan
honom och släden. Och hela tiden gnällde och
gnisslade och skrek han av sorg och smärta. Skotten
försökte driva bort honom med piskan, men Dave
frågade ej det minsta efter slagen, och föraren hade
ej hjärta att slå hårdare. Dave satte sig alldeles
bestämt emot att springa lugnt bakom släden, där det
var lätt att gå, och han fortfor att plumsa bredvid

                                76
i den djupa snön, där varje hopp var besvärligt.
Slutligen blev han alldeles förbi, föll och låg stilla där han
fallit, ömkligt tjutande under det att den långa raden
av slädar knogade vägen framåt.

   Med sista återstoden av sina krafter lyckades han
emellertid komma upp igen och följa efter tills tåget
gjorde halt ännu en gång. Då plumsade han förbi
de andra slädarna och fram till sin egen, där han
ställde sig bredvid Sol-leks. Pådrivaren hade gått
därifrån på en stund för att få sin pipa tänd hos en
kamrat. Men så kom han tillbaka och drev på sina
hundar. De svängde av utåt vägen tydligen utan
någon iver, vände misslynta på huvudet och stannade
förvånade. Även pådrivaren var förvånad, ty
släden hade ej rört sig ur fläcken. Han ropade på sina
kamrater för att de skulle få se vad som händt. Dave
hade bitit av Sol-leks bägge draglinor och stod nu
framför släden på sin vanliga plats.

   Hans ögon tiggde och bådo att han skulle få stanna
där han var. Föraren var villrådig. Hans kamrater
talade om, att de flera gånger hade hört talas om
hundar som dött av sorg för att man tagit dem från deras
arbete, ehuru det just var detta arbete som gjort dem
dödssjuka. Och de drogo fram exempel på hundar
som de själva hade känt till — för gamla eller ofärdiga
stackare — som hade dött av bedrövelse, då man
tog dem ur selen. De ansågo därför att det vore en

                                   77
ren barmhärtighet att låta Dave dö förnöjd och glad
på sin post, då han ju i alla fall skulle dö. Och så
spändes han åter för släden och högg i och drog som
förut, ehuru han mer än en gång uppgav ofrivilliga
skrik, när den invärtes skadan vållade honom plågor.
Flera gånger föll han och släpade med i sina linor,
och en gång körde släden på honom, så att hans ena
bakben blev skadat och han sedan endast kunde
linka framåt.

   Men han höll i alla fall ut ända till nästa lägerplats,
där hans förare lät honom lägga sig framför elden.
På morgonen var han för sjuk att kunna gå vidare.
Då hundarna skulle selas på, försökte Dave kravla
sig fram till sin förare. Med konvulsiviska
ansträngningar reste han sig upp, men stapplade och föll. Då
kröp han långsamt fram till den plats, där seltygen
spändes på hans kamrater. Han förde frambenen
framåt och drog sedan kroppen efter med ett slags
skuttande rörelser, varefter han åter flyttade sina
framben några tum framåt. Men hans krafter sveko
till slut, och det sista hans kamrater sågo av honom
var att han låg flämtande i snön och blickade
längtande efter dem. De hörde hans sorgsna tjut ända
tills de försvunno ur sikte bakom en rad av furor.

   Där gjordes halt. Det skottska halvblodet gick
långsamt tillbaka till lägerplatsen, som de nyss hade
lämnat. De kvarvarande förarna upphörde med sitt

                               78
prat. Så ljöd ett revolverskott. Föraren kom
skyndsamt tillbaka. Piskorna smällde, klockorna klingade
muntert, slädarna satte sig i skakande rörelse. Men
Buck visste — och det visste för övrigt alla hundarna
— vad som nyss hade skett bakom raden av furor.

</chapter>
<chapter name="V. Vägens mödor">

<h2><small>V.

VÄGENS MÖDOR.</small></h2>

Trettio dagar efter den, då posten avgick från
Dawson, ankom den till Skaguay, ditforslad av Buck och
hans kamrater. De voro allesammans i ett
jämmerligt tillstånd, utslitna och kraftlösa. Bucks
hundrafyrtio skålpund hade gått ned till hundrafemton.
Och hans kamrater hade jämförelsevis magrat ännu
mer, ehuru de allesammans från början haft lättare
kroppar. Hycklaren Pike, som under sitt bedrägliga
liv ofta hade med framgång låtsat sig ha ondt i ett
ben, linkade nu på allvar. Sol-leks var också halt,
och Dub hade skadat sig i ena bogen.

   Allesammans hade fått sina fötter förskräckligt
illa tilltygade. Det var som om de hade förlorat all
spänstighet. Fötterna sattes tungt, nästan
motvilligt i marken, och detta gjorde dagsresorna dubbelt
tröttsamma. Det var intet annat fel med dem, än
att djuren voro dödströtta. Men det var icke den
dödströtthet som kommer av en kortvarig och häftig

                           80
ansträngning och som det endast behövs några timmars
vila för att övervinna — det var den dödströtthet
som härrör från ett långsamt och ihärdigt nötande
på krafterna under flera månaders strängt arbete.
De hade icke längre någon förmåga att resa sig på
nytt, inga krafter i reserv. Alltsammans hade blivit
förbrukat, vartenda grand. Varje muskel, varje
fiber, varje cell var trött, dödstrött. Och det var helt
naturligt. På mindre än fem månader hade de gått
tvåtusen femhundra mil, och under de sista
adertonhundra hade de endast fått fem dagars vila. När
posten anlände till Skaguay, voro hundarna nästan
uppgivna. De förmådde knappt hålla linorna spända,
och i utförsbackarna var det nätt och jämnt att de
kunde hålla sig ur vägen för släden.

   »Seså, raska på nu, ni stackars trötta kräk med
edra sårade fötter», ropade pådrivaren
uppmuntrande, medan det bar av utför stora gatan i Skaguay.
»Det är slut nu, ser ni. Och nu ska’ vi vila oss riktigt
länge. Eller vad? Jo visst. Ta oss en väldigt lång
vila.»

   Förarna längtade själva efter detsamma.

   De hade färdats tolvhundra mil med två dagars
rast, och enligt alla förnuftets och rättvisans regler
hade de gjort sig förtjänta av en tids ledighet. Men
det var en sådan massa män, som hade rusat i väg till
Klondyke, och det fanns ett så stort antal fästmör,

                              81

   Skriet från vildmarken. 6.
hustrur och släktingar som icke hade begivit sig dit,
att posten till och fråu dessa otillgängliga trakter växte
till ett oerhördt omfång. Och så var där också
officiella order, som skulle fortskaffas. Nya spann av
Hudson-Bay-hundar skulle sättas i stället för dem, som voro
odugliga att vända om. Dessa värdelösa skulle man
naturligtvis göra sig av med, och då hundar ju räknas
för ingenting i jämförelse med pengar, skulle de säljas.

  Tre dagar gingo, och under denna tid kände Buck
och hans kamrater först riktigt, hur trötta och
kraftlösa de voro. På morgonen den fjärde dagen kommo
två män från Förenta staterna och köpte dem med
seltyg och allt för en spottstyver. De bägge männen
kallade varandra »Hal» och »Charles». Den
sistnämnde var en medelålders, ljushyad man med matta,
vattniga ögon och djärvt uppvridna mustascher, som
utgjorde ett slags dementi för den slappt hängande
munnen. Hal var en yngling om nitton eller tjugu
år. Han bar en stor revolver och en väldig jaktkniv
instuckna i ett bälte kring livet, som var alldeles
proppfullt av laddade patroner. Detta bälte var
det mest i ögonen fallande hos honom. Det var ett
tydligt bevis på hans gröna ungdom — hans absolut
oomtvistliga ungdom. Bägge dessa män voro tydligen
ur sitt esse, och varför sådana som de skulle äventyra .
att ge sig av till Norden, hör till de mystiska frågor,
på vilka man aldrig kan få något svar.

                                82
  Buck hörde köpslåendet, såg pengar lämnas till
styrelsens ombud och visste i och med detsamma,
att nu skulle det skottska halvblodet och de övriga
pådrivarna vid postbefordringen försvinna ur hans
liv, på samma sätt som Perrault och Frangois och
de andra före dem. Då Buck och hans kamrater
kommo till de nye ägarnas läger, såg han genast att
allting där var på hafs. Tältet var illa uppsatt, där
stodo odiskade fat och koppar, och allt var i oordning.
Där såg han också en kvinna, »Mercedes* kallades
hon av de bägge männen. Hon var gift med Charles
och syster till Hal — det hela således ett litet nätt
familjesällskap.

  Buck såg uppmärksamt på, då de började ta ned
tältet och lasta släden. De gjorde en hel hop
ansträngningar, men utan någon beräkning eller ordning.
Tältet rullades ihop till en slarvig packe, tre gånger
så stor som den skulle ha varit. Tennfaten och
kopparna packades ned odiskade. Mercedes sprang
oupphörligt i vägen för de andra under en oavbruten
ström av rättelser och råd. När de hade lagt en säck
med kläder framme i släden, påstod hon att den måste
ha sin plats bakom. Och när de så hade flyttat
säcken dit och lagt ett par andra packor över den,
upptäckte hon en hel del glömda saker, som omöjligt
kunde läggas annorstädes än just i den säcken, och
så måste de packa ur igen.

                            83
 Tre karlar från ett angränsande tält kommo ut
 och sågo på, grinande och blinkande åt varandra.

 »Ni har då en riktigt grundlig packning med er»,
 sade en av dem, »och inte för det angår mig vad ni
 gör, men inte skulle jag ta det där tältet med mig,
 om jag vore som ni.»

 »Orimligt! Alldeles orimligt!» utbrast Mercedes och
 slog ihop händerna med näpen surmulenhet. »Hur
 i all världen skulle jag bära mig åt utan tält?»

 »Vi ha vår, och det blir ingen köld mer i år», svarade
 karlen.

 Hon skakade på huvudet med bestämd uppsyn, och
 Charles och Hal staplade upp de sista packorna på
 det ofantliga lasset.

 »Tänk om det ramlar», sade en av åskådarna.

 »Varför skulle det göra det?» frågade Charles kort.

 »Å, det går nog så bra, det går nog så bra»,
skyndade den andre att säga i ödmjuk ton. »Jag undrade
 bara, det var alltsammans. För jag tyckte att det
 såg ut att vara lite tungt i toppen.»

 Charles vände honom ryggen och drog till
surrtågen så godt han kunde, vilket likväl icke var på
 långt när tillräckligt.

 »Och naturligtvis kan hundarna streta i väg hela
 dagen med den där konkarongen efter sig», sade den
 av männen som först hade talat.

 »Naturligtvis», förklarade Hal med iskall hövlighet,

                               84
   i det han tog styrstången i ena handen och svängde
   piskan med den andra. »Hej!» skrek han. »Hej!
—   sätt i gång där!»

   Hundarna satte bringan mot bröstbanden, stretade
och arbetade av alla krafter i några sekunder, men så
gåvo de tappt. Det var en omöjlighet för dem att
få släden ur fläcken.

   »Lata kreatur — jag skall minsann lära er! » skrek
   Hal och beredde sig att traktera dem med piskan.

   Men nu lade Mercedes sig emellan och ropade:
»Å, Hal, Hal, du får inte!» Och hon grep tag i piskan
och vred den ur hans hand. »Stackars, stackars djur!
Och nu får du lov att ge mig ett löfte att inte vara
stygg mot dem under hela resan, för annars går jag
inte ett enda steg till.»

   »Jo, du förstår dig allt på hundar, du», svarade
brodern hånfullt, »och jag skall be att du lämnar mig
i fred. Hundarna ä’ lata, säger jag dig, och man
är tvungen att piska dem för att få dem att göra något.
Det är deras natur. Fråga vem som helst. Fråga
de där karlarna.?

   Mercedes kastade en bönfallande blick på de tre
åskådarna. I hennes vackra ansikte lästes ett djupt
medlidande för andras smärta.

   »De ä’ slaka som vatten om, ni vill veta», svarade
en av karlarna. »Komplett utslitna, det är vad de
ä’. De behöva vila.»

                               85
   »Å, i helvete heller!» ljöd det från Hal’s skägglösa
läppar. Och vid broderns svordom utbrast Mercedes
i ett sorgset och smärtsamt »Å!»

   Men hon höll på släkten och nu skyndade hon att
ta sin bror i försvar. »Bry dig inte om vad den där
karlen säger», sade hon spetsigt. »Du kör våra egna
hundar, och du gör naturligtvis med dem vad du anser
bäst. »

   Han gav hundarna nya piskrapp. De kastade sig
med hela sin tyngd mot bröstbanden, tryckte fötterna
djupt ned i den packade snön, sänkte kroppen och
togo i av alla krafter. Men släden stod så orörlig,
som om den vore fastnitad. Efter två fåfänga försök
upphörde de flämtande med sina bemödanden. Piskan
ven ursinnigt över dem, och nu blandade Mercedes
sig åter i saken. Hon kastade sig på knä framför Buck
med tårar i ögonen och lade sina armar om hans hals.

   »Ni stackars, stackars djur!» utropade hon
medlidsamt, »varför kan ni inte ta i riktigt hårdt? Då
skulle ni slippa stryk.» Buck tyckte inte om henne,
men han kände sig för eländig att orka göra motstånd,
och han tog hennes inblandning som en del av dagens
obehag.

   En av åskådarna, som förut hade bitit ihop tänderna
för att kväva onda ord, öppnade nu sin mun och sade:

   »Inte för att jag bryr mig ett dugg om vad det
blir av er, men för hundarnas skull vill jag säga er,

                             86
  att ni kan ge dem en god hjälp genom att bryta loss
släden. Medarna ha frusit fast. Kasta er med hela
er tyngd mot styrstången, först åt höger och se’n åt
vänster, så får ni medarna loss.»

    Och nu gjordes ett tredje försök, sedan Hal hade
  följt rådet och fått de fastfrusna medarna lösryckta.
  Det överlastade och otympliga fordonet sattes i gång,
  Buck och hans kamrater gjorde ursinniga
ansträngningar, medan piskslag regnade över dem. Hundra
  yards längre fram krökte vägen och sänkte sig brant
  nedåt stora vägen. Det skulle ha behövts en erfaren
  man för att hålla den högt och tungt lastade släden
  uppe i denna backe, och Hal var icke den rätte att
  göra det. Då de svängde om kröken stjälpte släden
  och hälften av packningen föll ur mellan de illa
åtdragna surrtågen. Hundarna stannade icke. Den
  lättade släden släpade på sidan efter dem. De voro
  förargade över den dåliga behandlingen och den
orättvist tunga lasten. Buck var alldeles ursinnig. Han
  satte av i fullt språng och de andra följde efter. Hal
  skrek: »Still! Still!» men det hörde de icke på. Han
  måste storspringa för att hinna med och drogs snart
  omkull. Den stjälpta släden gnisslade framför honom
  och hundarna rusade uppåt gatan till stor munterhet
  för invånarna i Skaguay, vilka hjälpte till att samla
  upp återstoden av packningen, som slängdes omkring
  på deras storgata.

                              87
   Barmhärtiga människor togo fatt hundarna och
samlade ihop de skingrade förnödenheterna. Och
de gåvo också goda råd. Hälften så stor packning
och dubbelt så många hundar voro lagom, om de
resande skulle kunna komma fram till Dawson, sades
det. Hal och hans syster och svåger lyssnade
motvilligt, men började slutligen se igenom packningen.
Och nu kom där i dagen hela massor av konserver
som väckte åskådarnas munterhet, ty på en sådan
tur får man minsann ej ha en tanke på konserver,
»Och här finns filtar för ett helt hotells, utbrast en av
karlarna, som skrattande hjälpte till. Halva antalet
är redan för mycket — gör er av med dem. Och
lämna kvar tältet också och alla koppar och fat —
vem tror ni ska’ diska dem åt er därborta? Herre
Gud, ni ha visst trott att ni skulle få resa i
salongsvagn på järnväg.»

   Och nu följde en obeveklig utgallring av allt
överflödigt. Mercedes brast i gråt, när hennes klädsäckar
kastades ut och den ena saken efter den andra följde
efter dem. Hon grät över alltsammans i allmänhet
och över varje särskild sak i synnerhet. Hon knäppte
ihop sina händer omkring knäna och vaggade fram
och tillbaka i den mest hjärtslitande förtvivlan. Men
nu skulle hon inte gå en enda tum längre — nej, inte
för ett dussin Charlesar. Hon vädjade till allt och
alla, om hon icke gjorde rätt, men till slut torkade

                             88
hon sina ögon och började kasta ut allt möjligt, till
och med saker som voro absolut nödvändiga. Och
när hon på detta sätt hade gått igenom sin egen
utrustning, tog hon med samma nit hand om sina
följeslagares och for fram som en virvelvind.

   Efter denna utgallring var packningen reducerad
till hälften, men den hade i alla fall ett försvarligt
omfång. På kvällen följdes Charles och Hal åt och
köpte sex stycken importerade hundar. Det
ursprungliga spännet bestod av sex draghundar och hade
under rekordfärden ökats med Teck och Koona, som
köptes vid Rink Rapids — tillsammans med de sex
nyköpta voro hundarna således nu fjorton till antalet.
Men nykomlingarna dugde icke till mycket, fastän de
hade tränats efter sin ankomst. Tre av dem voro
korthåriga pointers, den fjärde var Newfoundländare
och de bägge andra bastarder av obestämd ras. De
tycktes icke ha begrepp om någonting, dessa
nykomlingar. Buck och hans kamrater betraktade dem med
ovilja, och ehuru han mycket fort lärde dem att veta
sin plats och vad de icke skulle göra, kunde han
omöjligt lära dem vad de skulle göra. De gingo icke ens
villigt i selen. Med undantag av de bägge bastarderna
voro de allesammans förvirrade och modfällda
genom den besynnerliga vilda omgivningen, dit de hade
förflyttats, och genom den dåliga behandling de
hade rönt. Och de bägge bastarderna tycktes vara
utan en skymt av läraktighet, på dem bet endast
stryk.

   Med dessa hopplöst bortkomna nykomlingar och
det gamla spännet utslitet efter en nästan oavbruten
vandring på tvåtusen femhundra mil voro utsikterna
för färden allt annat än ljusa. De bägge svågrarna
voro emellertid vid synnerligen muntert humör. Och
stolta voro de också. Ty de gjorde då sin sak stiligt,
som reste med fjorton hundar! De hade sett andra
slädar bege sig av över passet till Dawson eller komma
tillbaka från Dawson, men aldrig hade de sett någon
av dem ha så många som fjorton hundar. Nu ligger
det visserligen i en arktisk resas natur att man icke
bör låta fjorton hundar dra en släde, och det är att
en släde icke kan rymma föda åt fjorton hundar.
Men det visste icke Charles och Hal. De hade
beräknat alltsammans på förhand med tillhjälp av en
blyertspenna och papper — så och så mycket skulle gå
åt för en hund — så och så många hundar — så och
så många dagar — vilket skulle bevisas. Mercedes
såg på över deras axlar och nickade förnumstigt.
Det var ju så enkelt alltsammans.

   Sent morgonen därpå gick Buck uppför gatan i
spetsen för det långa spännet. Det fanns intet liv
i det hela — varken fart eller ruter hos honom eller
hans kamrater. De började sin färd alldeles
dödströtta. Fyra gånger hade han gått den långa vägen

                              90
mellan kuststaden och Dawson, och vetskapen om att
han nu åter hade denna väg framför sig — så trött
och utsläpad som han var — gjorde honom bitter till
sinnes. Han gjorde icke sitt arbete med god vilja,
och på samma sätt var det med de övriga hundarna
Nykomlingarna voro skygga och rädda, och det gamla
spännet hade intet förtroende för sina ägare.

   Buck hade en obestämd förnimmelse av att de
icke kunde lita på dessa bägge män och denna kvinna.
De visste ju egentligen icke hur någonting skulle göras,
och medan tiden led blev det tydligt, att de icke heller
kunde lära sig det. De voro slappa och försumliga
i allting, utan både ordning och disciplin. De behövde
halva natten för att få ett slarvigt läger till stånd,
och halva förmiddagen gick åt för att riva upp lägret
igen och lasta på släden, ehuru detta skedde så
oordentligt att de under hela den övriga dagen voro
upptagna av att stoppa om och lägga om bagaget.
Somliga dagar hunno de ej mer än tio mil. Andra dagar
kommo de ej ur fläcken. Och ingen enda dag
lyckades de tillryggalägga mer än hälften av den sträcka,
som brukar antagas såsom grund för beräkningen av
förrådet för hundarnas utfodring.

   Det var således oundvikligt att de skulle bli utan
föda åt sina dragare. Men de påskyndade det också
genom för riklig utfodring, varigenom svältfodringen
måste komma fortare. Nykomlingarna, vilkas mat-

 9i
smältning icke genom kronisk hungersnöd hade
tränats att dra mesta möjliga nytta av litet, hade en
glupsk aptit. Och när så Hal såg att de uttröttade
stamhundarna drogo dåligt, kom han till den
slutsatsen att den bestämda portionen var för knapp. Han
gav dem nu dubbelt så mycket. Och till råga på allt

—   när Mercedes oaktat sina tårar och böner ej kunde
förmå honom att ge dem ännu mer, stal hon ur
fisksäckarna och gav dem i smyg. Men det var icke mat,
som Buck och hans kamrater behövde, utan vila.
Ehuru de färdades så långsamt, var den tunga lasten
prövosam, och det tog hårdt på deras krafter att släpa
på den.

   Och så kom svältfodringen. En dag gjorde Hal
den upptäckten att hälften av hundfödan var
åtgången, fastän de endast hade fjärdedelen av vägen
bakom sig, samt att man varken för böner eller pengar
skulle kunna få någon tillökning i sitt förråd. Och
nu minskades hundarnas portioner under den
sedvanliga, varjämte han försökte göra dagsresorna längre.
Hans syster och svåger understödde dessa
bemödanden, men de motarbetades av den tunga packningen
och sin egen oduglighet. Det var en enkel sak att ge
hundarna mindre föda; men det var en omöjlighet
att förmå dem att gå raskare, då deras egen oförmåga
att bli fortare färdiga till avresa om mornarna hindrade
dem från att låta dagsresorna räcka i flera timmar

                             92
än förut. Det var icke nog med. att de icke förstodo
sig på att sköta hundar, de kunde lika litet sköta sig
själva.

  Dub blev det första offret. En stackars tafatt
tjuv som han var — alltid råkade han fast och blev
straffad — hade han likväl varit en trogen arbetare.
Hans vrickade bogblad, som aldrig hade blivit omskött
och aldrig fått vila, blev allt värre och värre, och
slutligen sköt Hal ned honom med sin stora revolver.
Det är en sägen i dessa trakter, att en importerad
hund svälter ihjäl på den föda. som är lagom åt en av
de infödda, och de sex nykomlingarna kunde ju
således icke annat än dö, då de ej fingo mer än halv
ranson. Newfoundländaren strök först med, därefter
de tre korthåriga pointers. Bastarderna hängde mera
envist fast vid livet, men måste också släppa taget
till sist.

  Vid den tiden hade all sydlänningens blidhet och
älskvärdhet fallit av de tre resenärerna. Berövad
det romantiska skimmer, vari de på avstånd hade
sett den nordliga färden, var resan nu för dem en
alltför hård och prövosam verklighet. Mercedes
upphörde att gråta över hundarna, emedan hon numera
var ständigt upptagen av att gråta över sig själv och
gräla med sin man och sin bror. Att gräla var
någonting som de aldrig tröttnade på. Deras retlighet
framkallades av deras ömkliga belägenhet, växte med

                            93
den och antog slutligen kolossala dimensioner. Det
underbara tålamod, man ofta ser hos människor som
arbeta hårdt och lida mycket och ändå förbli vänliga
i sätt och ord, fanns icke hos dessa män och denna
kvinna. De hade ingen aning om ett sådant tålamod.
De voro nästan styvnade och i nöd; deras muskler
värkte, deras benbyggnad värkte och det värkte i
deras hjärtan. Och därför blev deras tal skarpt,
och hårda ord var det första som gick över deras läppar
på mornarna, såväl som det sista, innan de somnade
på kvällarna.

   Charles och Hal tvistade så snart Mercedes gav
dem tillfälle därtill. Var och en av dem hyllade den
föreställningen att han utförde mera arbete än vad
som egentligen borde komma på hans lott, och
ingendera underlät att vid varje tillfälle framhålla denna
övertygelse. Ibland höll Mercedes med sin man och
ibland med sin bror. Resultatet blev ett häftigt och
ihållande familjegräl. Det kunde börja med en dispyt
om vem som skulle klyva några stickor att lägga på
elden — en dispyt, som endast rörde Charles och Hal

—   men inom kort rörde den sig kring de andra
medlemmarna av släkten, fäder, mödrar, onklar, kusiner,
människor som voro tusentals mil därifrån, en del
till och med döda. Att Hals åsikter i fråga om konst
och litteratur eller det slags societetsdramer, hans
morbror skrev, kunde ha någonting att göra med klyv-

                              94
ningen av bränslet, är icke godt att förstå, men det
kunde lika väl hända att grälet gick i den riktningen
som att det störtade sig över Charles’ politiska åsikter.
Och att hans systers skvalleraktiga tunga kunde stå
i något slags förbindelse med uppgörandet av en eld
vid Yukon var väl icke begripligt för någon annan än
Mercedes, men hon lättade sitt hjärta med att uttala
massor av åsikter om denna sak och drog på samma
gång tillfälligtvis fram åtskilliga andra obehagliga
karaktärsdrag som voro egendomliga för hennes mans
släkt. Och emellertid blev där ingen eld uppgjord,
lägret var knappast halvfärdigt och hundarna hade
ej fått mat.

   Mercedes ansåg sig tack vare sitt kön ha en särskild
orsak till klagan. Hon var vacker och hon var kvinna,
och hon hade blivit ridderligt bemött i alla sina dagar.
Men det sätt varpå hennes man och hennes bror nu
behandlade henne var långt ifrån chevalereskt. Det
var hennes vana att vara hjälplös. De visade sig
missnöjda över det. Men då de bestredo vad hon
ansåg för sitt köns viktigaste prerogativ, började hon
göra deras liv outhärdligt. Hon hade icke längre
något undseende för hundarna, och då hon nu var
trött och ömfotad, envisades hon att åka i släden.
Hon var vacker och hon var kvinna, men hon vägde
mer än hundratjugo skålpund — en dryg råge på
den börda, som släpades framåt av svaga och sväl-

                               95
tande djur. Hon åkte likväl i flera dagar, tills
hundarna stupade och släden stannade. Charles och
Hal tiggde och bådo att hon skulle stiga ur och gå,
de kelade med henne och bönföllo — och under tiden
satt hon och grät och besvärade himlen med
berättelser om deras obarmhärtighet.

   En gång lyfte de henne ur släden med våld. Men
det gjorde de aldrig om. Först linkade hon som ett
bortskämdt barn, och sedan slog hon sig ned på vägen.
Hennes följeslagare satte tåget i gång, men hon rörde
icke ett finger för att resa sig. Sedan de hade fortsatt
tre mil, lastade de ur släden och vände om till henne.
Och så måste de med våld sätta henne i släden igen.

   övermåttet av deras egna besvärligheter gjorde
dem likgiltiga för hundarnas lidanden. Hal hade
en åsikt som han brukade tillämpa på andra, och det
var att »man måste härdas». I början hade han
predikat denna lära för sin syster och svåger, och då han
misslyckades i att få dem att uppfatta den, trumfade
han in den hos hundarna med sin käpp. Vid Five
Fingers tog hundfödan slut, och en tandlös gammal
indiankvinna erbjöd sig att sälja några skålpund
frusen hästhud åt dem för den stora revolvern som höll
jaktkniven sällskap vid Hals sida. Det var ett
torvtigt surrogat för föda, denna hud, som för sex månader
sedan hade dragits av en boskapsdrivares ihjälsvultna
hästar. I sitt- frusna tillstånd liknade den mest rem-

                              96
sor av galvaniserat järn, och sedan hundarna hade
fått dem i sina magar, tinade de upp till tunna och
näringslösa läderremmar jämte en massa kort hår,
som verkade irriterande och aldrig kunde smältas.

   Under allt detta stapplade Buck framåt i spetsen
för de andra som i en elak dröm. Han drog så länge
han kunde; och när han icke förmådde längre, föll
han omkull och låg stilla, tills piskslängar eller
käppslag tvingade honom upp på fötter igen. All styvhet
och glans hade försvunnit från hans vackra, yviga päls.
Håren hängde slaka eller också hoptovade av torkat
blod, där Hals käpp hade träffat honom. Hans
muskler hade krympt ihop till knöliga senor och köttlagret
hade försvunnit, så att vartenda ben i hans kropp
tydligt avtecknades under den löst hängande huden,
som låg i skrynkor och tomma veck. Det var
verkligen hjärtskärande; men Bucks mod var det enda
som ej kunde krossas. Det hade mannen i röda tröjan
fått erfara.

   Och som det förhöll sig med Buck, så var det också
med hans kamrater. De voro ingenting annat än
vandrande skelett. Och nu voro de inalles sju.
I sitt elände hade de blivit känslolösa för både
piskrapp och påkslag. Smärtan efter slagen föreföll dem
som något dämpat och avlägset. De levde knappt
ett halvt eller ens ett fjärdedels liv. De voro helt
enkelt sju stycken läderpåsar med benstomme inuti,

                               97

   Skriet från vildmarken. 7.
vari en livsgnista svagt flämtade. Så snart det
gjordes halt, föllo de omkull som döda, och den svaga
livsgnistan mattades och tycktes vara nära att slockna.
Och när så käppen eller piskan träffade dem,
fladdrade gnistan svagt upp igen, och de reste sig
mödosamt och stapplade åter framåt.

   Så kom en dag då den godlynte Billee föll och icke
kunde resa sig mer. Hal hade sålt sin revolver, och
han tog en yxa och slog Billee i huvudet med den,
där hunden låg mellan draglinorna. Sedan skar han
av remmarna, så att kadavret löstes ur seltyget,
varefter han släpade det åt sidan av vägen. Buck såg
det, och hans kamrater sågo det, och de visste att
detsamma skulle hända dem inom kort. Dagen därpå
stupade Koona, och nu återstodo endast fem — Joe,
för utsliten att kunna vara ondsint längre; Pike en
linkande krympling med endast halvt medvetande,
vilket icke var tillräckligt för att han skulle kunna
hyckla eller skolka numera; den enögde Sol-leks,
ännu trogen på sin post och sörjande över att han
hade så föga kraft att ta i; Teck, som icke hade varit
ute så mycket som de andra under vintern och nu var
mera medtagen än någon, därför att han ej var så
härdad; och slutligen Buck som fortfarande gick i
spetsen för tåget, men icke längre frågade efter någon
disciplin eller försökte inpränta den hos sina kamrater

—   halva tiden så godt som blind av svaghet och fin-

                              98
nande vägen nästan på måfå och tack vare den svaga
känseln i sina fötter.

 Det var ett vackert vårväder, men varken hundarna
 eller deras ägare lade märke därtill. För varje dag
 gick solen tidigare upp och senare ned. Det dagades
 redan klockan tre på mornarna och skymningen räckte
 till nio på kvällarna. Och hela de långa dagarna voro
 ett enda flammande solsken. Den spöklika
vintertystnaden hade givit vika för vårsorlet av vaknande
 liv. Och detta sorl steg från en jord som skälvde av
 livsglädje. Den kom från ting som levde upp och
 rörde sig på nytt — ting som hade varit som döda
 och legat orörliga under långa månaders frost. Saven
 steg i furorna. Sälg och asp sköto knoppar. Buskar
 och rankor höljdes av en ny grönskande skrud.
Syrsorna sjöngo om nätterna, och om dagarna kravlade
 sig alla slags krypande och krälande smådjur fram i
 solen. Rapphöns och hackspettar kurrade och
pickade i skogen. Ekorrar klapprade, fåglar kvittrade,
 och högt uppe i luften sköto vildfåglar fram i kilformiga
 skaror på väg till norden från sydliga länder.

   Från varje höjdsluttning hördes ett sorl av rinnande
 vatten, bruset från undangömda källor. Allting
tinade upp, svällde och rörde sig             Yukon strävade att

 bryta isen som höll den fången Floden frätte
underifrån och solen tärde ovanifrån. Där uppstod
lufthål och rämnor, som vidgades, då tunna isflak sjönko

99
 ned i floden. Och midt i allt detta knoppande, svällande
 och sorlande, nyvaknande liv, under en flammande sol
 och omgivna av smekande vårvindar färdades de bägge
 männen, kvinnan och draghundarna likt dödsvandrare.

   Under det hundarna oupphörligt stapplade och
föllo, Mercedes åkte och grät, Hal svor och Charles’
ögon längtansfullt vattnades, anlände de slutligen
till John Thorntons läger vid mynningen av White
River. Då tåget stannade, föllo hundarna genast
som döda till marken. Mercedes torkade bort sina
tårar och såg på John Thornton. Charles satte sig
på en timmerstock för att vila, men han satte sig
långsamt och med mycken möda, ty han var alldeles styv
i sina leder. Hal sade icke ett ord. John Thornton
höll på att tälja de sista tagen på ett yxskaft, som
han hade gjort av ett stycke björkträ. Han täljde
och lyssnade, gav enstaviga svar och kortfattade råd,
då sådana begärdes. Men han kände sitt folk, och
han gav sina råd med den fulla övertygelsen att de
ej skulle bli följda.

   »De ha sagt oss långt före detta att vägen börjar
bli osäker och att vi gjorde bäst i att gå i kvarter»,
sade Hal till svar på Thorntons varning att icke
vidare äventyra färden på den osäkra isen. »De ha
sagt oss att vi aldrig skulle komma fram till White
River, och här ä’ vi nu i alla fall.» Den sista frasen
uttalades med hånfull och triumferande ton.

100
   »De gjorde rätt i att varna er», sade John
Thornton. »Vägen kan bli oframkomlig när som helst.
Man skall vara en dåre och ha en dåres blinda tur
för att ett sådant vågspel skall lyckas. Jag säger er
rent ut, att jag inte skulle ha velat riskera mitt liv
på den isen för allt guld som finns i Alaska.

   »Därför att ni inte är en dåre, kan jag tro», sade
Hal. »Men det gör detsamma, vi fortsätta till Dawson».
Han lindade upp sin piska. »Seså, — upp där, Buck!
Hej! Upp med er! Hej!»

   Thornton fortfor att tälja. Han visste att det var
fåfängt att ställa sig emellan en dåre och hans fixa
idé — och två eller tre galningar mer eller mindre skulle
icke på något sätt störa världens gång.

   Men hundarna stego icke upp på befallning. De
hade för länge sedan kommit till den punkten, att
de icke lydde utan stryk. Och nu började piskan
sitt obarmhärtiga värv. John Thornton knep ihop
sina läppar. Sol-leks var den förste som kravlade
sig upp. Teck följde exemplet. Sedan kom Joe,
ehuru han gnällde av smärta. Pike gjorde pinsamma
ansträngningar. Två gånger föll han tillbaka sedan
han hade rest sig till hälften, men den tredje gången
lyckades det honom att komma upp. Buck gjorde
intet försök alls. Han låg helt lugnt kvar där han
hade fallit. Piskan träffade honom gång på gång,
men han varken jämrade eller rörde sig. Flera gånger

101
såg det ut som om Thornton ville säga något, men
så hejdade han sig. En fuktig dimma lade sig över
hans ögon, och när piskan fortfor att vina, steg han
upp och började obeslutsamt gå av och an.

   Det var första gången som Buck hade underlåtit
att lyda, och redan detta var ett tillräckligt skäl för
Hal att bli ursinnig. Han kastade ifrån sig piskan och
tog till käppen. Men Buck rörde sig icke, trots de
tunga slag som regnade över honom. I likhet med
sina kamrater var han knappast i stånd att resa sig,
men skillnaden var att han hade beslutat sig för att
icke göra det. Han hade en obestämd aning om
hotande ofärd. Han hade känt den ganska starkt redan
då han kom till flodstranden, och han hade sedan icke
blivit den kvitt. Med varje steg han under hela denna
dag hade tagit på den tunna och porösa isen, tyckte
han sig vädra olyckan på allt närmare håll, och där
ute på isen framför dem, dit hans husbonde ville driva
honom, låg ofärden bestämt på lur. Han rörde sig
icke ur fläcken. Så mycket hade han lidit och så långt
hade det gått med honom, att slagen icke längre
kändes så svåra. Och medan Hal fortfor att slå och slå,
började den matta livslågan hos Buck att flämta för
att slockna. Det var nästan slut med honom. Han
kände sig så märkvärdigt förslöad. Det var som om
han från ett långt avstånd märkt att han blev slagen.
Han kände icke längre någon smärta. Han kände

                            102
egentligen ingenting alls, ehuru han helt svagt
förnam ett buller för varje gång påken träffade hans
kropp. Men kroppen var visst inte längre hans,
den tycktes vara så långt borta . . .

   Plötsligt, utan föregående varning, men med ett
oartikulerat skri, som mera liknade ett djurs rytande,
rusade Jonh Thornton på mannen som skötte käppen.
Hal slungades till marken, som om han hade träffats
av ett fallande träd. Mercedes skrek med full hals.
Charles såg sig oroligt omkring, torkade sina vattniga
ögon, men kunde icke räta upp sina styvnade leder.

   John Thornton stod lutad över Buck under ett
ivrigt bemödande att behärska sig. Han var för
ursinnig att kunna tala.

   »Om ni slår honom en gång till, så dödar jag er»,
väste han slutligen med kvävd stämma.

   »Det är min hund», svarade Hal och torkade blodet
från munnen, sedan han åter hade kommit upp. »Gå
ur vägen ni, annars skall jag låta er se på annat. Jag
skall fortsätta till Dawson.»

   Thornton stod emellan honom och Buck, och han
tycktes ej vilja gå ur vägen. Hal drog sin långa
jaktkniv ur bältet. Mercedes skrek, grät, skrattade och
visade alla tecken till ett hysteriskt anfall.
Thornton slog Hal över knogarna med yxskaftet, så att
kniven föll till marken, och när Hal ville ta upp den, fick
han ett nytt likadant slag. Varpå Thornton lutade

                              103
sig ned, tog upp kniven och skar av Bucks dragremmar
i två drag.

  Hal hade ingen stridslust längre. Och för resten
hade han händerna — eller rättare sagt armarna —
fulla med sin syster, och Buck hade för litet liv kvar
i sig för att kunna vara till något synnerligt gagn
framför släden. Några minuter senare gåvo de sig
av från stranden och fortsatte nedåt floden. Buck
hörde dem gå, och han lyfte upp huvudet för att se
på. Nu gick Pike i spetsen, Sol-leks närmast släden
och Joe och Teck emellan. Alla hundarna linkade
och stapplade. Mercedes åkte på den lastade släden,
Hal höll styrstången och Charles vacklade bakom.

  Medan Buck såg efter dem, föll Thornton på knä
bredvid honom och kände efter med sina grova,
vänliga händer om något ben var krossat. Då han hade
slutat sin undersökning och funnit att Buck ej led av
något annat än en massa sår och för övrigt befann sig
i det mest utsvultna tillstånd, hade släden hunnit
ungefär en fjärdedels mil därifrån. Buck och
Thornton sågo den kräla fram över isen. Plötsligt sågo de
slädens bakända sänka sig som i ett djupt spår och
styrstången reste sig hastigt i luften med Hal, som
klängde sig fast vid den. Mercedes’ skrik trängde
till deras öron. De sågo, att Charles vände sig om
och tog ett steg för att springa tillbaka, men i
detsamma gav ett stort isflak vika och både människor

                           104
och djur försvunno i djupet. Ett gapande hål var
allt som syntes. Vägen hade förlorat sin botten.

John Thornton och Buck sågo på varandra.

»Din stackars djävul!» sade John Thornton, och
Buck slickade hans hand.

</chapter>
<chapter name="VI. Av hängivenhet för en människa">

<h2><small>VI.

AV HÄNGIVENHET FÖR EN MÄNNISKA.</small></h2>

  Då John Thornton sistlidna december månad
förfrös sina fötter, hade hans kamrater ställt det så
bekvämt för honom som de kunde och lämnat honom
kvar för att sköta sig, medan de fortsatte uppåt
floden för att flotta en hop sågtimmer till Dawson. Han
haltade ännu något då han räddade Buck, men sedan
vädret blev varaktigt varmt, gick det onda helt och
hållet över. Och här hos honom låg nu Buck och
solade sig vid stranden under hela de långa vårdagarna,
betraktade det ilande vattnet och lyssnade lättjefullt
till fåglarnas kvitter och det vårliga sorlet i naturen,
och han återvann småningom sina krafter.

  Vilan smakar godt sedan man har vandrat tretusen
mil, och vi måste tillstå att Buck blev en smula lat
under det hans sår helades, hans muskler svällde ut
och hans benbyggnad åter betäcktes med kött. Och
för övrigt latade de sig allesammans — både Buck
och John Thornton och Skeet och Nig — medan de

                        106
    väntade på timmerflotten, som skulle föra dem till
    Dawson. Skeet var en liten irländsk setter, som genast
    gjorde sig god vän med Buck, medan denne i sitt
    halvdöda tillstånd var för svag att harmas över hennes
    djärvhet. Hon hade de doktorsinstinkter, som man
    ofta ser hos hundar, och hon slickade och tvättade
    Bucks sår på samma sätt som en katta tvättar sina
    ungar. Varje morgon sedan Buck hade slutat sin
    frukost utförde hon regelbundet detta självtagna
    värv, och slutligen längtade han efter hennes
omsorger lika mycket som efter Thorntons. Nig var också
    vänskaplig, fastän mindre demonstrativt. Han var
    stor och svart, en blandning av blodhund och
hjorthund, med glada ögon och oändligt godlynt natur.

      Till Bucks stora förvåning visade dessa hundar
    ingen jalusi mot honom. De tycktes vara nöjda
    att dela John Thorntons vänlighet och frikostighet
    med honom. Då Buck blev starkare, lockade de honom
    till alla möjliga slags lustiga lekar och upptåg, vari
    själva John Thornton ej kunde låta bli att deltaga.
    På detta sätt gick Buck genom sin konvalescenttid
    och gled på samma gång in i en ny tillvaro. Och nu
    lärde han för första gången känna vad hängivenhet,
    verklig lidelsefull hängivenhet ville säga. Denna
    känsla hade han aldrig erfarit därnere hos domaren
    Millers i den soliga dalen Santa Clara. Med
domarens söner hade han strövat omkring och gått på jakt,

                                107
de hade arbetat tillsammans som goda kamrater;
för sonsönerna hade han varit ett slags nedlåtande
vaktare, och till domaren själv hade han stått i ett
värdigt och högsinnat vänskapsförhållande. Men en
hängivenhet som var feberaktig och brännande, som
var så godt som tillbedjan, nästan en ren galenskap

—   denna känsla hade det varit John Thornton
förbehållet att väcka hos honom.

  John Thornton hade räddat hans liv, och det var
redan något, men han var också en idealisk husbonde.
Andra män hade omsorg om sina hundar därför att
pliktkänsla och ordentlighet manade dem därtill,
men han sörjde för sina som om de vore hans egna
barn, och därför att han icke kunde handla på annat
sätt. Och han gjorde ännu mer. Aldrig glömde han
att ge dem en vänlig hälsning eller ett uppmuntrande
ord, och när han satte sig ned och höll långa samtal
med dem — »höll pratstund», som han kallade det

—   var han själv lika förtjust däröver som de. Han
hade ett sätt att ta Bucks huvud mellan sina grova,
hårda händer och luta sitt huvud mot hans och vagga
honom fram och tillbaka, under det att han gav honom
alla möjliga fula namn som i Bucks öron ljödo som
smekord. Buck visste ingenting bättre i världen än
denna hårdhändta omfamning och dessa upprepade
svordomar, och för varje vaggning av och an föreföll
det honom som om hjärtat ville hoppa ur hans bröst

                             108
av bara glädje. Och när så John Thornton släppte
honom igen och han flög upp med skrattande mun,
lysande ögon och kvävda utrop i sin strupe samt
förblev orörlig på det sättet framför sin husbonde,
utbrast John Thornton med riktig vördnad:            »Herre

Gud, Buck — talets gåva är det enda som fattas dig!»

   Buck hade ett uttryck för sin tillgivenhet, som
nästan kunde ha tydt på motsatsen. Han brukade
ofta fatta om Thorntons hand med sina käkar och
bita till så hårdt, att det syntes djupa märken i huden
långt efteråt. Men liksom Buck uppfattade
Thorntons svordomar som smeknamn, så förstod också
Thornton att Bucks låtsade bett skulle föreställa en
smekning.

För det mesta uttryckte dock Buck sin kärlek
genom en stilla tillbedjan. Han kunde bli alldeles
vild av förtjusning, när Thornton smekte honom
eller talade med honom, men han tiggde aldrig därom.
Skeet brukade emellanåt sticka sin nos under
Thorntons hand och knuffa och skuffa tills hon blev smekt,
och Nig kom och lade sitt stora huvud i Thorntons
knä, men Buck nöjde sig med att tillbe honom på
avstånd. Han kunde ligga timtals vid sin husbondes
fötter och se upp i hans ansikte med spänd och ivrig
uppmärksamhet, studerande varje min, varje
skiftning i hans drag. Eller också låg han på något avstånd
från honom, bakom honom eller vid sidan, och betrak-

                              109
tade lika uppmärksamt konturerna av hans gestalt
och den minsta rörelse han gjorde. Och så stor
gemenskap fanns det mellan dem, att Bucks ögon allt
emellanåt förmådde John Thornton att vända på huvudet
och tyst besvara hans blick, varvid samma hjärtliga
uttryck lyste hos dem båda.

   Under en lång tid efter sin räddning ville Buck ej
förlora Thornton ur sikte. Från det ögonblick han
lämnade tältet till den stund då han återkom dit
följde Buck honom troget i hälarna. Den
omständigheten, att den ena husbonden efter den andra hade
försvunnit ur hans liv, sedan han kom till Norden,
hade hos honom alstrat en fruktan att de aldrig kunde
stanna hos honom länge. Han var rädd att
Thornton ett tu tre skulle försvinna på samma sätt som
Perrault och François och det skottska halvblodet.
Till och med i nattens drömmar hemsöktes han av
denna oro. Vid sådana tillfällen kunde han skaka
av sig sömnen och smyga i kölden bort till tältets
ingång, där han stannade och lyssnade efter sin
husbondes andedrag.

   Men oaktat den stora kärlek han hyste för John
Thornton, vilken ju vittnade om civilisationens
förmildrande inflytande, var den ursprungliga naturen,
som hade väckts hos honom uppe i Norden, i full och
livlig verksamhet. Trohet och tillgivenhet — dessa
civilisationens frukter —■ ägde han, men han behöll

                             no
därjämte sin vildhet och egensinnighet. Han var
snarare en varelse från vildmarken, som kommit
därifrån för att sitta vid John Thorntons härd, än en
hund från den milda södern med prägel av
generationers civilisation. Han älskade John Thornton för
högt att någonsin kunna stjäla från honom, men om
det gällde en annan man i något annat läger, tvekade
han icke ett ögonblick, och han stal med en slughet
som räddade honom från att bli upptäckt.

   Han var alldeles full med ärr efter hundbett, och
han slogs ursinnigare än någonsin och med mera
beräkning. Skeet och Nig voro för godlynta att söka
gräl, och dessutom tillhörde de John Thornton. Men
främmande hundar, vilken ras de än tillhörde och hur
morska de än voro, måste ofördröjligen erkänna Bucks
överlägsenhet, eller också funno de sig ögonblickligen
invecklade i en strid på liv och död mot en
fruktansvärd motståndare. Och Buck var utan förbarmande.
Han hade själv fått lära sig lyda våldets lagar, och
han underlät aldrig att begagna sig av en fördel, lika
litet som han släppte den fiende han en gång hade
drivit in på dödens stråt. Han hade tagit lärdom av
Spitz och av de förnämsta slagskämparna bland postens
och polisens hundar, och han visste att det icke fanns
någon medelväg. Han måste segra eller bli besegrad

—   att visa medlidande var svaghet. Barmhärtighet
existerade aldrig i uråldriga tider. Den skulle då ha

                             in
missuppfattats och ansetts för fruktan, och sådana
missuppfattningar ledde till en säker död. Döda eller
dödas, äta eller ätas, det var lagen, och Buck lydde
detta bud från den gråa forntiden.

  Han var äldre än de dagar han hade sett och de
andetag han hade dragit. Han var en länk emellan
det förflutna och det närvarande, och den evighet
som låg bakom honom genomströmmade honom i
mäktiga vågor, efter vilka han fogade sig Han satt
vid John Thorntons eld — bredbröstad, med vita
betar och långhårig päls — men bakom honom
skymtade skuggor av alla möjliga slags hundar, halv-vargar
och vilda vargar, fordrande och pockande, smakande
köttet han åt, törstande efter vattnet han drack,
vädrande med honom, lyssnande med honom och
täljande för honom ljuden från vildmarken, reglerande
hans lynne, dikterande hans gärningar, somnande
med honom då han lade sig, drömmande med honom
och utom honom, och själva utgörande föremål för
hans drömmar.

  Så mäktigt lockades han av dessa skuggor, att
människosläktet och dess anspråk på herravälde för
varje dag gled allt längre undan för honom. Djupt
inne i skogen ljöd emellanåt ett kallelserop, och så
ofta han hörde denna maning som lockade och
upprörde hans innersta, kände han sig tvingad att vända
ryggen åt elden och den avröjda jorden däromkring

                            112
 och fördjupa sig i skogen allt längre och längre utan
 att veta varför eller vart det bar. Han undrade icke
 ens var eller varför det manande ropet ljöd inifrån
 skogens djup. Men då han väl hade hunnit till den
 mjuka, obrutna marken och till skuggan under trädens
 grenar, drev kärleken till John Thornton honom tillbaka
 igen till lägerelden.

   Det var Thornton ensam som höll honom kvar.
 Hela det övriga människosläktet var ingenting alls
 för honom. Det hände att resande smekte eller
berömde honom, men mot dem var han kall och likgiltig,
 och om någon alltför närgånget visade honom sin
 beundran, kunde han resa sig och gå sin väg. Då
 Thorntons kamrater, Hans och Pete, slutligen anlände
 med den länge väntade timmerflotten, ville Buck på
 inga villkor ta någon notis om dem, förrän han fick
 veta att de stodo Thornton nära. Sedan fördrog
 han dem på ett passivt maner och tog emot deras
 ynnestbevis som om han därigenom bevisade dem en
 nåd. De voro av samma typ som Thornton, levde
 i nära förbindelse med jorden, tänkte redigt och sågo
 klart. Och innan de hade svängt in med flotten i
 den stora viken vid sågen i Dawson hade de
fullkomligt uppfattat Buck och hans sätt och försökte aldrig
 att komma på så förtrolig fot med honom som de voro
 med Skeet och Nig.

   Bucks hängivenhet för Thornton tycktes emellertid

                               113

   Skriet från vildmarken. 8.
växa allt mer och mer. Thornton ensam och ingen
annan kunde lägga en packning på hans rygg under
sommarfärderna. Ingenting var för svårt för Buck,
när Thornton ville att det skulle ske. En dag —
sedan de hade stakat sig ut från flotten, lämnat
Dawson och begivit sig till Tananas huvudflöde — sutto
männen och de tre hundarna på krönet av en klippa,
som stupade lodrät ned till en naken berghäll trehundra
fot längre ned. John Thornton satt nära klippranden
och hade Buck bredvid sig. Plötsligt fick Thornton
ett obetänksamt infall, och han vinkade åt Hans och
Pete, för att de skulle se på vad han ämnade göra.
»Hopp, Buck!» kommenderade han och sträckte ut
sin arm över klyftan. I nästa ögonblick brottades
han med Buck på klippans yttersta rand, och Hans
och Pete hade huggit tag i dem och ryckte dem
tillbaka.

   »Det är riktigt hemskt», förklarade Pete, sedan
alltsammans var över och de åter kunde tala.

   Thornton skakade på huvudet. »Nej, det är
storartat, det är det, och förskräckligt på samma gång.
Många gånger gör det mig riktigt rädd, vet ni.

   »Jag skulle inte gärna vilja vara i dens ställe som
gjorde dig något ondt, medan han funnes i närheten»,
sade Pete bestämt och nickade bortåt Buck.

   »Nej, det ville ta mig tusan inte jag heller»,
förklarade Hans.

114
   Och innan årets slut blevo dessa ord bekräftade.
Det var i Circle City. »Svarte Burton», en ilsken
och oregerlig karl, hade råkat i gräl med en passopp
på krogen, och Thornton gick emellan för att stifta
fred. Buck låg som vanligt i en vrå med huvudet
på framtassarna och gav akt på sin husbondes minsta
rörelse. Utan föregående varning slog Burton till.
Thornton vacklade och kunde endast hålla sig uppe
genom att klänga sig fast vid diskens räcke.

   De som sågo på hörde i samma sekund ett ljud som
varken var hundskall eller tjut, utan bäst kan
beskrivas som ett rytande, och de sågo Buck resa sig och
flyga Burton i strupen. Karlen räddade sitt liv genom
att instinktmässigt sträcka ut sin arm, men han
kastades baklänges till golvet med Buck över sig. Buck
drog sina betar ur armen och högg på nytt efter
strupen. Den gången lyckades Burton skydda sig endast
till en del, och hunden slet upp hans hals. Men nu
trängde alla åskådarna Buck in på livet och drevo
honom därifrån. Medan en fältskär hämmade blodet,
strök hunden av och an utanför den omgivande
mängden under ett vildsint morrande. Han försökte bryta
sig igenom och kunde blott genom massor av hotande
käppar avhållas därifrån. »Sammankomst» hölls på
fläcken och man kom till det resultatet att Buck hade
haft tillräckligt skäl att ingripa, vadan han blev
frikänd. Men från och med denna dag var hans anseende

                             115
stadgat, och hans namn bars på ryktets vingar till
vartenda guldgrävarläger i Alaska.

   Längre fram på hösten räddade han John Thorntons
liv på annat sätt. De tre kamraterna höllo på att
föra en lång och smal båt nedåt en svår passage på
Forty-Mile Creek. Hans och Pete gingo utmed
stranden och höllo båten uppe med en lina, som de flyttade
från träd till träd, medan Thornton satt i båten och
stakade den framåt, under det han skrek sina order
till kamraterna på stranden. Buck var också i land
och höll sig steg för steg i jämbredd med båten,
utan att ta ögonen från sin herre.

   På ett särskilt svårt ställe, där ett rev av nakna
klippor sköt upp ur vattnet, firade Hans ut repet,
och medan Thornton stakade båten ut i strömmen,
rusade Hans nedåt stranden med tågändan i sin hand,
för att åter dra in båten sedan revet var passerat.
Båten flög utför strömmen i rasande fart och sedan
den hade klarat revet, drog Hans åt sig repet, men
gjorde det för häftigt, så att båten vändes upp och
ned och Thornton kastades ur och fördes med
strömmen mot flodens farligaste punkt, ett virvlande fall,
där ingen kunde tänka på att rädda sig genom
simning.

   Buck hade ögonblickligen kastat sig i vattnet,
och sedan han simmat trehundra yards, hann han upp
Thornton midt i en ursinnig vattenvirvel. Så snart

                              116
 hunden kände, att Thornton hade fattat tag i hans
 svans, styrde han kurs mot stranden och simmade
 ditåt med hela sin väldiga styrka. Men det gick
 långsamt åt land, medan det däremot bar nedåt
 strömmen med häpnadsväckande fart. Och litet
 längre bort hördes det olycksdigra bruset från ett
 ställe där den vilda strömmen blev ännu vildare och
 slets i virvlande trasor av klippspetsar, som stucko
 upp ur skummet, likt tänder i en kolossal kam. Vid
 det sista branta fallets början var vattnets drivkraft
 fruktansvärd och Thornton visste att det var omöjligt
 att nå stranden. Han skrapade häftigt över en
klippspets, slungades över en annan och slogs emot den
 tredje med överväldigande kraft. Och nu klängde
 han sig fast vid dess slippriga spets med bägge
händerna, varvid han släppte Buck, och över det
virvlande vattnets brus skrek han:         »Gå, Buck! Gå!»

   Buck förmådde icke heller hålla sig kvar; han fördes
 utför strömmen, oaktat ett förtvivlat motstånd, och
 det var honom omöjligt att vända tillbaka. Då han
 hörde Thornton upprepa sin befallning, vände han
 sig till hälften i vattnet och lyfte upp huvudet som
 om han ville kasta en sista blick på sin husbonde,
varefter han lydigt vände sig mot stranden. Han
simmade med väldig kraft och drogs i land av Hans och
 Pete just på den punkt, bortom vilken all räddning
 var omöjlig.

                             117
   De visste att den tid, som en man kunde hålla sig
fast vid en slipprig klippa i denna mäktiga ström,
endast fick räknas i minuter, och de rusade så fort
de kunde uppåt stranden till ett ställe långt ovanför
det, där Thornton hängde. De fäste linan, med
vilken de hade bogserat båten omkring Bucks hals och
bogar, tillsågo noga att den varken kunde strypa
honom eller vara till hinder under simningen och kastade
honom så ut i strömmen. Han sträckte modigt ut
med raska simtag, men icke tillräckligt rakt fram i
floden. Detta misstag upptäckte han för sent, då
han befann sig midt framför Thornton på ett halvt
dussin simtags avstånd och fördes hjälplöst förbi
honom.

   Hans drog hastigt till sig repet på samma sätt, som
om Buck vore en båt. Då repet sålunda drogs till
om hunden ute i strömmen, försvann han under
vattnets yta, och där förblev han ända tills hans kropp
stötte emot stranden och han halades upp. Han var
halvdränkt, och Hans och Pete kastade sig över honom
för att genom sin tyngd trycka vattnet ur honom
och luft i honom. Så reste han sig stapplande, men
föll åter omkull. I detsamma trängde Thorntons
röst helt svagt fram till dem. De kunde icke urskilja
orden, men de visste att han var i yttersta nöd.
Husbondens stämma verkade som en elektrisk stöt på
Buck. Han rusade upp och sprang uppåt stranden

                                118
   före de bägge karlarna till det ställe, där de förut hade
  kastat honom i vattnet.

      Ännu en gång bands repet om honom och han
kastades i, och återigen sträckte han ut och simmade mot
   klippan där Thornton hängde, men den gången höll
   han rak kurs. Han hade missräknat sig en gång,
   men det ville han icke göra sig skyldig till på nytt.
   Hans skötte repet så att det aldrig hängde slakt, och
   Pete såg till att det icke ringlade ihop sig bakom.
   Buck fortfor att simma tills han befann sig på en punkt
   rakt ovanför Thornton. Då vände han sig och
störtade med ett kurirtågs hastighet rakt ner mot sin
   husbonde. Thornton såg honom komma, och då
   Buck träffade honom likt en murbräcka, driven av
   strömmens hela kraft, sträckte Thornton ut sina armar
   och slöt dem omkring hundens lurviga hals. Hans
   började nu hala in repet omkring ett träd, och Buck
   och Thornton försvunno bägge under vattnet. Halvt
   strypta och halvt kvävda, än den ena ovanpå och än
   den andra, släpande över den tandade bottnen och
   slående mot klippor och trädrötter, halades de in
   mot stranden.

      Då Thornton kom till sans, låg han på magen och
   vaggades med våldsam häftighet fram och tillbaka
   över en drivvedsstock av Hans och Pete. Hans första
   ögonkast gällde Buck, över vars slaka och synbart
   livlösa kropp Nig stämde upp ett sorgset tjut, medan

                                119
Skeet slickade det våta ansiktet och de slutna ögonen.
Thornton var själv ganska illa sårad och slagen, och
sedan Buck hade kommit till liv igen, undersökte
hans husbonde omsorgsfullt hela hans kropp och fann
att tre av hans revben voro brutna.

   »Det avgör saken», förklarade han. »Vi slå läger
här tills vidare.» Och det gjorde de också och
stannade där, medan Bucks revben helades, så att han
var i stånd att fortsätta.

   Följande vinter utförde Buck i Dawson en annan
bedrift, som kanske ej var så hjältemodig som denna,
men den höljde honom med ära och rykte över hela
Alaska. Och denna bedrift var synnerligen förmånlig
för de tre männen, ty de voro i stort behov av den
utrustning de därigenom kunde förskaffa sig och kunde
även företaga en längre efterlängtad tur till den
jungfruliga Östern, där inga guldgrävare ännu hade
uppträdt. Händelsen framkallades av ett samtal på
Eldoradokrogen, där den ene skröt över den andre med sina
favorithundar. På grund av sin stora ryktbarhet var
Buck en skottavla för de andra, och Thornton måste
oupphörligt ta honom i försvar. Efter en halvtimmes
käbbel förklarade en av de närvarande, att hans hund
kunde sätta en släde med femhundra skålpunds
packning i gång och dra den vidare; en annan skröt med att
hans skulle kunna göra detsamma med sexhundra
skålpunds packning, och en tredje skrek över med sjuhundra.

                               120
   »Bah! Vad är det för strunt!» sade John
Thornton. »Buck kan sätta släden i gång, om den så vore
lastad med tusen!»

   »Ta den loss? Och gå hundra yards med den?»
frågade Matthewson, en matador från Bonanza, han
som hade skrutit med de sjuhundra.

   »Tar den loss och går hundra yards med den»,
förklarade Thornton kallt.

   »Nåväl», sade Matthewson långsamt och bestämt,
så att alla kunde höra det, »jag har tusen dollars på
fickan, som säga att han inte kan det, och här ä’ de.»
Varpå han slängde på disken en påse guldstoft så stor
som en hackkorv.

   Ingen talade. Thorntons tanklösa utmaning, om
det nu var en sådan, hade blivit antagen. Han kände
hur blodet steg honom åt ansiktet. Hans tunga
hade spelat honom ett spratt. Han visste icke alls
huruvida Buck kunde sätta tusen skålpunds last i
gång. Det var ju en halv ton! En kolossal tyngd,
som gjorde honom häpen. Han hade en stark tro på
Bucks styrka och hade ofta trott, att han skulle kunna
rå med en sådan börda, men aldrig förr än nu hade han
stått inför möjligheten att pröva det — och nu stodo
minst ett dussin män med sina ögon fästa på honom,
tysta och avvaktande. För övrigt hade han visst icke
tusen dollars, och lika litet hade Hans och Pete.

   »Jag har just en släde stående här utanför med tjugu

                              121
stycken femtioskålpundssäckar mjöl», fortsatte
Matthewson med brutal rättframhet, »så det behöver inte
hindra er.»

   Thornton svarade ej. Han visste icke vad han
skulle säga. Han såg på den ena efter den andra med
frånvarande min, alldeles som om han hade förlorat
tankeförmågan och sökte efter någonting, varmed
den åter kunde sättas i gång. Så föll hans blick på
Jim 0’Brien, en annan matador och Thorntons forna
kamrat. Denna syn tycktes ge honom en ledtråd
och sporra honom till någonting som han aldrig skulle
ha drömt om att göra.

   »Kan du låna mig tusen dollars?» frågade han
nästan med en viskning.

   »Visst», svarade 0’Brien och slängde fram en påse
guldstoft bredvid Matthewsons. »Och det fastän jag
har mycket litet tro på att djuret kan göra det du
har sagt, John.»

   Eldorados gäster begåvo sig ut på gatan för att
åse experimentet. Borden övergåvos och köpmän
och jägare närmade sig för att se hur vadet skulle
avlöpa. Man skulle hålla för och emot. Flera hundra
män i pälsmössor och vantar samlades på lagom
avstånd rundt omkring släden. Matthewsons släde med
mjölsäckarna hade stått där redan ett par timmar,
och i den rådande starka kölden — termometern visade
60 under noll — hade medarna frusit fast i den hårdt

122
packade snön. Man erbjöd sig att hålla 2 mot 1,
att Buck ej skulle kunna få släden ur fläcken. Så
uppstod en tvist angående betydelsen av orden »ta
den loss». 0’Brien påstod att Thornton skulle ha
rättighet att vricka de fastfrusna medarna lösa och
att Buck sedan skulle »ta släden loss». Matthewson
förfäktade däremot envist, att orden betydde, att
hunden också skulle vricka medarna loss i den frusna
snön. Största antalet av dem, som hade varit med
då vadet ingicks, avgjorde saken till Matthewsons
förmån, och man ville nu hålla 3 mot 1 mot Buck.

   Ingen gick in därpå. Ty ingen trodde att Buck
skulle kunna avgå med seger. Thornton själv ansåg
sig ha handlat överilat och kände sig ganska betryckt.
Då han såg på släden, som stod där förspänd med tio
hundar, föreföll honom alltsammans som en
orimlighet. Matthewson triumferade.

   »3 mot 1!» utropade han. »Jag lägger till ett
tusental, Thornton. Vad säger ni om det?»

   Thorntons min var mycket betänksam, men hans
stridslust var väckt — den stridslust, som livar
vadhållare, gör dem blinda för alla omöjligheter och döva
för allt annat än stridens lockelser. Han ropade till
sig Hans och Pete. Deras påsar voro mycket tunna
och slankiga, och de tre kamraterna kunde tillsammans
icke skrapa ihop mer än tvåhundra dollars. Det
var för närvarande hela deras kapital, men de

                             123
satte utan tvekan upp det mot Matthewsons
sexhundra.

   Så togos de tio dragarna ifrån, och Buck spändes
för släden i sitt eget seltyg. Han hade blivit smittad
av den allmänna upphetsningen och kände med sig
att han på något sätt måste göra någonting stort för
John Thornton. Hans ståtliga utseende väckte ett
sorl av beundran. Han var i den yppersta
kondition, utan ett enda uns överflödigt kött, och de
hundrafemtio skålpund han vägde representerade idel
seghet och kraft. Hans långhåriga päls glänste som
silke. Manen var ständigt rest till hälften och
tycktes resa sig vid varje rörelse, som om ett övermått
av kraft gjorde varje särskilt strå levande och
verksamt. Hans väldiga bringa och kraftiga framben
stodo i den bästa proportion till den övriga kroppen,
vars muskler lågo i täta rullar under huden. Man
kände på dessa muskler och fann dem hårda som järn,
och nu gick skillnaden ner till 2 mot 1.

   »Anfäkta det, sir! Anfäkta det, sir!» brummade
en medlem av den senaste dynastien, en matador
från Skookum Bench. »Jag bjuder er åttahundra
för honom, sir, före provet, sir — åttahundra just
som han nu står där.»

   Thornton skakade på huvudet och gick fram till
Buck

   »Ni får inte stå bredvid honom», protesterade

                             124
Matthewson. »Han skall vara fri och ledig och ha
tillräckligt utrymme.»

   Hela hopen var tyst. Man hörde endast
vadhållarnas röster, som förgäves bjödo 2 mot 1. Alla erkände
att Buck var ett praktfullt djur, men tjugo stycken
femtioskålpundssäckar mjöl var i deras ögon en
alltför väldig tyngd för att de skulle vilja riskera att
lossa på pungen.

   Thornton föll på knä bredvid Buck. Han tog
hundens huvud mellan sina händer och tryckte sin
kind mot hans. Han skakade honom icke på det
lekfulla sättet, som han brukade, och icke heller
mumlade han några kärvänliga svordomar, men han viskade
i hans öra. »Om du håller av mig, Buck! Om du
håller av mig!» var vad han viskade. Och Buck
gnällde med dämpad iver.

   Den stora hopen betraktade dem nyfiket. Saken
började bli mystisk. Det där såg ju ut som en
besvärjelse. När Thornton reste sig upp, tog Buck hans
vantklädda hand mellan sina käkar, tryckte sina
tänder djupt in och släppte den sedan långsamt och
nästan motvilligt. Detta var svaret, ehuru det icke
gavs med språkets ord, utan med kärlekens.
Thornton drog sig långt tillbaka.

   »Nu, Buck!» sade han.

   Buck drog åt sig linorna och lät dem sedan slakna
flera tum. Det var vad han hade lärt sig.

                                 125
   »Hej!» ljöd Thorntons stämma. Den trängde skarpt
genom den stora stillheten omkring.

   Buck svängde åt höger och avslutade denna rörelse
med ett kast, som gjorde linorna styva och med ett
plötsligt ryck hejdade hans hundrafemtio skålpunds
tyngd. Lasten skakade, och under medarna hördes
ett knastrande ljud.

   »Hej», kommenderade Thornton.

   Buck utförde nu samma manöver, men denna gång
åt vänster. Knastrandet övergick till ett häftigt
skrapande, släden vred sig, medarna släppte och rörde
sig flera tum åt sidan. Släden var lösryckt.
Åskådarna höllo omedvetet andan, så spänd var deras
uppmärksamhet.

   »Och nu — framåt!»

   Thorntons kommandorop kom plötsligt som ett
pistolskott. Buck kastade sig framåt mot
bröstbanden med hela sin tyngd, och linorna spändes med ett
knarrande läte. Hela hans kropp samlade sig i en
oerhörd ansträngning, musklerna vredo och knöto
sig under den silkeslena pälsen som om de vore levande.
Hans väldiga bringa var sänkt mot marken, huvudet
höll han framåtlutat och hans fötter arbetade
ursinnigt, så att klorna gjorde parallella rämnor i den hårdt
packade snön. Släden sviktade och skakade,
tycktes vara på väg att komma i gång. Då halkade Buck
med en av sina fötter, och en man uppgav ett smärt-

                            126
   samt utrop. Men i detsamma började släden röra
   sig i som det tycktes en snabb följd av små stötar,
   ehuru det egentligen icke kom till något verkligt
stilla-stånd vidare — den gick en halv tum — en tum —
   två tum . . . Stötarna avtogo märkbart, släden kom
   i jämn gång och gled stadigt framåt.

      Männen flämtade till och började åter dra andan
   utan att ha märkt att de för några ögonblick hade
   upphört att göra det. Thornton sprang efter släden
   och uppmuntrade Buck med korta, vänliga tillrop.
   Avståndet hade blivit uppmätt, och då hunden
närmade sig högen av upphuggen ved, som utmärkte
   platsen där de hundra yards togo slut, började ett
   bifallssorl som tilltog allt mer och mer och slutligen
   övergick till det vildaste skrän, när Buck passerade
   målet och stannade på sin husbondes kommando.
   Varenda åskådare jublade, till och med Matthewson.
   Hattar och vantar flögo i luften. Man skakade hand
   med varandra — sak samma med vem — och alla
   skreko över varandra i ett allmänt osammanhängande
   virrvarr.

      Men Thornton föll återigen på knä bredvid Buck.
   Huvud trycktes mot huvud, och han vaggade det
   trogna djurets nacke av och an. De som omgåvo
   dem närmast hörde honom svära och förbanna Buck,
   och han gjorde det länge och eftertryckligt, varmt
   och kärleksfullt.

12 7

»Anfäkta det, sir! Anfäkta det, sir!» brummade
matadoren från Skookum Bench. »Jag ger er tusen
dollars för honom, sir, tusen dollars, sir — tolvhundra,
sir.»

Thornton steg upp. Hans ögon voro våta. Stora
tårar rullade utför hans kinder. »Sir», sade han
till matadoren från Skookum Bench, »ne-ej, sir. Ni
kan dra åt helvete, sir. Det är det enda svar jag
har att ge er, sir.»

Buck tog Thorntons hand mellan sina tänder. Och
Thornton skakade hundens huvud fram och tillbaka.
Som drivna av en gemensam ingivelse, drogo sig alla
åskådarna tillbaka på ett vördnadsfullt avstånd.
Ingen var nog ogrannlaga att störa de bägge vännerna.

</chapter>
<chapter name="VII. Vildmarken ropar">

<h2><small>VII.

VILDMARKEN ROPAR.</small></h2>

Då Buck inom fem minuters förlopp förtjänade
sextonhundra dollars åt John Thornton, beredde han
honom därigenom en möjlighet att kunna betala
åtskilliga skulder och bege sig österut tillsammans med
sina bägge kamrater för att söka efter en mystisk,
förkommen guldgruva, vars historia var lika gammal
som landets egen. Många hade begivit sig ut för att
söka den; få hade funnit den; flera voro de som aldrig
hade kommit tillbaka från upptäcktsfärden. Den
förlorade gruvan omgavs av en tragisk
hemlighetsfullhet. Ingen visste vem som först hade upptäckt
den. De traditioner, som gingo längst tillbaka i
tiden, nådde likväl icke ända upp till den gruvan.
Från begynnelsen hade där funnits en gammal
fallfärdig koja. Döende hade besvurit dess tillvaro
i sina sista stunder — både kojans och den där intill
belägna gruvans — och de hade bekräftat sina
vittnesbörd genom att framvisa guldklimpar av större
värde än man någonsin förut hade sett i Nordanland.

                           129

  Skriet från vildmarken. 9.
   Men ingen av de nu levande hade plundrat denna
skattkammare, och de döda voro döda — och därför
begav sig John Thornton och Pete och Hans med
Buck och ett halvt dussin andra hundar österut på
okända vägar för att börja ett värv, vari lika goda
män och hundar som de hade misslyckats. De
färdades sjuttio mil uppåt Yukon, togo av åt vänster
inåt Stewartfloden, passerade Mays och Mc Question
och fortsatte så långt att Stewart endast blev en liten
bäck däruppe bland de uppstående bergspetsar, som
utgjorde kontinentens ryggrad.

   John Thornton frågade föga efter människor eller
natur. Han kunde mycket väl leva som vilde. Med
en handfull salt och en bössa kunde han fördjupa
sig i vildmarker och leva var han behagade, hur länge
han behagade. I likhet med indianerna gjorde han
sig ingen brådska, utan skaffade sig middag under
dagens strövtåg, och om han icke råkade på något
villebråd, gjorde han återigen som indianerna — han
fortsatte sin väg med den säkra övertygelsen att han
förr eller senare skulle finna ett sådant. Och därför
var färskt kött den egentliga vägkosten under denna
långa resa österut, medan slädens last huvudsakligast
bestod av ammunition och verktyg. Och vad tiden
beträffade, hade man ju den obegränsade framtiden
för sig.

   För Buck blev det en enda lustfärd, denna vandring

                              130
genom okända trakter under jakt och fiske. Flera
veckor å rad kunde de fortsätta på detta sätt, dag
efter dag. Då de slutligen slogo läger här eller där,
stannade de likaså i vecktal, varunder hundarna slogo
dank och männen brände hål genom frusen smuts
och grus och vaskade massor av sandpannor framför
elden. Ibland fingo de svälta, ibland fråssade de
som kungar, allt i förhållande till jaktlyckan och
tillgången på villebråd. Så kom sommaren, och på
hundar och män samlades packningen, varefter de
flottade sig fram över blåa bergssjöar och färdades
uppför eller nedför obekanta floder i lätta farkoster, som
de sågat ut åt sig i skogar därintill.

   Månader kommo och gingo, och av och an strövade
 våra vandrare genom dessa okända nejder, där inga
 andra människor funnos, men där likväl människor
 hade funnits, såvida historien om den förlorade kojan
 var sann. De färdades över bergåsar som stodo i
 sommarfägring, de ryste av köld under midnattssolen
 på nakna berg mellan skogsgränsen och den eviga
 snön, de vandrade genom sommarvarma dalar bland
 svärmar av flugor och mygg, och i glaciärernas skugga
 plockade de smultron och blommor, lika mogna och
 vackra som dem södern alstrade. På hösten kommo
 de till ett egendomligt, av sjöar sönderskuret land,
 dystert och tyst, där vildfåglar hade varit, men där
 det icke fanns en skymt av liv — ingenting annat än

                             131
 kylig blåst, isformationer på skyddade platser och ett
 melankoliskt vågskvalp mot ensliga stränder.

   En ny vinter kom, och nu vandrade de i nästan
fullkomligt utplånade spår efter män, som hade gått
före dem. En gång kommo de in på en väg som var
röjd genom skogen för länge sedan, och det föreföll
dem som om den förlorade kojan ej kunde vara långt
borta. Men vägen började ingenstädes och slutade
ingenstädes, och hela dess tillvaro förblev ett
mysterium, liksom den som hade röjt vägen och orsaken
varför han hade gjort det. En annan gång råkade
de händelsevis på några av tiden illa medfarna
lämningar efter en jägarhydda, och bland några trasor
efter sönderfrätta filtar fann John Thornton ett långt
flintlåsgevär. Han såg genast att det var en av
Hudson-Bay-kompaniets bössor från dess första tider
i nordväst, då ett sådant gevär var värdt en hop så
stor som dess egen höjd av utbredda, tätt packade
bäverskinn. Men detta var allt — icke ett spår vidare
fanns efter dem som för långliga tider tillbaka hade
rest hyddan och lämnat bössan kvar bland filtarna.

   Och åter blev det vår, och vid slutet av sin långa
vandring funno de — icke den förlorade kojan, men
ett grundt vattendrag i en bred dal, där guldet lyste
som gult smör i bottnen på vaskpannan. De brydde
sig icke om att söka vidare. Varje dag de arbetade
samlade de tusentals dollars i rent guldstoft och stora

                           132
klimpar, och de arbetade varenda dag. Guldet
packades i älghudspåsar, femtio skålpund i varje påse,
och dessa påsar travades upp som ved utanför hyddan
av granris. De arbetade som jättar, och den ena
dagen efter den andra försvann som en dröm under
detta hopande av skatter.

   Hundarna hade nu ingenting alls att göra, utom
 att emellanåt släpa hem villebråd som Thornton
 hade dödat, och Buck låg i timtal framför elden och
 funderade. Den kortbente och ludne mannen kom
 för honom oftare nu, då han hade så litet att göra,
 och medan Buck låg där och blinkade framför elden,
 tyckte han sig allt emellanåt vandra omkring med
 honom i en helt annan värld, som han också kände
 till.

   Huvudsaken i denna andra värld tycktes vara
fruktan. Då Buck såg den ludne mannen sitta och sova
 framför sin eld med huvudet mellan knäna och
händerna sammanknäppta där ovanpå, lade han märke
 till att mannens sömn var mycket orolig. Han spratt
 ofta till och vaknade hastigt, och då brukade han
 stirra förskräckt inåt mörkret och kasta mera ved på
 elden. Vandrade de utmed en havsstrand, där den
 ludne mannen samlade skaldjur och åt varefter han
 fann dem, spejade hans ögon omkring överallt efter
 dolda faror, och hans ben voro färdiga att fly med
 vindens hastighet vid första skymt av fara. Genom

                           133
 skogen smögo de ljudlöst, mannen före och Buck tätt
 i hans spår, och bägge voro ivrigt på sin vakt med
 spända, rörliga öron och skälvande näsborrar, ty den
 ludne mannen hade lika skarp hörsel och lika fint
 väderkorn som Buck. Han kunde också springa upp
 i träden och färdas där lika fort som på marken genom
 att kasta sig från gren till gren och gripa om dem med
 armarna, ehuru träden emellanåt stodo på tolv fots
 avstånd från varandra. Han släppte, kastade sig
 framåt och grep tag på nytt utan att någonsin falla
 eller förfela sitt tag. Han tycktes verkligen vara lika
 hemmastadd uppe i träden som på marken, och Buck
 hade en förnimmelse av att han hade tillbringat hela
 nätter i vaka under träd, vari den ludne mannen hade
 suttit och sovande hållit sig fast.

  Och ett mycket nära samband fanns mellan visionen
av den ludne mannen och de lockande ljuden, som
ännu hördes inifrån skogens djup. De väckte en
mäktig oro och en underlig längtan hos Buck. Han
fick en obestämd förnimmelse av ljuv glädje, och han
kände den vildaste längtan efter han visste icke vad.
Ibland följde han det lockande ljudet från skogen,
han sökte det som om det vore ett ting, under det att
han skällde mildt eller trotsigt, allt efter som han var
till mods. Han kunde sticka sin nos i den kyliga
skogsmossan eller i den svarta jorden, där långt gräs
växte, och han fnös av glädje över den feta jordlukten.

                             134
Eller också låg han i timtal hopkrupen, liksom gömd,
bakom svampbeväxta stammar av kullfallna träd
och lyssnade med vidt uppspärrade ögon och öron
till allt, som rörde sig och hördes omkring honom.
Det är möjligt att han, medan han låg där,
hoppades komma underfund med det märkvärdiga manande
ljudet som han icke kunde förstå. Men han visste
icke, varför han gjorde allt detta. Han drevs att
göra det och resonnerade icke över orsaken.

  Han greps av oemotståndliga eggelser. Det hände,
då han låg i lägret och dåsade lättjefullt i dagens
hetta, att han plötsligt lyfte upp huvudet och spetsade
öronen, ivrigt lyssnande, varefter han rusade upp
och störtade bort, och det bar av längre och längre,
den ena timmen efter den andra, genom skogsdungar
och över öppna platser, där svampar hade skjutit
upp i hela ruggar. Han tyckte om att springa nedåt
uttorkade flodbäddar och i smyg spionera på fåglarnas
liv i skogen. Han kunde ligga en hel dag i något
busksnår och se på hur rapphönsen skrockande struttade
av och an. Men mest av allt älskade han att rusa
framåt i skogen under sommarmidnätternas lätta
skymning, lyssnande till skogens dova och sömniga
sus, tydande alla tecken och ljud, så som en människa
läser i en bok, och sökande efter detta mystiska något
som lockade och lockade honom ständigt och jämt,
vare sig han var vaken eller sovande.

                          135
   En natt spratt han häftigt upp ur sömnen och flög
upp med vidt uppspärrade ögon, skälvande och
vädrande näsborrar och manen böljande i vågor. Från
skogen hördes det manande skriet — eller åtminstone
en av dess toner, ty det hade flera — så tydligt och
bestämt som aldrig förut, ett långdraget tjut, på samma
gång likt och olikt varghundens. Och Buck kände
igen det, på sitt gamla vanliga sätt — detta ljud hade
han hört förut. Han sprang genom lägret, där alla
lågo i djup sömn, och snabbt och tyst ilade han genom
skogarna. Då han kom skriet närmare, saktade han
farten och rörde sig med den största försiktighet, tills
han kom till en öppen plats bland träden, där han
fick se en lång, mager skogsvarg sitta på hasorna
med nosen pekande mot skyn.

   Buck hade icke gjort det minsta buller, men vargen
upphörde att tjuta och tycktes vädra sig till hans
närvaro. Nu begav sig Buck ut på den öppna platsen,
halvt krypande och med kroppen fast sammantryckt;
svansen höll han rak och styv och fötterna förde
han med ovanlig försiktighet. Varje hans rörelse
vittnade om blandade hotelser och
vänskapskrumbukter. Det var den hotfulla vapenvila som alltid
präglar ett möte mellan vilda rovdjur. Men vargen
tog till flykten så snart han fick se honom. Buck
följde efter med vilda språng, i ursinnig iver att hinna
upp den andre. Han jagade honom in i ett slags

                             136
prång på bottnen av en bäck, där en timmerhög stängde
vägen. Vargen tumlade om, reste sig på bakbenen
liksom Joe och alla andra varghundar brukade göra,
då de voro i nöd, reste ragg och morrade, och slog
oupphörligt ihop sina käftar med ett smällande ljud.

   Buck anföll honom icke; han kretsade omkring
honom allt tätare och tätare med vänliga försök till
ett närmande. Men vargen var misstänksam och rädd,
ty Buck vägde ungefär tre gånger så mycket som han,
och hans huvud räckte nätt och jämnt till Bucks
bogblad. Han passade ett lägligt tillfälle, satte av med
full fart, och jakten började på nytt. Flera gånger
blev han återigen fast, och samma sak upprepades
om igen. Vargen var naturligtvis i dålig kondition,
ty eljest skulle Buck icke ha hunnit upp honom så
lätt. Han sprang tills Buck var tätt invid honom —
då virvlade han rundt och stannade, men endast
för att fortsätta på nytt så snart tillfälle gavs.

   Äntligen blev Buck belönad för sin ihärdighet.
Ty då vargen såg, att den andre icke ville honom något
ondt, började han slutligen vädra honom om nosen.
Och nu blevo de helt vänskapliga mot varandra och
lekte på det nervösa, halvt skygga sätt, varmed
vilddjur försöka dölja sin vildhet. Sedan de fortsatt
en stund med leken, satte vargen av med ett lätt
lopp, som tydligt utvisade att han ämnade sig till ett
bestämt mål. Han gjorde klart för Buck att denne

                               137
skulle komma med, och så bar det av med dem sida
vid sida genom den dunkla skymningen rakt uppför
bäckens bädd, inåt passet varifrån vattnet kom och
över den kala bergåsen där det hade sitt ursprung.

  På motsatta sidan om åsen kommo de ner på ett
slättland, där det fanns stora sträckor med skog och
många strömmar, och över dessa vidder sprungo de
ihärdigt timme efter timme. Solen steg högre och
dagen blev varmare. Buck kände en vild glädje.
Han visste att han äntligen hade hörsammat
kallelsen, att han nu sprang bredvid sin broder från
vildmarken mot det ställe, varifrån de lockande ljuden
säkert hade kommit. Gamla minnen stormade över
honom, och han eggades av dem, så som han fordom
hade eggats av de verkligheter de återspeglade. Han
hade gjort allt detta förut, någonstädes i den andra
världen, av vilken han hade en otydlig hågkomst,
och nu gjorde han det om igen, rusade fritt framåt
i det fria, med icke tilltrampad jord under fötterna
och med den vida himlarymden över sitt huvud.

  Så stannade de vid en rinnande ström för att dricka,
och då Buck stannade, kom han ihåg John Thornton.
Han satte sig. Vargen rusade åter i väg mot den
plats, varifrån skriet måste komma, men så vände
han om till Buck, vädrade honom om nosen och gjorde
alla möjliga försök att uppmuntra honom. Men
Buck vände honom ryggen och begav sig långsamt

                             138

på återvägen. I nära en timmes tid sprang den vilde
brodern vid hans sida med ett svagt gnällande. Sedan
satte han sig, sträckte nosen uppåt och tjöt. Det
lät sorgset, och medan Buck ihärdigt sprang vidare,
hörde han det allt svagare och svagare, tills det
slutligen dog bort på avstånd.

   John Thornton satt och åt middag, då Buck kom
rusande in i lägret och sprang upp på honom i ett
ursinnigt utbrott av ömhet. Han lade sina tassar
på hans axlar, puffade honom under hakan, slickade
honom i ansiktet och bet honom i handen — »bar sig
åt som en förbannad galning», som John Thornton
uttryckte sig. Men under tiden vaggade han Bucks
huvud av och an och svor över honom av alla krafter.

   I två hela dagar och nätter tog Buck icke ett steg
utanför lägret och släppte icke Thornton ur sikte.
Han följde honom under hans arbete, han bevakade
honom medan han åt, han såg honom rulla in sig i
sina filtar om kvällen och rulla sig ur dem på
morgonen. Men efter ett par dagar kom dragningen till
vildmarken mera mäktig än någonsin. Buck kände
samma rastlösa oro som förut, oupphörligt
hemsöktes han av minnen om sin vilde broder och det
härliga landet på andra sidan bergen och deras jakt sida
vid sida genom den vida vildmarken. Ännu en gång
började han ströva omkring i skogarna, men den vilde
brodern kom ej igen; och ehuru Buck låg och lyssnade

                               139
under långa, långa vakor, hördes den dystra
locksången icke mer.

   Nu började han sova ute om nätterna, och han var
borta från lägret flera dagar i sträck. En gång gick
han över åsen där uppe vid bäckens begynnelse och
begav sig ner på andra sidan till landet med de stora
skogsvidderna och strömmarna. Där strövade han
omkring en hel vecka och sökte förgäves färska spår
efter den vilde brodern. Han levde av djur som han
dödade under vägen, och han ilade framåt med ett
lätt och långsträckt lopp som aldrig tycktes tröttna.
Så fiskade han också lax i den breda strömmen, som
föll ut någonstädes i havet; och vid samma ström
dödade han en stor svart björn, som hade blivit
förblindad av mygg, medan även han var ute på fiske,
och sedan rusade hjälplös och ursinnig genom skogen.
Till och med i sin blindhet var björnen emellertid svår
att besegra; kampen blev hård, och den väckte Bucks
vilda natur till helt och fullt liv. Då han ett par
dagar senare återvände till sitt byte och fann ett dussin
järvar i strid om detsamma, skingrade han dem som
agnar för vinden. Två stannade på platsen, men de
skulle aldrig mer kunna tvista med någon om något.

   Bucks blodtörst blev nu starkare än någonsin.
Han var född dråpare — ett levande ting, som gick
på rov efter andra levande ting, vilka tjänade honom
till föda. Och detta gjorde han ensam och utan andras

                               140

hjälp; hans egen styrka och slughet hjälpte honom att
triumferande behålla livet i en fientlig omgivning,
där endast den starke fick leva. Detta ingav honom
en stor stolthet över sig själv, vilken som en smitta
spred sig till hela hans fysiska varelse. Den yttrade
sig i hans minsta rörelse, talade tydligt ur hans sätt
att föra sig och gjorde hans präktiga päls om möjligt
mera praktfull och glänsande. Hade han icke haft
de bruna fläckarna på sin nos och över sina ögon
och den långa bröstlappen av vita hår nedåt bringan,
skulle man mycket väl ha kunnat ta honom för en
kolossal varg, större än de största av sitt släkte.
Storlek och tyngd hade han ärvt efter sin far S:t
Bern-hardshunden, men det var hans mor, vallhyndan, som
hade givit sin form åt denna storlek och tyngd. Han
hade samma långsträckta nos som vargens, fastän
den var större än någon vargs, och hans huvud var
visserligen något bredare än hans vilda bröders, men
det var ändå ett varghuvud i stor skala.

   Han var slug och listig som en varg, ägde vargens
vilda förslagenhet. Hans intelligens var både
vallhundens och S:t Bernhardshundens. Och allt detta
i förening, plus den erfarenhet han hade vunnit i
den strängaste av skolor, gjorde honom till en av de
fruktansvärdaste varelser som någonsin hade
genomströvat vildmarken. Ett köttätande djur, som
numera ständigt levde på bloddrypande kött, var han

                            141
just nu i sin fulla blomstring, på sitt livs höjdpunkt,
sprudlande av styrka och kraft. Då Thornton
smekande strök honom med handen över ryggen, hördes
ett smattrande och fräsande ljud, emedan varje
hårstrå vid denna beröring urladdade sin inneboende
magnetism. Varje atom av hans varelse, hjärna och
kropp, nervvävnad och fibrer, var uppdriven till den
utsöktaste fullkomning, och mellan alla dessa delar
rådde den största harmoni. Allt som fordrade skarp
syn och hörsel och rask handling uppfattade han med
blixtsnabb hastighet. Hur häftigt en varghund än
kunde göra ett språng till anfall eller försvar, gjorde
Buck det dubbelt så snabbt. Han såg rörelsen och
hörde ljudet och handlade på kortare tid än andra
hundar behövde endast för att uppfatta åt vilket
håll de skulle se eller lyssna. Uppfattning, beslut
och handling voro ett för honom. Naturligtvis skedde
de var för sig, men i så blixtsnabb följd efter varandra,
att de nästan blevo till ett. Hans muskler voro fulla
av livskraft och spänstiga som stålfjädrar. Livet
sjöd inom honom i en mäktig flod, yster och hejdlös

—   det tycktes nästan vilja spränga sitt omhölje i
ren extas och välla ut över all världen.

   »Aldrig har det funnits maken till hund», sade
John Thornton en dag, medan de tre kompanjonerna
stodo och sågo efter Buck, då han marscherade ut
ur lägret.

142
   »Ja, formen måste ha gått sönder just då han blev
färdig», sade Pete.

   »Ja, sannerligen tänker inte jag på samma sätt»,
förklarade Hans.

   De sågo honom gå ut ur lägret, men de sågo icke
den plötsliga och förfärande förändring han
undergick, så snart han kom in i skogarnas gömslen. Där
gick han icke längre så lugnt. Han förvandlades
ögonblickligen till vilddjur, smög sig fram lätt och
ljudlöst som en katt — en förbiilande skuggbild,
som dök upp och försvann bland skuggor. Han visste
hur han skulle dra fördel av varje gömsle, han kunde
kräla fram på buken som en orm, och han reste sig
och högg till lika hastigt som en sådan. Han förstod
att ta ripan ur hennes bo, och döda haren medan han
sov, att i luften fånga småfåglar, som en enda sekund
för sent sökte sin tillflykt i träden. Fisken i vattnet
var icke för snabb för honom, och bävern vid sin damm
var icke tillräckligt försiktig att kunna undgå honom.
Han dödade för att äta, icke av rovgirighet, men han
föredrog att äta det han själv hade dödat. Ett drag
av humor fanns också i hans natur; det var hans stora
förtjusning att stjäla sig på ekorrarna och släppa
dem, sedan han väl hade fått dem fast, varefter de i
dödlig förskräckelse rusade upp i trädtopparna.

   När hösten kom, blev det godt om älgar, som
långsamt begåvo sig söderut för att övervintra i lägre

                               143
dalar med mindre hårdt klimat. Buck hade redan
lagt beslag på en halvvuxen kalv, som hade förirrat
sig från de sina, men han hyste en ivrig längtan efter
ett större och farligare byte, och en dag fick han syn
på ett sådant, där bäcken rann upp på bergåsen.
En flock av tjugu älgar hade gått över från skogarnas
och strömmarnas land, och bland dem var en väldig
tjur. Han tycktes vara mycket vildsint, ungefär
sex fot hög, och således en så fruktansvärd
motståndare som Buck någonsin kunde önska sig. Av och
an skakade tjuren sina stora horn, som grenade sig
i fjorton spetsar och höllo sju fot mellan de yttersta.
Hans små ögon lyste med en skarp och illvillig glans,
och han vrålade ursinnigt då han fick se Buck.

   Från tjurens ena sida, alldeles invid bogen, stack
ett pilskaft ut, och det var orsaken till hans
vildsinthet. Ledd av en instinkt som härrörde från forna
jakter i uråldriga tider, bemödade sig Buck att skilja
tjuren från de övriga. Det var intet lätt arbete. Han
började skälla och dansa omkring framför honom,
nätt och jämnt utom räckhåll för de väldiga hornen
och de platta hovarna, som skulle ha stampat livet
ur honom i ett enda tag. Lika urståndsatt att vända
ryggen åt de hotande betarna som att gå vidare, blev
tjuren alldeles vild av raseri. Han gjorde utfall mot
Buck, som listigt drog sig tillbaka, lockande tjuren
framåt genom att låtsa sig oförmögen att komma

                              144
undan. Men då Buck väl hade fått tjuren skild från
de övriga, blev han angripen av två eller tre av de
yngre älgtjurarna, som vände om för att bistå sin
sårade kamrat och hjälpte honom att åter förena sig
med hjorden.

   Det finns ett den vilda naturens tålamod —
egensinnigt, outtröttligt och envist som livet självt — det
tålamod som förmår spindeln att under ändlösa
timmar sitta orörlig i sin väv, ormen att bibehålla sin
hopringlade ställning och pantern att ligga stilla i
sitt bakhåll. Detta tålamod framträder särskilt hos
varelser då de jaga efter levande föda. Och det fanns
nu också hos Buck, då han tog sig för att springa
bredvid hjorden, hindrande den på dess färd. Han retade
de unga tjurarna, oroade korna och deras halvvuxna
kalvar och drev den stora, sårade tjuren till ett
vanvettigt och hjälplöst raseri. Detta fortgick en halv
dag. Buck tycktes icke vara en, utan flera. Han
anföll hjorden från alla håll, insvepte den i en
virvelvind av hotelser, skilde sitt offer från de övriga,
så snart tjuren hade kommit tillbaka till dem, och
tröttade ut tålamodet hos de förföljda, vilket är
betydligt mindre än hos förföljaren.

   När dagen skred och solen sjönk i nordväst —
mörkret hade kommit tillbaka och höstnätterna räckte
i sex timmar — blevo de unga tjurarna mer och mer
tröga att vända om och komma sin illa ansatta kamrat

                               145

   Skriet från vildmarken. 10.
till hjälp. Fruktan för den annalkande vintern jagade
dem nedåt lägre trakter, och det såg ut som om de
aldrig skulle kunna skaka av sig den outtröttlige
förföljaren, som höll dem tillbaka. Och för övrigt
var det varken hela hjordens eller deras eget liv som
var hotat. Fienden begärde blott en enda, vars liv
för dem hade vida mindre intresse än deras eget, och
till slut kände de sig nöjda med att erlägga tributen.

   Då skymningen kom, stod den gamle tjuren med
sänkt huvud och såg efter sina kamrater — korna,
som han hade betäckt, kalvarna, som voro hans
avkomma, tjurarna, som hade varit honom underlägsna

—   medan de travade framåt med rask fart i det
tilltagande dunklet. Han kunde icke följa efter dem,
ty framför hans nos dansade denna skoningslösa,
med skarpa betar försedda skräckgestalt, som ej
ville låta honom gå. Han vägde trehundra
skålpund mer än en halv ton; han hade levat ett långt,
kraftigt liv, fullt av kamp och strid — och nu hotade
honom döden från dessa skarpa betar hos en fiende,
vars huvud knappast nådde upp till hans stora,
knotiga knän.

   Från och med denna stund lämnade Buck icke
sitt byte varken natt eller dag. Aldrig unnade han
tjuren ett ögonblicks ro, aldrig tillät han honom att
stilla sin hunger med trädens löv eller med skotten
på unga björkar och vide. Och lika litet fick den så-

                             146
rade släcka sin brännande törst i de sorlande
strömdrag de passerade. Ofta rusade han ursinnigt framåt
långa sträckor. Vid sådana tillfällen gjorde Buck
intet försök att hejda honom, utan följde tätt i hans
spår, nöjd med lekens gång. Han lade sig ned, då
älgen stod stilla, men anföll honom ursinnigt så snart
han försökte stilla hunger eller törst.

   Det stora huvudet sänkte sig allt mer och mer under
sin väldiga krona, och den vacklande gången blev
mattare. Tjuren tog sig för att stå stilla långa
stunder med nosen tryckt mot marken och slappt hängande
öron, och Buck fick allt mer tid att skaffa sig vatten
och vila. I sådana stunder, då Buck låg flämtande
med den röda tungan hängande ut ur munnen och
ögonen fästade på den stora tjuren, föreföll det honom
som om en förändring höll på att försiggå omkring
honom. Det rörde sig någonting nytt i naturen.
Då älgarna kommo, kom också någonting annat med
dem. Skogen och strömmen och luften tycktes ta
intryck av dess närvaro. Medvetandet därom kom
icke till honom genom syn eller hörsel eller lukt, utan
genom en annan finare förnimmelse. Han såg
ingenting nytt, hörde icke heller någonting nytt, men han
visste att trakten hade undergått någon förändring,
att okända ting voro i rörelse. Och han beslöt att
efterforska vad det var, sedan han hade avslutat
det han nu hade för sig.

                             147
   Mot slutet av den fjärde dagen fällde han äntligen
den stora tjuren. Ett helt dygn stannade han kvar
hos sitt byte, ätande och sovande i flera repriser.
Då han kände sig fullkomligt utvilad, uppfriskad och
stark, styrde han kurs mot lägret, tillbaka till John
Thornton. Han satte av i lätt, långsträckt lopp, och
fortfor därmed timme efter timme, utan att ett enda
ögonblick behöva besinna sig på vägen, rakt hemåt
genom främmande trakter, med en säkerhet i fråga
om väderstreck, som kom människan och hennes
magnetnål på skam.

   Under sitt lopp fick han en allt starkare förnimmelse
av den förändring som låg i luften omkring honom.
Där fanns något element som gjorde livet i
vildmarken helt annorlunda än det hade varit under sommaren.
Och detta faktum meddelade sig icke längre till honom
på ett mystiskt och oförklarligt sätt. Fåglarna talade
om det, ekorrarna sladdrade om det, själva vinden
viskade om det. Flera gånger stannade Buck, insöp
i långa drag den friska morgonluften och läste däri
ett budskap, som drev honom att påskynda sitt ilande
lopp. Han kände sig tryckt av medvetandet att en
olycka höll på att hända, om den icke redan hade
händt, och då han passerade den sista åsen och rusade
ner i dalen mot lägret, fortsatte han vägen med större
försiktighet.

   Tre mil från lägret råkade han in på en nytrampad

                            148
väg, vid vars åsyn raggen reste sig på hans nacke och
rygg. Vägen ledde rakt på lägret, till John
Thornton. Buck ilade framåt snabbt och försiktigt, med
varje nerv spänd till det yttersta och alla sinnen vakna
för de mångfaldiga detaljer, som hade en hel historia
att berätta — alltsammans utom avslutningen. Bucks
nos gav honom omväxlande skildringar av den
tilldragelse, vars spår han följde. Han lade märke till
den ljudlösa tystnaden i skogen. Fåglarna tycktes
ha flytt. Ekorrarna hade gömt sig. En enda såg
han — en glänsande grå liten stackare, som hade
tryckt sig så flat på en grå, murken gren, att den såg
ut som en knölig utväxt på trädet.

   Medan Buck gled framåt likt en flyende skugga,
drogs hans nos helt plötsligt åt sidan så häftigt, som
om det hade skett med våld. Han följde det nyfunna
spåret in i ett snår, och där fann han Nig. Han låg
på sidan, hade släpat sig dit och dött med två pilar
i sin kropp.

   Hundra yards längre bort råkade Buck på en av
draghundarna, som Thornton hade köpt i Dawson.
Han låg midt på vägen och vred sig i dödskamp;
Buck gjorde en sväng och flög förbi honom utan att
stanna. Från lägret hördes ett svagt ljud av många
röster, som höjdes och sänktes i ett slags sång. Buck
kröp på magen ända fram till randen av
uthugg-ningen. Där låg Hans framstupa på marken, späc-



149
kad med pilar, som stucko ut ur hans kropp likt
taggarna på ett piggsvin. Buck riktade i samma stund
blicken mot den punkt, där John Thorntons
granrishydda skulle ligga, och där såg han någonting som
kom håret att resa sig rakt upp på hans nacke och
skuldror. Han greps av överväldigande raseri. Han
visste icke av att han vrålade och tjöt, men han gjorde
det med ursinnig vildhet. För sista gången i sitt liv
lät han vreden ta överhand över både slughet och
klokhet, och det var hans stora hängivenhet för John
Thornton som kom honom att glömma allt annat.

  Indianerna dansade som bäst kring lämningarna
av den förstörda hyddan, då de plötsligt hörde ett
ohyggligt vrålande och sågo ett djur komma
störtande över dem, vars make de aldrig förr hade sett.
Det var Buck — en levande orkan av raseri — som
kastade sig över dem i den ursinnigaste mordlust.
Han sprang upp på närmaste man — det var
indianernas hövding — och slet med ett enda tag upp
halsen på honom, så att en ström av blod sprutade ur
hans avbitna strupe. Buck lämnade nu detta offer
åt sitt öde och rusade lika ursinnigt på ett annat.
Det var ingen möjlighet att göra sig fri från honom.
Han rusade in midt bland indianerna, bet, sargade
och dödade den ene efter den andre under oupphörliga
skräckinjagande kast hit och dit, som hindrade pilarna
från att råka honom. Hans rörelser voro så ofantligt

                           150
snabba, och indianerna hade trängt så tätt tillsammans,
att de träffade varandra i stället för honom. Och
en ung jägare, som kastade sitt spjut mot Buck midt
under ett av den rasande hundens språng, träffade
en av sina kamrater midt i bröstet med en sådan kraft,
att spjutet gick rakt igenom honom och spetsen trängde
ut genom ryggen. Då grepos indianerna av en vild
panik, och de flydde förfärade till skogarna och ropade
under sin flykt att den Onde Anden hade kommit
över dem.

  Och Buck gjorde sannerligen skäl för denna
benämning, då han fradgande av raseri följde dem i
hälarna och fällde dem till marken som rådjur under
deras flykt mellan träden. Det blev en olycksdag för
indianstammen. Den skingrades vidt och bredt, och
det dröjde en hel vecka innan de sista kvarlevorna av
den samlades i en dal längre ned och räknade över
sina förluster. Då Buck hade tröttnat på förföljelsen,
vände han om till det ödelagda lägret. Han fann
Pete liggande död i sina filtar — hade således blivit
det första offret för ett överraskande anfall under
sömnen. Thorntons förtvivlade kamp hade lämnat
tydliga spår efter sig på marken, Buck vädrade sig
till varenda detalj av den ända ner till randen av en
djup göl. Vid kanten av denna — med huvudet och
alla fyra fötterna i vattnet — låg Skeet, trogen till
det sista. Gölens vatten var dyigt och tjockt och

                           151
dolde mycket väl vad det gömde. Och det gömde
John Thornton, ty Buck hade följt hans spår ända
till vattnet, men intet spår ledde därifrån.

   Hela dagen satt Buck och ruvade vid gölen, eller
också drev han rastlöst omkring i lägret. Döden —
det som gör att man upphör att röra sig och att man
går bort ur det levande livet — kände han till, och
han visste, att John Thornton var död. Det hade
framkallat en stor tomhet inom honom, någonting
besläktat med hunger, men det var en tomhet som
gnagde och gnagde och som ej kunde stillas genom
föda. Emellanåt stannade han och betraktade
indianernas lik, och då glömde han sin smärta. I dessa
stunder kände han en utomordentlig stolthet över
sig själv, större än den han någonsin förut hade erfarit.
Han hade dödat människor, det ädlaste av alla
villebråd, och han hade dödat dem trots påkens och
huggtandens lag. Han vädrade nyfiket på de döda
kropparna. De hade dött så lätt. Det var svårare att
döda en varghund än dem. De skulle inte vara
farliga alls, om de icke hade pilar och spjut och käppar.
Härefter skulle han aldrig bry sig om att vara rädd
för dem, om de ej hade pilar, spjut eller käppar i sina
händer.

   Natten kom, och fullmånen steg högt på himlen
över träden och lyste över landet, så att det badade
i ett spöklikt skimmer. Och med nattens inbrott

152
fick Buck, där han satt ruvande och sörjande vid
gölen, en förnimmelse av att liv rörde sig i skogen på
ett annat sätt än indianernas. Han reste sig, lyssnade
och vädrade. Långt, långt bort hörde han ett
otydligt, men skarpt gläfs, som åtföljdes av en hel kör
av liknande ljud. Och så småningom kom gläfset
allt närmare och hördes allt tydligare. Även detta
kände Buck igen — han hade hört det i denna andra
värld, som han troget behöll i sitt minne. Han gick
ut midt på den öppna platsen och lyssnade. Det
var ju det lockande, flertoniga skriet från vildmarken,
och det ljöd mera mäktigt och lockande än någonsin.
Han var färdig att lyda maningen, mer än någonsin
förut. John Thornton var död. Det sista bandet
var brustet. Människan och hennes anspråk på
herravälde höll honom icke längre fången.

   Jagande efter levande föda i hälarna på de
utvandrande älgarna — så som även indianerna hade
gjort — hade vargflocken slutligen gått över från
strömmarnas och skogarnas land och kommit ända
till dalen där Buck befann sig. Fram över den
månbelysta fria platsen strömmade skaran likt en
silvergrå flod, och midt på platsen stod Buck orörlig som
en bildstod och inväntade deras ankomst. Han stod
där så stilla och så stor, att de blevo häpna och
stannade ett ögonblick. Men så tog den djärvaste mod
till sig och störtade emot honom. Buck mötte anfallet

                             153
med blixtlik snabbhet och högg honom i strupen.
Så stod han där åter lika orörlig som förut, medan
hans slagna fiende vred sig i dödskval bakom honom.
Tre andra försökte detsamma tätt efter varandra.
Men den ene efter den andre måste dra sig tillbaka,
under det blodet strömmade från deras sönderslitna
halsar eller bogar.

   Det var tillräckligt för att hela flocken skulle störta
över honom huller om buller; de hindrade varandra
och trängdes i sin iver att störta sig över sitt byte.
Bucks underbara spänstighet och snabbhet voro honom
nu till stor nytta. Han snurrade rundt på bakbenen,
högg och bet åt alla håll, tycktes vara överallt och
var ständigt vänd mot sina fiender, så snabbt virvlade
han rundt och försvarade sig mot deras angrepp både
framifrån och från sidorna. För att hindra dem från
att komma bakom honom drog han sig tillbaka nedåt
gölen, förbi den och inåt flodbädden, tills han kom
till en hög grusbank, där guldsökare hade gjort en
rektangulär utgrävning. Så småningom arbetade han
sig dit och fattade posto i utgrävningen, där han var
skyddad på tre sidor och således endast behövde bemöta
angrepp framifrån.

   Och detta gjorde han så skickligt, att vargarna efter
en halvtimmes förlopp drogo sig nedslagna tillbaka.
Alla hade de tungan hängande ute ur munnen, och
deras vita betar lyste grymt vita i månskenet. Som-

                             154
liga hade lagt sig ned med upplyftade huvud och de
spetsade öronen riktade framåt, andra stodo på sina
fötter och bevakade Buck med girig uppmärksamhet,
och en del av dem lapade i sig vatten ur gölen. Så
närmade sig en långsträckt, mager och grå varg
försiktigt och på vänligt maner, och Buck igenkände i
honom den vilde brodern, som han hade följt ute i
vildmarken en natt och en dag. Han gnällde vänligt,
och sedan Buck hade svarat på samma sätt, vädrade
de varandra om nosen.

  Nu kom en gammal mager och i föregående strider
illa medfaren varg fram till Buck. Hunden lyfte
sina läppar för att börja morra, men också de slutade
med att vädra varandra om nosen. Varpå den gamle
vargen satte sig ned, lyfte upp nosen mot månen och
lät höra ett långdraget tjut. Alla de andra vargarna
gjorde detsamma. Och nu kände Buck igen maningen,
som hade ljudit i hans öron från vildmarken. Han
satte sig ned och deltog i tjutet. När detta var gjort,
kom han ut från sin skyddande vrå, och vargflocken
trängdes omkring honom och vädrade och fnyste
på ett halvt vänskapligt och halvt ilsket sätt.
Flockens anförare tog upp det vanliga gläfset och satte
av inåt skogarna. Alla de övriga följde efter,
gläfsande i korus. Och Buck sprang med dem, sida vid sida
med den vilde brodern, och han gläfste som de, medan
han sprang.

                          155
   Och här slutar historien om Buck. Det dröjde
icke många år förrän indianerna märkte en
egendomlig förändring hos skogsvargarnas avkomma, ty där
fanns en del, som hade bruna fläckar över ögonen
och på nosen och dessutom ett bredt, vitt krås nedåt
bröstet. Men ännu besynnerligare voro de historier
som indianerna hade att berätta om en spökhund,
som brukade springa i spetsen för vargflocken.
Indianerna äro rädda för denna spökhund, ty han är
listigare än de. Under hårda vintrar stjäl han vad
han kommer över från deras läger, han vittjar deras
snaror, dödar deras hundar och gäckar deras
modigaste jägares bemödanden.

   Ja, det berättas värre saker om honom än så. Det
har funnits jägare, som aldrig ha kommit tillbaka till
lägret, och det har funnits jägare, som av sina bröder
återfunnits med ohyggligt sönderslitna strupar och
med vargspår omkring sig i snön, större än efter
vanliga vargfötter. Om höstarna, då indianerna följa
efter de flyttande älgarna, undvika de alltid att besöka
en viss dal. Och det finns kvinnor, som bli dystra
och allvarliga, när det vid brasan berättas om hur
den Onde Anden kom och valde denna dal till sin
boning.

   Om somrarna brukar likväl denna illa beryktade
dal få ett besök, som indianerna ej veta någonting
om. Dit kommer då en kolossal varg med präktig

                            156
glänsande päls, och han är både lik och olik alla andra
vargar. Han går ensam över från det leende
skogslandet och kommer ner på den öppna platsen bland
träden. Där flyter en guldgul stoftström ut från en
hög murknade älghudspåsar och blandar sig med
jorden, och långt gräs växer över den och mullen
lagrar sig så småningom över den och gömmer dess gula
glans för solen. Och där sitter den kolossala vargen
och funderar en stund, och så uppger han ett enda
långdraget och sorgset tjut innan han går.

Men han är icke alltid allena. När vinterns långa
nätter ha kommit och vargarna jaga efter föda i de
längre ner belägna dalarna, kan man få se honom i
spetsen för den vilda flocken rusa framåt i det bleka
månskenet eller lyst av flammande norrsken,
jättestor och med full hals instämmande i sina kamraters
sång.

<img></img>
</chapter>
                    INNEHÅLL:

                                                     Sid.

 I.   BORT FRÅN CIVILISATIONEN....................   5

 II.  PÅKENS OCH HUGGTANDENS LAG..................  23

 III. DEN URSPRUNGLIGA VILDA NATUREN BLIR RÅDANDE   39

 IV.  KAMPEN OM CHEFSKAPET........................  64

 V.   VÄGENS MÖDOR................................  80

 VI.  AV HÄNGIVENHET FÖR EN MÄNNISKA.............. 106

 VII. VILDMARKEN ROPAR ........................... 129



UNIVERSITY OF CALIFORNIA LIBRARY
Los Angeles

This book is DUE on the last date stamped below


