<h1>DE RELIGIÖSA RÖRELSERNA
I
RYSSLAND.</h1>
EFTER TILLFÖRLITLIGA KÄLLOR OCH
PERSONLIGA IAKTTAGELSER
AF
<b>J. STADLING.</b>

<sc>Stockholm. Albert Bonniers förlag.</sc>
<b><i>Pris 1:75</i>.</b>

<h1>DE RELIGIÖSA
<big>RÖRELSERNA I RYSSLAND</big></h1>
EFTER TILLFÖRLITLIGA KÄLLOR OCH
EGNA IAKTTAGELSER
AF
<b>J. STADLING.</b>

STOCKHOLM,
ALBERT BONNIERS FÖRLAG.
STOCKHOLM, TRYCKT I CENTRAL-TRYCKERIET, 1891.
<h2>INNEHÅLL:</h2>

<table o>
<td 2r>Sid.

<td>I. Den officiella religionen <td r>1.

<td>II. Det kyrkliga monopolet och dess verkningar <td r>7.

<td>III. Raskol <td r>21.

<td>IV. Söndring inom Raskol <td r>42.

<td>V. Mysticism <td r>54.

<td>VI. Dukobortserna och Molokanerna <td r>66.

<td>VII. Stundisterna <td r>90.

<td>VIII. Pashkoffiterna <td r>104.

<td>IX. Shalaputerna och Sutajefftserna <td r>135.

<td>X. Grefve Tolstoy <td r>150.

<td>XI. Leo Tolstoys Läror <td r>166.
</table>

<chapter name="I. Den officiella religionen">
<h1>Den religiösa Reformrörelsen i Ryssland.</h1>
<h2>I.
Den officiella religionen.</h2>

Under de senaste årtiondena hafva Ryssland
och ryssarne blifvit föremål för ett
ständigt växande intresse inom vesterlanden. Det
ryska folket betraktas icke längre med
likgiltighet eller förnämt förakt såsom barbarer, hvilka
man ej bör egna annan uppmärksamhet än att
värna sig mot deras krigiska roflystnad. Man
har lärt sig inse, att ett folk, som alstrar
sådana författare som en Turgenieff och en Tolstoy,
och inom hvilka väldiga rörelser, rikare på en
nästan gränslös sjelfuppoffring och hjeltemodig
dådkraft än någon tid eller nation har att
uppvisa, måste åtminstone vara värdt att studeras.

Också hafva såväl ryske som vesterländske
forskare under de senare åren genom sina
forskningsresultat spridt nytt och klarare ljus öfver
det ryska folkets forntid och nutid och satt
oss i stånd att börja fatta betydelsen af de
rörelser, som pågå i »det underjordiska
Ryssland», och om hvilkas art och betydelse oftast
blott stympade eller förvrängda underrättelser
nå vesterlandet. Vi kunna nu i det stora
grannlandet i öster se ett stort folk, som efter en
nära tusenårig natt af andligt mörker och
timligt och andligt förtryck delvis börjat vakna
till sjelfmedvetande och söka finna ändamålet
med sin tillvaro och kämpa för dess uppnående.

Äfven till vårt språk hafva åtskilliga
värdefulla arbeten rörande ryska förhållanden blifvit
öfverflyttade. Dessa behandla likväl
hufvudsakligen de politiska rörelserna i Ryssland.
Såvidt vi veta har ingen författare på svenskt
språk behandlat de religiösa reformrörelserna
i Ryssland. Endast i form af
tidningskorrespondens o. d. hafva strödda och ofta skefva
underrättelser om dem offentliggjorts i vårt land.
Det vill också synas som om man på olika håll
skulle underskatta betydelsen af de religiösa
rörelserna såsom en del af de andliga krafter,
som hålla på att dana Rysslands framtid. Vår
lifliga öfvertygelse deremot är att de hafva
en större betydelse för Rysslands omdaning än
man anar eller kanske är villig att medgifva.

Lifligt intresserad för kännedomen om
dessa rörelser, har författaren dels under resor
i Ryssland, dels genom umgänge och
förbindelse med ryssar, som stå dessa mycket nära,
och dels genom studier af den jemförelsevis
knappa och ofullständiga literatur, som ännu
finnes rörande detta ämne, sökt att samla
material till en skildring af nämda rörelser. Det
är resultaten af detta arbete som här skola
framställas. Men för att fatta innebörden och
betydelsen af den religiösa reformrörelsen i
Ryssland, måste vi först kasta en hastig blick på den
officiella religionen i detta land.

Den kristendomsform, hvilken ryssarne
ursprungligen antogo, var den grekiskt-katolska
kyrkans, predikad af munkar, hvilka lade det
religiösa lifvet i dyrkan af helgonbilder och
ett ängsligt iakttagande af yttre ceremonier.
Sedan dess har denna religion förkunnats af
ett i allmänhet ytterst rått och okunnigt
presterskap. Likasom den österländska eller
grekiskt-katolska kyrkan, eller rättare kyrkorna,
afsöndrat sig från den vesterländska, under
romerske påfvens öfverhöghet stående kyrkan
och endast erkände sina patriarkar och
sammanhölls af sina ekumeniska möten, så
afsöndrades småningom den ryska kyrkan från
patriarkatet i Konstantinopel, under hvilket hon
lydt, och upprättade ett eget patriarkat i
Moskwa, hvilket i sin tur afskaffades af Peter
den Store, som tillvällade sig uteslutande makt
öfver kyrkan. Ryssarne påstå — vi ha ofta
förnummit det — att deras ortodoxa kyrka
står under Kristi omedelbara öfverhöghet, och
de söka med harm tillbakavisa hvarje antydan
om, att tsaren är deras kyrkas öfverhufvud.

Om ryska kyrkan endast betraktas som
en gren af den österländska ortodoxa kyrkan,
då kan ryske tsaren ej anses för mer än en
vanlig medlem af denna kyrka, hvilken
egentligen är en konfederation af flera kyrkor; men
hans förhållande till den ryska kyrkan är ett
helt annat. I en af grundlagarne beskrifves
han såsom »den högste försvararen och
bevararen af den herskande trons dogmer», och
omedelbart derpå heter det: »Sjelfherskarens
makt utöfvar sitt välde i den kyrkliga
administrationen genom den allraheligaste synoden,
hvilken utväljes af honom sjelf.» Tsaren är
altså, i förhållande till kyrkans lära, endast
dogmernas försvarare, hvilka han icke kan på
minsta sätt ändra; men i fråga om kyrkans
ledning är han envåldsherskare och regerar
genom synoden, hvilken icke har någon
sjelfständig makt. Dess medlemmar tillsätter och
afsätter tsaren efter behag; dess förslag kunna
aldrig blifva lag, förr än de hafva erhållit
kejserlig stadfästelse, och de publiceras alltid, icke
i kyrkans utan i tsarens namn. Icke ens i
fråga om administrationen är synoden
sjelfständig; ty alla dess beslut måste godkännas
af gjeneralprokuratorn, en icke presterlig
ämbetsman, som utnämnes af tsaren. I teorien
skall denne ämbetsman endast se till, att
synodens beslut icke strida mot civillagen; men
då han ensam har rättighet att vända sig
direkt till tsaren rörande alt som angår
kyrkliga angelägenheter, och då alla meddelanden
mellan tsaren och synoden passera genom hans
händer, innehar han i sjelfva verket en stor
makt. Dessutom kan han alltid utöfva
personligt inflytande på synodens medlemmar genom
att framhålla för dem utsigten till befordran
och andra belöningar; och om detta misslyckas,
kan han tvinga de halsstarrige medlemmarne
att draga sig tillbaka och fylla deras plats med
andra och medgörligare män. Ett på sådant sätt
organiseradt råd kan naturligtvis icke utöfva
mycken sjelfständighet i tanke och handling,
allraminst i ett land sådant som Ryssland.

Hvarje provins eller »gubernie» utgör ett
biskopsstift under »en biskop, som med sitt råd
lyder under generalsynoden. Den kyrkliga
administrationen ligger uteslutande i händerna på
det talrika »svarta presterskapet» (munkar, till
skilnad från det »hvita» presterskapet, som
lefver i äktenskap), som först predikade
kristendomen i Ryssland och lefde i fattigdom
och försakelse. Sedan fingo de kloster med
stora besittningar och rikedomar och råkade i
förfall, då regeringen under det senaste
århundradet indrog deras egendomar. För
närvarande åtnjuta de betydande inkomster, till
skilnad från det »hvita presterskapet», som ej
uppbär någon lön, utan, utom ett stycke jord,
lefva af utpressningar från folket för sina tjenster.

Från tsarens sjelfherskaremakt utgår
sålunda det andliga såväl som det verldsliga
väldet öfver Rysslands vimlande millioner. Man
skulle, korteligen, kunna likna det ryska
tsarväldet vid det romerska väldet under
Konstantin. Alt utgår från kejsaren och har sitt
slutmål i honom. En gigantisk centralisation
fäster vid honom alla förvaltningens trådar;
hans vilja är allsvåldig i alt och öfver alt. Han
allena tänker, talar, befaller och lefver i staten.
Konst, vetenskap, uppfostran, religion, materiel
och moralisk makt, alt står under hans
förfogande. Han är senatens chef, provinsernas
beherskare, arméernas imperator, hedningarnes
öfversteprest, den kristna kyrkans verldsliga
öfverhufvud, en verklig gud på jorden.

Likheten mellan det romerska
kejsareväldet och det ryska tsarväldet är så stor, att
den till och med sträcker sig till enskilda drag
hos så väl den romerska som den ryska
statskyrkans skapare. Peter den Store af
Ryssland lät, likasom Konstantin af Rom, döma
sin äldste son till döden, under det att
Konstantin straffade sin gemål till lifvet, hvilket
den ryske tsaren endast hotade att göra.

Likasom det romerska väldet hade sitt
panteon och tillät främlingar dyrka hvar och
en sina gudomligheter, om de blott ej
försummade kejsaredyrkan, så tillåter äfven det
ryska väldet främlingar öfva sina särskilda
religioner under tsarens öfverhöghet, om de
blott icke störa tsardyrkan genom att inverka på
någon ryss att affalla från den ortodoxa kyrkan.
Det ryska »ministeriet för främmande religioner»
har ej mindre än femton olika religioner att
öfvervaka. Om man gör en promenad efter
Nevskigatan i Petersburg, ser man der en
romerskkatolsk, en lutersk och en armenisk kyrka,
alla öppna för gudstjenst. Hvarje man och
kvinna får efter behag dyrka Gud enligt den
religion, i hvilken de äro födda; men ingen,
som blifvit född ortodox ryss, får sluta sig till
något annat religionssamfund. Likaså är all
propaganda bland ryssar strängt förbjuden.
Men det är icke förbjudet att ingå i den
ortodoxa kyrkan eller att för henne göra
propaganda bland andra kyrkosamfund. Härom
vitnar nogsamt det ryska omvändelseverket i
Östersjöprovinserna, hvartill vi sedermera skola
återkomma. Ej heller få ryska kyrkans proselyter
återgå till sin förra religion. Öfver ingången
till denna kyrka står: »<i>Fritt tillträde</i>», och
öfver utgången står: »<i>Förbjuden utgång!</i>»
</chapter>
<chapter name="II. Det kyrkliga monopolet och dess verkningar">
<h2>II.
Det kyrkliga monopolet och dess
verkningar.</h2>

Den ryska staten har omgärdat många af sina
inhemska industrier med höga skyddsmurar,
men ingen af dem har åtnjutit ett så absolut
»skydd», ett så fullständigt monopol som »den
allraheligaste ortodoxa» ryska kyrkan; och
resultatet har blifvit alldeles detsamma för
kyrkan som för industrien; den skyddade
industrien för ett tynande lif, och de
förbrukande lida.

I juli 1888 firade ryssarne med stor pomp
och ståt i Kiev den nionde sekularfesten till
åminnelse af kristendomens officiella införande
i Ryssland. Under nära ett helt årtusende har
altså kristendomen varit Rysslands officiella
religion; och under hälften af denna tid har,
med endast några afbrott under krig med
tartarer och polacker, den österländska eller s. k.
ortodoxa kyrkan åtnjutit det fullständigaste
monopol som ett absolut envälde kan skänka.
Hvad har nu denna officiella religion, denna
allherskande kyrka under alla dessa århundraden
uträttat för det ryska folkets andliga
utveckling och religiösa uppfostran? Huru djupt har
den officiella religionen trängt ned ibland
massorna?

Bland främlingar, som under resor i
Ryssland bevitnat t. ex. huru ryssar af alla stånd
och åldrar massvis med synbarlig andakt falla
ned för helgonbilder, eller hört huru de i
dagligt tal ständigt föra Guds namn på tungan,
råder i allmänhet den åsigten, att ryssarne,
ehuru vidskepliga, likväl äro mycket religiösa.
Denna åsigt delas af de högkyrkliga ryssarne,
hvilka kunna svärja vid alt heligt i himmel och
på jord, att deras landsmän äro de mest
religiösa på hela jorden. Ett stort antal yngre
ryska forskare delar deremot den framstående
ryske historikern N. Kostomarovs åsigt att
nutidens ortodoxa ryska bönder — och det är
här hufvudsakligen fråga om dem, ty den
bildade klassen i Ryssland förnekar i allmänhet
all religion — stå ungefär på samma
ståndpunkt som deras förfäder, moskoviterna, för
tvåhundra år tillbaka, och »de utmärkte sig» —
enligt samma auktoritet — »för ett tillstånd af
så fullkomlig religiös likgiltighet, att de sakna
motstycke i de kristna folkens historia».

En sådan fråga som denna kan svårligen
fullständigt utredas. Den religiösa känslan är
så invecklad och uppträder i så mångskiftande
former, hvadan hithörande frågor kunna
betraktas ur så olika synpunkter och blifva
föremål för stridiga omdömen och uppfattningar,
alt efter iakttagarnes förutfattade meningar och
åskådningssätt. Vilden, som tillbedjande sträcker
sina händer mot en afgudabild eller faller ned
för den uppgående solen, står för visso under
inflytande af religiös känsla; så ock fadren,
som frambär sin son att offras åt gudarne, eller
röfvarehöfdingen, som offrar för att lyckas i
sin förestående expedition. Det är icke blott
inom hedendomen som den religiösa känslan
uppträder oberoende af och äfven i strid mot
den rent naturliga mänskliga känslans och
sedelagens bud, utan äfven inom kristendomen. De
moraliska lagar och grundsatser, som bestämma
det inbördes förhållandet mellan människorna,
hvila på en mycket bredare basis än någon
som helst religion. Den ursprungliga
kristendomen, Kristi kristendom, gaf fullt erkännande
åt dessa lagar och gjorde deras tillämpning
till sitt mål. Aldrig ha dessa sanningar om
alla människors jämlikhet och broderskap,
inbördes kärlek och renhet, till hvilka
människans samvete och hjärta i sitt djupaste djup
alltid måste säga ja och amen, blifvit så
lefvande och kraftigt förkunnade som af
kristendomens grundläggare, Jesus Kristus. Men huru
ofta har ej denna kärlekens och
barmhertighetens religion i historien uppträdt under former
alldeles stridande mot dess ursprungliga väsende?
Kristendomens väsende är Kristi efterföljelse i
att tjena och ära Gud och befordra nästans
sanna väl. Men huru tjenas och äras Gud på
bästa sätt, och huru befordras bäst nästans
sanna väl? Hvarje tid och land har gifvit ett
olika svar på dessa frågor och skapat sig en
Kristus efter sin egen afbild. Under den
engelska revolutionen var det Kristus, som gick
i spetsen för Cromwells härar i den ärorika
frihetskampen; men det var samme Kristus,
som befalde bålens tändande på Smittfield,
som anförde korstågen mot albigenserna, som
ledde spanska inkvisitionens grymheter. Det
gifves ingenting högt och ädelt, ingenting lågt
och afskyvärdt, som icke under någon tid eller
på någon ort skett i kristendomens namn och
på Kristi förmenta medelbara eller omedelbara
befallning.

Vår uppgift var ej att anställa någon
analys af den religiösa känslan och dess
förhållande till moralen för att på den vägen komma
till lösningen af frågan rörande ryska folkets
religiositet. Vi skola i stället låta historiska
fakta tala.

En nära tusenårig officiel kristendom måste
naturligtvis ha lemnat några spår efter sig.
Detta gäller särskildt några af den kristna
sedelärans bud, hvilka funno en anknytningspunkt
i folkets förkristliga tänkesätt och seder. Men
det måste medgifvas, att den stora massan af
det ryska folket den dag som i dag är har
blott en mycket dunkel föreställning om de
allra enklaste hufvudgrunderna, på hvilka deras
officiella religion stöder sig. »Den kristna
religionens förnämsta dogm är treenighetsläran.
I öfver 900 år har vår kyrka haft bönderna
absolut i sitt våld, och huru många af bönderna
tror ni har någon föreställning om hvad
treenigheten är?» frågade Leo Tolstoy en
besökande. Den grekiska kyrkan lägger särskild
vigt på treenighetsläran och fördömer till evig
pina dem som ej hylla den; och då den ryska
kyrkans representanter högljudt skryta öfver
att det ej finnes några <i>bekännelselösa</i> ryssar,
kunde man ju ha rätt att antaga, att ryssar i
allmänhet skulle kunna uppräkna de tre
personerna i treenigheten. Hör grefve Tolstoys
vitnesbörd härom: »Icke en bonde på tio —
jag tror stundom icke en på hundra — har det
minsta begrepp om hvad kyrkans lära om
treenigheten är. Jag har frågat dem om och om
igen, och de gifva mig vanligen de
sällsammaste svar. Jag måste hafva frågat några
hundratal pilgrimer rörande deras föreställning
om treenighetsläran, och af dessa hundraden
minnes jag icke sex, hvilka ens kunde nämna
personerna i treenigheten. Vanligen säga de, att
treenigheten består af Jesus, Jungfrun och den
Helige Nikolaus.» »Detta», säger han, »är
behållningen af den niohundraåriga dogmatiska
undervisning, som utöfvats af en kyrka, som
haft uteslutande besittning af fältet.» Märk
väl, att vi ej lägga synnerligt stor vigt vid
detta bevis i och för sig, ty man kan nog
finna mycket fromma och goda kristna, som
ej hafva minsta reda på treenighetsläran. Men
då den allherskande kyrkan anser dessa dogmer
absolut nödvändiga till frälsning, kan man med
skäl fråga, huru hon kunnat under alla dessa
århundraden lemna de allra flesta af sina egna
anhängare i den fullkomligaste okunnighet om
deras innehåll. »Sekternas» anhängare, såsom
vi framdeles skola se, hafva i allmänhet en
ojemförligt bättre kännedom om kristendomens
läror. Detta synes ej egnadt att rättfärdiga
den religiösa protektionismen. Under Nikolai
tid skref den beryktade Balinsky till Gogol:
»Betrakta folket noga, och du skall se, att det
är i grunden ateistiskt. Det har vidskepelse
men icke religion.» Wyrabof säger: »I
Ryssland finnes en mängd kyrkor men icke religion,
om ej ett primitivt mångguderi. Kyrkan har
upplöst hedendomen utan att sätta något i
stället. Ryssland har aldrig varit verkligt
kristet ej heller verkligt ortodoxt, det har
endast undergått <i>un simulacre de baptême</i>, en
yttre dopform.» Mycket af det sagda kunde
nog sägas äfven om andra s. k. kristna folk.
Men det vissa är, att de lägre klasserna i
Ryssland ännu vältra sig i vidskepelse. En hel
mängd af de gamla hedniska demonerna och
gudomligheterna lefva och regera ännu i de
ryska böndernas tro och lif. De hafva ännu
sina skogsandar och flodgudar, både manliga
och kvinliga; sina familjeandar och husgudar,
på hvilkas tillvaro, tillfälliga uppenbarelser och
ofta förekommande ingripande i hemmets
angelägenheter de hysa en orubblig tro.

Vid kristendomens införande tillintetgjordes
icke ryssarnes hedniska gudomligheter. Den
slavoniska gudaverlden var ej vid kristendomens
ankomst, såsom Roms och Greklands, utlefvad,
utan förde en kraftig och blomstrande tillvaro.
Att hafva förklarat de gudar, som under så
många generationer regerat öfver landet och
ännu regerade i sin fulla kraft, vara endast en
dikt och tomma inbillningsfoster, skulle hafva
förefallit orimligt. De lemnades derför i fred
eller ock drefvos från himlen till helvetet: blefvo
onda andar i stället för goda, hvilka
antingen förde krig mot sina nya medtäflare,
helgonen, eller ock iklädde sig deras drägt.
Men de ryska bönderna äro fredliga och
försigtiga, och de önskade lemnas i fred af båda
de stridande parterna, hvadan de föredrogo
att köpa sig fred genom att muta dem båda
framför att afgjordt taga någonderas parti.
Folket fortfor att mer eller mindre öppet offra
åt och tillbedja de hedniska gudarne ända in
i 17:de århundradet; och ännu i dag blomstrar
t. o. m. i Kiev, Nowgorod och Moskwa en
hemlig hedendom under det bysantiska korsets
skugga; likasom bland frankerna under Clovis
eller bland saxarne under Karl den store. Ännu,
såsom redan antydts, lefver t. ex. vattnets ande,
»<i>Vadiani</i>», och framkallar lycka eller olycka
under fiske- och vattenfärder; ännu locka de
fornslaviska med silfverhud omgifna och med
grönt hår prydda sirenerna, »<i>Rusalkas</i>», de
unga till sig och draga dem ned i djupet; ännu
förvillas vandraren i de vidsträckta skogarne af
»<i>Letchi</i>» eller skogsandar, som på sina
getfötter tyst smyga omkring i de djupa och
mörka skogarne; och ännu döljer sig husguden
»<i>Domovoi</i>» bakom ugnen i den ryske bondens
»<i>izba»;</i> och alla dessa gudomligheter söker den
ryske bonden ännu, fast mer eller mindre i
smyg, att genom offer och andra åtgärder
blidka. Dessa onda andars prester,
trollkarlarne, hafva ännu stort inflytande på många
orter och stundom underhållas de af hela byar
för att värna dem mot olyckor, böta deras
sjukdomar o. s. v. I sjelfva verket är
trollkarlen ofta en farlig medtäflare med presten,
ehuru den senare är den herskande kyrkans
ombud. Innan presten välsignar, måste
trollkarlen besvärja. Man måste pligtskyldigast
vörda presten, men trollkarlen fruktar och
bäfvar man för. Det bästa är derför att, utom i
nödfall, hålla sig på afstånd från båda. Presten
är aldrig välkommen. Olyckligt det fartyg,
som råkar få en prest ombord. Möter man
honom på en väg, så drabbas man af något
missöde. Inträffar någon olycka, t. ex. pest eller
hungersnöd, då anlitas trollkarlen och
trolldomen i stället för presten och kyrkan. Då
anställas under trollkarlarnes ledning formliga
hedniska processioner nattetid: halfnakna
fantastiskt utstyrda kvinnor draga under tjut och
allehanda trollkonster fram genom byn, under
det männen äro instängda; eller spännas unga
flickor för ett slags plog och under besvärjelser
draga den rundt omkring byn i den tron att
fåran skall utestänga pesten. Stundom tvingar
folket sjelfva presten att i full ornat gå i
spetsen för dylika tillställningar och sålunda i sjelfva
verket tjenstgöra som afgudaprest.

Utom dessa hedniska demoner, som
bibehållit både namn och värdighet midt under
»den heliga ortodoxa kyrkans» välde, finnes
en hel mängd hedniska gudar, som gå igen
under namn af kristna helgon. Sålunda har
slavernas <i>Tor</i>, eller <i>Perun</i>, gått igen under namn
och form af den helige Elias. Då det åskar,
säger folket, att Elias åker i sin vagn på
molnen. Blixtarne äro de pilar, han slungar till
jorden. Det är han som sänder eller
tillbakahåller regn och hagel, och det är till honom
man riktar sina böner under torka. Den
helige Blasius, på ryska Vlas, hvilkens namn
liknar namnet på den hedniske Volas,
boskapshjordarnes gud, har af folkfantasien gjorts till
boskapens beskyddare. Af alla helgon är den
helige Nikolaus den mest populäre. Detta
helgon tros skola efterträda Gud, då han blir
gammal. Också tillbedes detta helgon af en
stor del af hedniska syrier samt af en mängd
vilda infödingar i Sibirien. Här har sålunda
kristendomen förvandlats till ren hedendom.

Den ryska helgondyrkan är ofta intet annat
än naken fetichism. Man ärar, fruktar eller
vredgas på helgonbilderna såsom vore de
lefvande väsenden. Vill man göra något orätt,
hänger man ett skynke öfver helgonbilderna i
huset, på det de ej må se det. I
helgonlegenderna berättas t. ex., hurusom den helige
Nikolaus strängt straffade en <i>pop</i> för det denne i
ett anfall af raseri öfver sina små inkomster af
helgonets kapell slagit sitt helgons <i>bild</i> med
en nyckelknippa. Då St. Nikolaus slutligen
förlät honom, sade han: »Gå, men se till, att
du aldrig mer slår <i>mig</i> med nycklarne på <i>min</i>
skalliga hjessa!»

I helgonlegenderna förekomma en mängd
exempel på huru mycket heterodoxt och
hedniskt det finnes i det ortodoxa ryska folkets
föreställningssätt. Hvad kan t. ex. vara mera
kätterskt än den tron, att <i>djefvulen</i> är Guds
<i>yngre broder</i> och hans medhjelpare i
verldsaltets skapelse? Men detta framställes i
legenden om »Noa den gudlige».

Djefvulen har stor ynnest hos folket.
Visserligen framställes han som människans fiende,
som gör sitt bästa för att släpa henne ned till
helvetet. Men då detta är hans yrke, kan han
ej hjelpa det, och man synes ej hysa någon
särskild illvilja mot honom för det. Han kan,
då han behandlas väl, visa ädelmod till
gengäld, och ofta fördrar han grofva oförrätter.
I en legend om »Djefvulen och Skomakaren»
berättas, huru en smed kände deltagande för
djefvulen, hvilken alla förolämpade, och ritade
af hans porträtt på väggen i sin smedja. När
han inträdde, brukade han helsa djefvulens
porträtt sålunda: »Huru står det till, kamrat?»
Härför belönade djefvulen honom med att gifva
honom framgång i sitt yrke. Men sedan
smeden dött, blef djefvulen misshandlad af hans
son, som brukade slå honom i hufvudet med
hammaren och spotta honom i ansigtet vid
återkomsten från kyrkan. Till sist förlorade
djefvulen tålamodet och hämnades på ett sätt
som ej kan närmare återgifvas. Den unge
mannen var redan på väg till stupstocken, då
djefvulen plötsligt visade sig och lofvade att,
om han hädanefter ville behandla honom med
samma vördnad som fadern, rädda honom från
en skamlig död. Detta skedde, och den unge
mannen åtnjöt sedan lycka och välgång.

Gud fader och Guds son stå, enligt
folkföreställningen, i alldeles samma förhållande till
hvarandra som en jordisk fader till sin son. Gud
fader anses vara hård och grym och behandlas
derför i folksägnen med en viss illvilja. Sonen
deremot är bondens försvarare mot hans rike
förtryckare. Stundom omintetgöras Guds
planer genom mänsklig list, såsom i sägnen om
»den afskedade soldaten».

I den mängd sägner, som handla om
helgonen, träta dessa, öfverlista och bedraga
hvarandra på det skamligaste, och man söker i
dem förgäfves efter uttryck af sant religiös
betraktelse eller känsla.

Ett annat bevis på den ortodoxe ryske
bondens ytliga kristendom är att han ganska
lätt antager rent hedniska religioner, t. ex. i
Sibirien, der ryska bönder vid Lenaflodens
stränder antagit infödingarnes shamanism, eller
på Mongoliets gräns Buriaternas buddism. I
sjelfva biskopssätet Irkutsk påträffas i
bondstugor buriatiska afgudabilder. I trakten af
Volga äro bönderna ofta smittade af de
angränsande Tchuvachernas och Tcheremessernas
fetichdyrkan.

En annan gradmätare på folkets religiösa
ståndpunkt hafva vi i folkets förhållande till
sina <i>poper</i> eller prester. Om en kyrkas
regelbundna anhängare förakta sin kyrkas
presterskap, kan man ju häraf draga den slutsatsen
att denna kyrkas religion ej har särdeles stor
makt öfver dess medlemmar.

Hos separatistiskt sinnade medlemmar af
en kyrka kan nog förakt för det herskande
presterskapet mycket väl stå tillsammans med
djup och allvarlig religiositet, men icke hos
dess vanliga medlemmar.

Det kan icke vara mer än en tanke om
förhållandet mellan ryska folket och dess
presterskap. <i>Poperna</i> äro, för att använda ett
svagt uttryck, icke respekterade af <i>mushikerna;</i>
de hafva intet moraliskt inflytande på massorna
och åtnjuta icke deras förtroende. Om vi
äfven medgifva så många enskilda undantag som
kunna tänkas, är det likväl oemotsägligt att
<i>poperna</i> i regeln af folket icke betraktas som
andlige ledare och rådgifvare, utan såsom ett
slags polis och privilegierade affärsmän, som
göra aflärer både <i>en gros</i> och <i>i minut</i> i
sakramenter.

Vi hafva redan nämnt att presterskapet i
Ryssland indelas i två klasser, det <i>svarta</i>
(munkarne) och det <i>hvita</i>, och att endast de
förra hafva rikedom och inkomster tillräckligt
för att lefva bekvämt eller t. o. m. i öfverflöd.
Det <i>hvita</i> eller lägre presterskapet, som lefver
i äktenskap, hafva intet statsunderstöd, med
undantag af litet jord på landet. Deras
förnämsta inkomstkälla är det arvode de erhålla
för förrättande af dop, begrafningar, vigsel,
särskilda messor (för döda o. s. v.) och
enskilda gudstjenster, som hvarje familj åstundar
hafva i sitt hem vid vissa tillfällen.

Denna anordning, hvarigenom presterna
få betalt för hvad de uträtta, synes vara rätt
och billig. Men folkets ytterliga fattigdom å
ena sidan och presternas gränslösa girighet å
den andra, hvilka sällan bry sig om något annat
än sin egen vinning, framkalla de skamligaste
missbruk och de hjertlösaste utpressningar.
<i>Poperna</i> kunna tvinga <i>mushikerna</i> att betala
till det yttersta af sin ringa förmåga, emedan
de hafva monopol på de religiösa
förrättningarne. Bröllop, dop och begrafningar kunna
ej uppskjutas i oändlighet, ej heller får
<i>mushiken</i> utan sockenprestens särskilda tillstånd
anlita en annan prestman. <i>Mushiken</i> sparar
ej på protester, då <i>popen</i> hugger till för
mycket, och kan äfven aflägsna sig, under det han
kallar honom snålvarg o. d. Men han nödgas
snart infinna sig igen och gå in på hans fordran.
Om <i>mushiken</i> är för fattig eller den begärda
betalningen är för hög för att kunna erläggas,
händer det att <i>popen</i> helt enkelt vägrar att
förrätta ceremonien. Tidningarna hafva
meddelat många fall, då <i>poperna</i> vägrat begrafva
döda, emedan de ej kunnat komma öfverens
med den aflidnes anhöriga om priset för
förrättningen. »Våra kyrkor», säger en rysk
författare, »äro icke bönehus, utan plundringshus»,
och detta är måhända den förnämsta orsaken
till folkets djupt rotade motvilja för
presterskapet, icke blott bland dissenters utan äfven
bland de ortodoxa sjelfva.

Men hvarför bry sig då bönderna alls om
presterna och deras ceremonier, om de ej
värdera dem? De dryga utgifter, som det
utarmade folket underkastar sig för att
tillfredsställa sina religiösa behof, utesluta all tanke
på lättsinnighet från deras sida. Då vi se den
fattige <i>mushiken</i>, efter att förgäfves ha sökt
nedpruta <i>popens</i> höga fordringar, slutligen under
bittra klagomål öfver hans girighet gifva
honom kanske sin sista kopek för att få en
ceremoni mekaniskt utförd, nödgas vi draga den
slutsatsen, att <i>mushiken</i> måste sätta värde på
denna ceremoni. Förklaringen härpå ligger för
öppen dag, då man besinnar de hedniska
föreställningssätt som ännu råda bland de ryska
bönderna i fråga om religionen. För honom
hafva <i>popens</i> ceremonier i och för sig ungefär
samma betydelse som trollkarlens besvärjelser,
oafsedt förrättarens karakter eller om han
utför dem endast för penningar. Detta behöfver
ej med nödvändighet utesluta ett visst nit i
utöfvandet af de religiösa handlingarna. En
pilgrim, som vandrar hundratals mil i köld och
smuts eller genom ödemarker under allehanda
umbäranden för att få kyssa något helgons
reliker; en moder, som låter sitt sjuka barn
tyna bort af brist på närande föda hellre än att
bryta fastan genom att gifva det några
droppar mjölk; eller den ångerfulle, som för tusende
gången med pannan vidrör det iskalla
stengolfvet i kyrkan; alla äro hvardagliga exempel
på det ortodoxa religiösa nitet i Ryssland.

Vi hafva med det ofvan sagda för ingen
del velat påstå, att det ryska folket är
otillgängligt för djupare och innerligare religiösa
intryck. Tvärtom skola vi i de religiösa
sekternas historia finna icke blott en rik fond af
religiös hänförelse och en nästan gränslös
sjelfuppoffring, utan äfven en alt tydligare
framträdande förmåga att uppfatta det väsentliga
i kristendomen, att tränga genom skalet ned
till dess kärna, dess anda och lif. Vi hafva
endast velat visa tillståndet i allmänhet bland
det ortodoxa ryska folket, såsom ett resultat
af den officiella kristendomens nära tusenåriga
verksamhet.

I en liten by i guvernementet Novgorod
läste ett gudfruktigt fruntimmer en dag ur
bibeln för några bönder. Det var en enkel
gudstjenst, men det skrifna ordet tycktes göra ett
djupt intryck på några af de närvarande. En
gammal bonde, som satt i en vrå för sig sjelf,
brast i tårar under det han lyssnade. »Jag är
djupt bedröfvad i min själ», sade den gamle
mannen under sina tårar. »Hvarför ha vi aldrig
förr fått höra något af detta? Vi känna
namnen på några af helgonen, emedan vi hafva
våra marknader på deras dagar; men vi hafva
aldrig hört att Kristus kommit till jorden eller
fått veta hvarför. Vi äro födda i mörker, vi
lefva i mörker, och vi dö i mörker, och ingen
bryr sig om oss.»

I detta den gamle bondens bittra utrop:
»Ingen bryr sig om oss!» kunde tiotals
millioner röster instämma, och dessa ord vore en
lämplig inskrift på en död kyrkas graf.

I en by i norra Ryssland voro några
bönder samlade i en liten stuga för att lyssna till
läsande ur nya testamentet. När föreläsaren
hade slutat, uppstod en bondgumma och med
en egendomlig glans i sina ögon började att
tala. »Jag har varit en ogudaktig kvinna»,
sade hon; »I veten alla, att jag varit en
ogudaktig kvinna» (ett mummel af samtycke
hördes bland de förvånade bönderna). — »Jag har
varit mycket ond», fortfor hon. »Men hvems
är skulden? Jag har aldrig blifvit undervisad
om att det finnes en lefvande Gud öfver mig,
som bryr sig om huruvida jag är ond eller
god.» Midt emot stugan, der de voro
samlade, var prestens hus. Sedan den lilla
sammankomsten upplösts, gingo några af
deltagarne till presten och meddelade honom
gummans harmfulla klagan. »Ack!» utropade den
stackars presten, »hvad kan jag göra? Jag har
mitt hö att inberga, min jord att sköta och så
långa gudstjenster att förrätta och mina
fordringar att indrifva, huru kan jag hafva tid att
undervisa sådana som henne?»

Låt vara, att presterna ej ha tid, eller att
de bildade af förakt för all religion och för
både presterna och folket ej bry sig det
ringaste om dess behof, regeringen borde
åtminstone lemna sådana i fred som vilja »undervisa
sådana som henne» och ej, såsom hon gjort
och gör, kasta dem i fängelse och förvisa dem
till Sibirien. Ofvannämda lilla
bibelläsningskrets upplöstes af myndigheterna, såsom så
många andra liknande, och bönderna lemnades
som förr att vårdas af presten, hvilkens hö,
hvilkens fordringar, hvilkens långa gudstjenster
ej lemnade honom någon tid öfrig till att
undervisa hans hjord.
</chapter>
<chapter name="III. Raskol">
<h2>III.
Raskol.</h2><footnote>Ordet »Raskol» betyder »söndring».</footnote>

En viss likhet råder mellan den religiösa
separatismens uppkomst i Sverige och i
Ryssland. I båda fallen framkallades den nämligen
af de nya kyrkohandböckerna. År 1659
utgafs på föranstaltande af patriarken Nikon och
tsar Alexis en ny upplaga af den ryska
messboken, omsorgsfullt reviderad efter gamla
slavoniska och grekiska texter. Det var de
genom denna revision införda ändringarne, som
gåfvo signalen till ett kyrkligt uppror och
dermed en separatistisk rörelse, hvars slutföljder
verlden ännu ej skådat.

Hvari bestodo nu dessa ändringar? Den
vigtigaste nymodigheten, hvilken ock blef
fältropet, omkring hvilket de upproriska
sedermera samlade sig, gälde sättet att hålla
fingrarne, då man gjorde korstecknet. På Nikons
tid gjorde ryssarne korstecknet med två
fingrar, under det de österländska och grekiska
kyrkorna bjödo sina anhängare att göra det
med tre. Korstecknet medels två fingrar
användes i österlandet endast då den presterliga
välsignelsen gafs. Patriarken och tsaren ville
återgå till det gamla bruket, då de införde
grekernas korstecken medels tre fingrar för den
enskilde, med bibehållande af korstecknet medels
två fingrar för presterna. Men denna verkliga
återgång till det gamla ansågs af en del af folket,
som betraktade hvad far och farfar gjort såsom
urgammalt och heligt, för nymodigheter af
sataniskt ursprung. Utom i fråga om
korstecknet var det äfven andra förändringar och
»nyheter», som väckte motstånd; t. ex.
införandet af det liksidiga eller »schweiziska» korset
på hostian, i stället för det vanliga korset med
tvärbjelken kortare än stammen; att vid
kyrkliga processioner först vända sina steg mot
öster — <i>mot solen</i> — i stället för mot vester
— <i>med solen</i> —; att halleluja på ett visst ställe
i ritualen skulle upprepas tre gånger i stället
för två; saint slutligen att namnet Jesus skulle
skrifvas <i>Jesus</i> i stället för <i>Isus</i>, och detta sista
väckte en oerhörd strid. I läran hade inga
förändringar vidtagits.

Det var ju sålunda endast obetydligheter
det gälde — ett finger mer eller mindre vid
korstecknet, en bokstaf mer eller mindre i ett
namn och upprepandet af ett ord en gång mer
eller mindre —; och likväl var det för dessa
obetydligheter som flera tiotusental sleto
knutpiskan in på bara benen, lades på sträckbänken,
fingo tungan utskuren ur halsen eller händerna
afhuggna; eller som andra tusenden af både
män och kvinnor, unga och gamla hjeltemodigt
mötte döden på stupstocken eller på bålet.

Huru förklara denna sorgliga företeelse,
dessa oerhörda lidanden, denna hjeltemodiga
själfuppoffring och gränslösa hängifvenhet för
sådana obetydligheter? För att finna lösningen
på denna gåta måste vi ånyo erinra om arten
af den officiella ryska religionen. Enligt den
ortodoxa moskovitiska åskådningen är en god
kristen en sådan som står upprätt och rak
under gudstjensten; som kysser korset, <i>ikonerna</i><footnote><i>Ikon</i>, helgonbild.</footnote>
och relikerna utan att andas eller öppna
läpparna; som förtär oblaten utan att låta den
krossas mellan tänderna; som morgon och
afton bugar sig tre gånger för hus-ikonerna,
så att han vidrör golfvet med pannan eller
åtminstone böjer sig i rät vinkel med höften till
midjan. Den officiella ryska religionen är, med
ett ord, ett strängt och noggrant iakttagande
af en rad föreskrifna yttre ceremonier; men
den är mer än detta, den är äfven ett uttryck
af fasthållandet vid det gamla, vid det äkta
ryska. Att vara »ortodox» är detsamma som
att vara en äkta ryss. Man får sålunda ofta
höra ryska bönder säga om sina grannar, som
tillhöra någon af sekterna: »De äro <i>stundister</i>
eller <i>molokaner</i>, och vi äro <i>ryssar»;</i> d. ä.
tillhöra den ortodoxa ryska kyrkan. Man kan
derför till någon del fatta huru en kombination
af en till fetichism gränsande ceremonireligion
och en fosterländsk fanatism kunde alstra en
dylik ömtålighet för alla nyheter, hvilken
flammade upp i öppen protest mot hvad som
ansågs vara en satanisk afvikelse från det som
hörde till deras heliga religion. Att t. ex.
bära helskägg, detta urgamla ryska bruk, har
genom vanan blifvit så heligt, att hvarje
afvikelse derifrån anses fördömlig. Hör hvad en
patriark i Moskwa säger härom: »Hvar skola
de som raka sin haka befinna sig vid den
yttersta domen? Bland de trogna, prydda med
sitt skägg, eller bland de skägglöse kättarne?»
Det är ju också allmänt kändt, hurusom, då
Peter den Store påbjöd att alt skägg skulle
afrakas, ett hårdnackadt motstånd uppstod,
hvilket kulminerade i »skäggupproret» i
Astrakhan. Detta ifriga fasthållande vid det gamla
behöfver ej med nödvändighet innebära någon
utomordentlig religiositet. Så länge alt gick sin
jemna gång, voro hvarken prester eller lekmän
särdeles noga med att iakttaga de religiösa
ceremonierna. De gingo ej till kyrkan utom
vid större fester; kyrkorna stodo tomma, och
både lekmän och prester lefde i dryckenskap
och lösaktighet. Ingen predikan hölls, utom
då patriarken någon gång höll ett kort tal.
Men då något nytt inträffade, en minsta
afvikelse från det gamla, då vaknade fanatismen
och protesterade mot nyheterna.

Denna protest, denna begynnande
separatistiska rörelse, skulle man vid första påseende
vilja känneteckna såsom konservativ — det
var ju en protest mot afvikelser från det gamla
— men om man närmare betraktar den, finner
man, att den, i stället för reaktionär, var ett
vigtigt steg framåt i det ryska folkets andliga
utveckling. Om också protesten gälde
obetydligheter, innebar den dock en vigtig
grundsats, nämligen den enskildes rätt att i
samvetsfrågor protestera mot de verldsliga och
andliga myndigheterna. Låt vara att
protestanterna icke hade någon tydlig uppfattning af
denna innebörd. Protesten var likväl der och
verkade med sin andliga makt. Jästen hade
lagts i degen, och dess verkan kunde ej hämmas.

Man må gerna framhålla de första
<i>raskolnikernas</i> eller separatisternas fanatiska
inskränkthet och trångsinthet, hvilka uppträdde till
förmån för den krassaste form- och
bokstafsträldom. Men hvad skall man säga om deras
motståndare, den herskande kyrkan, som
representerade bildningen och lärdomen, men
likväl bannlyste, fängslade, hängde, dränkte,
halshögg och brände tusenden af dessa »raskolniker»,
orsakande namnlöst lidande och elände, och
ödelade hela provinser för sådana obetydligheter
som dessa? Det är i den herskande kyrkans
ofördragsamhet och grymma förföljelser vi ha
att söka förnämsta orsaken till de förföljdas
fanatism.

Det var först en ganska lång tid efter
den nya liturgiens utgifvande som
separatismen blossade upp. Då den nya messboken
antogs på ett konsilium i Moskwa 1654, var
det endast två medlemmar som vågade öppet
uttala sitt ogillande. Med dessa instämde några
<i>poper</i> och munkar utom konsiliet. Lekmännen
brydde sig ej det mista om saken. Under de
första tolf åren efter den nya messbokens
antagande representerades den svaga oppositionen
endast af några <i>poper</i> och munkar samt några
lekmän. Men annat blef förhållandet efter
konsiliet 1666—67, under ledning af tvenne
österländska patriarker, då nämligen de ifrige
försvararne af korstecknet med två fingrar, det
dubbla upprepandet af halleluja etc. samtligen
blefvo bannlysta och fördömda, så att »deras
själar, i kraft af den makt, som af Jesus
Kristus gifvits åt kyrkan, skola öfverlemnas åt
de eviga kvalen tillika med förrädaren Judas’
själ och de judars själar, hvilka korsfäste Jesus
Kristus». Detta var något för starkt äfven
för dessa tider. Det »högtidliga» konsiliets
nit hade gått för långt. De troendes samveten
blefvo oroade, och man började hysa tvifvel
på den officiella ortodoxien. Alla föregående
slägtled, alla helgon, de helige patriarkerna
och de äldste tsarerna hade ju användt samma
böcker och ceremonier som de hvilka nu
bannlystes och »öfverlemnades åt eviga kval». Till
och med den stora massan, som ej var van
att tänka för sig sjelf, måste här kunna draga
den slutsatsen, att »<i>raskolnikerna</i>» fördömdes
och förföljdes för att de fasthöllo sina fäders
religion. Det gälde nu att välja mellan den
gamla förföljda religionen och de herskande
förföljarnes nya religion. Så stälde sig frågan
för folket. De som hade det bästa gry uti
sig stälde sig naturligtvis på de förföljdes sida.
Det är på detta sätt som martyrämnen
framkallas. Det var dock ännu jemförelsevis ett
fåtal som vågade öppet ställa sig på
<i>raskolnikernas</i> sida; men en stor mängd af folket
sympatiserade med dem. I Moskwa uppsattes
t. o. m. en petition till deras förmån, men
förgäfves. Förföljelsen mot dem tilltog i omfång
och styrka. Kort efter petitionens
framlemnande arresterades en mängd <i>raskolniker</i>, och
deras ledare dödades.

Ännu hade likväl ej någon vild fanatism
uppstått bland <i>raskolnikerna</i>. De endast bådo
om tillåtelse att få dyrka Gud på sina fäders vis.
Men hvarken det hätska presterskapet ej heller
den despotiska regeringen voro villiga att visa
någon fördragsamhet. I stället öppnade
tsarevnan Sofia en ännu häftigare förföljelse mot
<i>raskolnikerna</i>, hvilken i grymhet väl kan
jemföras med de hedniska kejsarnes förföljelser
mot de första kristna. Alla ämbetsmän
befaldes, vid äfventyr af strängt straff för
försummelse, att efterspana och utrota
<i>raskolnikerna</i>. En formlig hetsjagt anstäldes nu efter
alla misstänkta, hvilka underkastades förhör
under grym tortyr. De hvilkas namn nämdes
under dylika förhör måste i sin tur
underkastas tortyr o. s. v. »Obotfärdiga» och
»hårdnackade» <i>raskolniker</i> brändes lefvande. De
som afsvuro sig sitt kätteri blefvo gisslade
medels knutpiska och sedan frigifna.
Återföllo de i kätteri, blefvo de utan förskoning
brända. Samma öde drabbade de längst gående
<i>raskolnikerna</i> eller de s. k. »omdöparne», hvilka
ogillade de ortodoxas dop. De ortodoxa, som
ej voro tillräckligt nitiska i att angifva de
kätterska, fingo smaka på knutpiskan eller
bötfäldes, alt efter utsträckningen af deras
försummelse. Om en slägting eller vän till en
fängslad <i>raskolnik</i> smugglade mat till honom
eller besökte honom, blef han bearbetad med
knutpiska och kastad i fängelse.

Under dessa grymma förföljelser fingo
tusenden sätta lifvet till. Andra flydde åt alla
håll och sökte en tillflyktsort för sig och sin
tro i Rysslands aflägsna, vidsträckta urskogar
och vilda ödemarker. Några begåfvo sig öfver
Uralbergen och slogo sig ned i Sibirien; andra
gingo i landsflykt och upprättade kolonier i
Sverige, Polen och Kaukasien. Men det var
egentligen till de bistra och kalla regionerna
vid Ishafvets stränder, hvilka nu bilda
guvernementen Archangelsk, Vologda och Olonesk,
som hufvudströmmen af <i>raskolnik</i>-emigrationen
riktades. I dessa vidsträckta ödemarker,
betäckta af ogenomträngliga skogar, hemsökta af
vilda djur och genomskurna af träsk, floder
och haf, voro <i>raskolnikerna</i> bättre skyddade
än annorstädes.

Men icke ens här lemnades de i fred af
sina förföljare. År 1687 utfärdades en ukas,
som befalde myndigheterna i alla dessa
nordliga trakter att »se noga till, att inga
<i>raskolniker</i> bodde i skogarne, och att när helst
sådana förspordes, skulle en kår beväpnade män
utsändas att efterspana dem, på det att deras
tillflyktsorter måtte blifva upptäckta och
ödelagda och deras egendom konfiskerad, och
hvarje man, kvinna och barn gripas, så att
deras vederstyggliga kätteri måtte utrotas utan
möjlighet att återupplifvas». Två år senare
upprepades detta påbud i ännu strängare
form, vid äfventyr af dödsstraff om det
försummades. Särskilda embetsmän tillsattes att
öfvervaka jagten efter <i>raskolnikerna</i>, och 1693
påbjöds att deras hus och egendom skulle
uppbrännas, »på det att deras följeslagare
ingenstädes måtte finna någon tillflykt».

I öfver 30 år tillämpades denna barbariskt
grymma förföljelsepolitik utan afbrott på
<i>raskolnikerna</i>. Jagade som villebråd från trakt till
trakt, förströddes de snart öfver hela landet,
öfver alt spridande sin tro.

Nu började massorna mer och mer vakna
upp ur sin likgiltighet. Dessa oförvitliga män
och kvinnor, som med ett sådant orubbligt
mod och lugn uthärdade dessa grymma
förföljelser, väckte det slöa folkets förundran och
häpnad. De två fingrarne — sinnebilden af
<i>raskolnikernas</i> kors och lära — som höjde sig
ur flammorna på bålet, hade större verkan på
de häpna massorna än några som helst
predikningar. Förföljelsens vilda stormar, vid hvilka
kättarebålen flammade, underblåste äfven den
förut svaga gnistan af allvarlig religiös
hänförelse hos folket, så att den lågade upp till en
oemotståndlig brand.

En rysk historieforskare har efter
offentliga handlingar från denna tid återgifvit
följande karakteristiska skildring, hvilken påminner
om ett välbekant uppträde under den skotska
reformationen.

»Det var i Tiumen», säger Kostomarov,
hvilken vi här anföra, »en stad i vestra Sibirien;
tiden, en södagsmorgon. <i>Poperna</i> höllo på att
fira messan i katedralen i enlighet med den
nya messboken, som vanligt. Församlingen
lyssnade stilla på gudstjensten, då en
kvinnostämma, i samma ögonblick som den heliga
hostian visade sig för folket, utropade:
’Ortodoxe, fallen ej ned! De bära en död kropp —
hostian är stämplad med ett oheligt kors,
antikrists insegel.’ Den ropande var en kvinlig
<i>raskolnik</i>, som i sällskap med en manlig
trosbroder på detta sätt afbröt gudstjensten.
Mannen och kvinnan grepos, blefvo gisslade med
knutpiska på öppna torget och kastade i
fängelset. Men deras handling medförde sin verkan.
När en annan <i>raskolnik</i>, munken Danilo, kort
derpå uppträdde på samma fläck och började
predika, samlades en upprörd folkhop omkring
honom. Hans ord hade en så djup verkan på
åhörarne, att flickor och gamla gummor
började se skyarne öppnas öfver sina hufvuden
och jungfru Maria med de heliga änglarne
hålla en krona af härlighet öfver dem som
vägrade att bedja såsom myndigheterna hade befalt.
Danilo öfvertalade dem att fly ut i ödemarken
för den rätta trons skull. Tre hundra personer
af båda könen åtföljde honom, men en stark
trupp beväpnade män sändes att förfölja dem.
De kunde ej undfly, och Danilo grep tillfället
att predika för dem och öfvertyga dem, att
stunden hade kommit för dem alla att
mottaga ’eldsdopet’. Härmed menade han, att de
skulle lefvande bränna sig sjelfva. Följaktligen
inneslöto de sig i ett stort brädskjul, satte eld
derpå och förgingos i lågorna — alla tre hundra
tillika med sin lärare.»

Nu hade de förtryckta och okunniga
människornas religiösa allvar genom den grymma
förföljelsen stegrats till fanatism. Detta
»eldsdop» var ej det enda i sitt slag. Hvarje
<i>raskolnik</i>, som föll i förföljarnes händer, var
hemfallen åt bålet, om han ej afsvor sin tro; och
flertalet, hvilka voro »omdöpare», hade ej ens
denna möjlighet att undkomma, Det var bättre
och ädlare att med ens dö för sin tro och
genom »eldsdopet» ingå renade i härligheten än
att falla ett offer för fienderna och dö först
efter att ha genomgått den förfärligaste tortyr.
Härtill kom den uppfattningen, att döden på
bålet var det rätta »eldsdopet», hvarigenom
själen ren och helig gick in i himmelen; och
nu likasom under den första kristna tiden
alstrade förföljelsen en längtan efter
martyrkronan. Häraf dessa ofta återkommande
»eldsdop» bland <i>raskolnikerna</i>.

Bland de mest kända och största af dessa
»eldsdop» var det som egde rum i det
ryktbara klostret Paleostrovsky, beläget på en liten
ö i Ladogasjön. Munkarne i detta kloster,
hvilka grundligt kände det omgifvande landet,
ledsagade alltid <i>raskolnikernas</i> förföljare till
deras nybyggen. År 1688, då förföljelsen rasade
som värst, och <i>raskolnikernas</i> nybyggen i
trakten af Onega ödelades, uppstod hos en
<i>raskolnik</i>-munk tanken på att utföra ett stort
»eldsdop» till Guds och den sanna trons ära. I
spetsen för en stor hop <i>raskolniker</i>,
beväpnade med knölpåkar och yxor, marscherade
han öfver isen till ön, fördref munkarne och
soldaterna och tog klostret i besittning. Det
dröjde flera månader innan beväpnade trupper
från Novgorod hunno dit, och under tiden
behöllo de klostret i sitt våld. De visste
likväl, att de skulle i sinom tid bli öfvermannade,
och de hade derför gjort sina förberedelser.
När soldaterna ryckte in för att angripa dem,
instängde sig <i>raskolnikerna</i> i en stor träkyrka,
hvilken de på förhand fylt med tjära och torr
ved. Äfven fönstren hade de tillbommat medels
grofva plankor. Då nu trupperna bröto in i
klostret och började hugga hål på väggen till
<i>raskolnikernas</i> tillflyktsort, satte dessa eld på
kyrkan och läto sig innebrännas till ett antal
af 2,700 (enligt de »ortodoxes» uppgift 1,500).

Sedan klostret återuppbyggts och besatts
af de ortodoxe, upprepades några år senare
samma skådespel, hvarvid ytterligare omkring
1,500 <i>raskolniker</i> offrade sig sjelfva åt lågorna.
Det har beräknats, att omkring 10,000
<i>raskolniker</i> endast i norra Ryssland omkommo
genom dessa »eldsdop» under den värsta
förföljelsen. Deras antal, som satte lifvet till på
stupstocken, i tortyrrummet eller i
fängelsehålorna, måste ha varit ännu större.

Denna eld, som under förföljelsens stormar
flammat upp, hade vunnit en sådan styrka, att
den icke mera kunde utsläckas.

Raskolnikerna höllo profvet under två
århundranden af förföljelse med eld och svärd,
samt otroliga mödor och svårigheter i det
hvardagliga lifvet, hvilka de måste utstå för
sin tro. Många af dem lyckades undkomma
förföljarnes jagt i de vidsträckta ödemarkerna.
Ännu i dag lär det finnas hela byar af
<i>raskolniker</i> i Perms och Viatkas urskogar, hvilka
äro alldeles okända för myndigheterna och lefva
helt och hållet oberoende af ryska regeringen.

Oerhörda voro de umbäranden och
svårigheter <i>raskolnikerna</i> hade att utstå i dessa
ödemarker. Utan penningar, bristfälligt klädda
och ofullkomligt försedda med arbetsredskap,
måste dessa flyktingar aftvinga en ytterst karg
natur de allra nödtorftigaste lifsmedel under
ständig kamp mot ett arktiskt klimat och
skogens vilda djur, oupphörligt i fara för att
plötsligt öfverrumplas af tsarens soldater och
polis. Under sådana omständigheter uppstodo
små nybyggen efter norra Ishafvets kuststräcka
ända upp till Uralbergens skogbetäckta
sluttningar. Men denna skara hjeltemodiga
flyktingar stannade icke der, utan gingo öfver
bergen och grundlade nybyggen långt in i
Sibiriens ödemarker och på dess slätter. Andra
åter funno en tillflyktsort i de ofantliga
urskogarne i landets inre. Öfver ett oerhördt
vidsträckt område sträckte sig altså
<i>raskolnikernas</i> nybyggen.

Till de religiösa frågor, som orsakade
denna kyrkliga separatism, sällade sig snart
äfven politiska. I medlet af 17:de århundradet
uppstodo en mängd missförhållanden, som
väckte folkets missnöje; såsom adelns
undertryckande af folket, den kyrkliga maktens
undandragande från församlingarna och dess
centralisation i biskoparnes händer, den lokala
rösträttens inskränkning och
ämbetsmannaväldets missbruk samt folkets betungande genom
oerhörda skattebördor. Dessa
missförhållanden sammanstälde <i>raskolnikerna</i> med det
herskande partiets affall från den gamla
renlärigheten som ett ytterligare skäl till missnöje,
hvadan den separatistiska rörelsen småningom
blef af både politisk och ekonomisk så väl
som religiös art. Härigenom vardt <i>raskol</i> i
viss mening en folkrörelse äfven emot
ämbetsmannavälde och förtryck.

I samma mon som <i>raskolnikernas</i>
nybyggen tillväxte i antal och omfång, organiserade
de sig på grundvalen af folkets begrepp om
frihet, jemlikhet och sjelfstyrelse. Härigenom
sattes de äfven bättre i stånd till att skydda
sig gent emot regeringen. Till dessa
undangömda nybyggen flyktade nu icke blott de
för sin religiösa tro förföljda, utan äfven
lifegna, som ej längre kunde uthärda sina herrars
ok; soldater eller värnpligtige, som ville
undkomma krigstjensten; samt gäldenärer och
brottslingar.

Många af dessa flyktingar, som begåfvo
sig till de aflägsna stepperna vid Rysslands
gränser i öster och söder, rönte ett varmt
mottagande bland den krigiska befolkning,
som under en följd af århundraden, af
missnöje med det despotiska ryska väldet, tagit
sin tillflykt till dessa aflägsna trakter och der
upprättat ett eget välde, de donska
kosackernas mäktiga militärrepublik.

Bland denna tappra och frihetsälskande
befolkning vunno <i>raskolnikerna</i> anhängare i massa,
och de togo äfven liflig del i det
fruktansvärda kossackupproret under Katarina II:s
regering. De upproriske kämpade under
<i>raskolnikernas</i> korsbanér, och upprorets ledare,
Pugatchef, lofvade folket i en proklamation, »tillika
med korset och skägget, billigt salt och fritt
land, ängar och fisken».

Peter den Stores regering med alla dess
våldsamma åtgärder för ryska rikets omdaning
utmärker ett nytt skede i <i>raskols</i> historia. De
långa och svåra krigen; uppbyggandet af nya
städer; anläggandet af nya vägar och kanaler;
krigsväsendets och administrationens omdaning;
m. e. o. hela ryska rikets omskapande både
i materielt och politiskt hänseende kräfde
oerhörda offer i penningar, män och tvångsarbete
utan ersättning.

Dessa bördor, som lades på folkets
skuldror, voro outhärdliga. Bönderna, som redan
förut voro mycket förtryckta, gjordes nu
formligen till slafvar eller lifegne. Med tvång
utskrefvos gång på gång massor af rikets
manliga krigsdugliga befolkning till aktiv
krigstjenst. Ej mindre än 40,000 personer
beordrades att på egen bekostnad deltaga i
uppbyggandet af Petersburg; och andra sändes på
samma hårda vilkor att taga del i anläggandet
af vägar och kanaler. Tunga skatter pålades,
hvilka utkräfdes med otrolig grymhet.
Dessutom väckte den store tsaren folkets missnöje
genom sina nyckfulla <i>ukaser</i> om förändring af
seder, klädedrägt o. s. v., hvilka alltid slutade med
den kända refrängen i form af hotelser af
»dödsstraff och konfiskering af alla egodelar i
händelse af olydnad». Tsar Peters kända påbud
att alla ryssar skulle låta afraka sitt skägg,
ledde, som bekant, till »skäggupproret» i
Astrakan.

Lägger man härtill att tsaren omgaf sig
med utländske kättare, att han lefde i
konkubinat med en utländska och var befläckad
med sin egen sons blod samt vidtog en mängd
åtgärder — såsom folkets räknande,
införandet af förändrade årstider och helgondagar —
som i folkets ögon voro grofva helgerån, är
det ej att undra öfver att <i>raskolnikerna</i> i
honom sågo »antikrist» personifierad, ett
»orättfärdighetens kärl», en »grym ulf». Sjelfva
titeln »imperator» eller kejsare var ju ett
»vilddjurets tecken».

<i>Raskolnikerna</i> hade redan kort efter
konsiliet 1666, hvilket »fördömde» de
gammaltroende, förkunnat att antikrists rike hade
börjat från och med detta möte. Sjelfva konsiliets
dato, 1666, var ju »vilddjurets tal». Då nu
antikrists välde skulle, enligt
uppenbarelsebokens utsago, sådan <i>raskolnikerna</i> uppfattade
den, fortfara i tre år, måste verldens ände
inträffa år 1669. Äfven dagen faststäldes. Dessa
profetior gjorde ett mäktigt intryck på
massornas inbillning. Men då den ödesdigra dagen
hade gått förbi, och verlden fortfor att gå sin
jemna gång likasom förut, följde det i dylika
fall vanliga hånet från det svikna folkets sida.
En af de första <i>raskolnikernas</i> förnämste män
förklarade nu, såsom så många andra
misslyckade profeter nödgats göra, att profetian
om antikrists välde måste andligen uppfattas.
Antikrist hade ännu icke kommit i köttslig
skepnad, utan regerade han andligen i den
fallna kyrkan.

Då nu Peter den Store uppträdde, dröjde
det ej länge, innan <i>raskolnikerna</i> i honom
upptäckte antikrist förkroppsligad. Den som
först i skrift kungjorde denna upptäckt var en
viss köpman, vid namn Talizin. Han blef
arresterad, underkastades tortyr och dömdes
att kväfvas till döds i rök. Men den lära, han
förkunnade, kväfdes ej, utan flammade upp i
lågor bland de okunniga massorna. Förskräckta
för denne gruflige antikrist, under hvilkens
fruktansvärda ok hela nationens skuldror
dignade, flydde bönder och handtverkare i
tiotusental till <i>raskolnikernas</i> aflägsna nybyggen.

Om några år insåg likväl tsar Peter,
hvilken brydde sig föga om religiösa spörsmål,
utom för politiska ändamål, att <i>raskolnikerna</i>
voro ett oskadligt folk, hvadan han upphörde
med de grymma förföljelserna mot dem. Om
de blott betalade honom dubbel personlig skatt,
fingo de i fred göra korstecknet, stafva namnet
Jesus och upprepa halleluja vid sina
gudstjenster efter behag.

Utrotningskriget mot <i>raskolnikerna</i>,
hvilket rasat så länge och med sådan grymhet,
lade sig småningom för tiden af tsar Peters
regering. De voro visserligen alt fortfarande
trängda och förföljda, men icke såsom förut.
De kunde nu slå sig ned i varaktiga hem och
i fred egna sig åt olika sysselsättningar i
lifvet. Det var under denna jemförelsevis lugna
tid som <i>raskol</i> stadgades och utvecklades till
ett slags separatistiskt samfund, delvis
tolereradt af ryska regeringen.

»Starovererna», eller de gammaltroende,
hvilka tillväxte så betydligt under tsar Peters
våldsamma försök att omdana Ryssland,
uppträdde härunder som bärare af det
gammalryska motståndet mot de vesterländska
nyheter i seder och tänkesätt, som tsaren sökte
införa. Detta var en af orsakerna till den
oerhörda anslutning, som <i>raskol</i> vann under
och efter denna tid. Dess anhängare, hvilkas
antal redan då räknades i millioner, voro ej
hatade, utan tvärtom vördade af bönderna,
hvilka betraktade dem såsom förföljda för
rättfärdighetens skull af en »förverldsligad (<i>mirskaja</i>)
kyrka».

Det var också ur de djupa leden som
<i>raskol</i> rekryterades. En oöfverstiglig mur
skilde redan då, såsom den gjort ända till de
senaste 20 åren, det ryska folket i tvenne
delar. De bildade i sin högförnäma
likgiltighet för all religion brydde sig ej det minsta
om massorna och hvad som rörde sig bland
dem; under det de senare, afstängda från all
beröring med århundradets upplysning och
inneslutna inom sin egen okunnighet, lefde i
fullkomlig afskildhet frän de bildade. Det är
först under de senaste 20 åren som bildade
ryssar af nyfikenhet eller vetenskapligt intresse
börjat närma sig och studera den religiösa
rörelsen bland folket och sålunda förberedt ett
samband mellan de högre och de lägre
klasserna.

<i>Raskolnikernas</i> inflytande växte mer och
mer. De voro sedliga, arbetsamma och
pålitliga. Förföljelse och umbäranden hade
härdat dem och hos dem utvecklat en
gemensamhetskänsla och hänförelse, hvilken utöfvade en
stark dragningskraft på folket. De voro
mycket ekonomiska, hvarken drucko eller rökte,
hvadan de snart vunno oberoende och äfven
rikedomar, hvilka stärkte deras makt.
Uteslutna från det offentliga lifvets bestyr, kunde
de rikta all sin energi på ekonomiska värf.
Det är ett kändt faktum, att sekter, som
uteslutits från politiska värf, synnerligen utmärkt
sig som goda ekonomer, såsom judarne i hela
verlden, armenierna i orienten, perserna i
Indien och kopterna i Egypten. Det var
dessutom en absolut nödvändighet för <i>raskolniken</i>
att hafva penningar för att muta
ämbetsmännen. (Endast i ett land sådant som Ryssland,
der mutsystemet är så allmänt att det ej af
allmänheten anses såsom orätt, kan det
förklaras, huru samvetsgranna <i>raskolniker</i> kunde
tillåta sig att använda mutor.) De skaffade
sig äfven bättre upplysning än de ortodoxe
— de lärde sig sjelfva läsa och upprättade
skolor för sina barn — och utmärkte sig
derför snart för en högre intelligens och
sjelfständighet än det öfriga lägre folket i Ryssland.
Deras läsning inskränkte sig visserligen till
bibeln och andra religiösa böcker, framför alt
på gammalryska eller slavoniska språket med
stora röda bokstäfver; men den väckte dock
begär efter sjelfständig forskning, först i
bibeln och sedan inom andra områden, och med
detsamma var ansatsen till en fri och
sjelfständig andlig utveckling gifven.
</chapter>
<chapter name="IV. Söndringar inom raskol">
<h2>IV.
Söndringar inom raskol.</h2>

Ehuru <i>raskol</i> ursprungligen var en protest mot
afvikelser från det bestående, bar det
likväl i sitt sköte frön till en fri och mångsidig
utveckling. Detta visade sig ock snart, i det
att snart sagdt otaliga splittringar och sekter
uppstodo bland <i>raskolnikerna</i>, af hvilka hvar
och en sökte att på sitt sätt förklara tidens
och evighetens gåtor. På sjuttonhundratalet
räknade myndigheterna sålunda ej mindre än
omkring tvåhundra ryska sekter. Då man
talar om dessa ryska sekter, får man ej tänka sig
några »samfund» med faststälda regler och
dogmer, utan snarare tankeströmningar eller
individuella meningar och åskådningar, hvilka för
en tid omfattades af ett större eller mindre
flertal, för att sedan undanträngas af andra. Dessa
nyvaknade sanningssökare sökte med brinnande
ifver efter sanningen, men deras ljus var
dunkelt och svagt, och hvar och en sökte att på
sin väg trefva sig fram till målet.

Vi kunna här endast fästa oss vid några
hufvuddrag i <i>raskols</i> inre historia. Redan från
början kunna vi uti <i>raskol</i> märka en
ritualistisk och en mystisk riktning. Om vi till en
början lemna de mystiska sekterna och endast
fästa oss vid de egentliga »gammaltroende»,
så finna vi dem snart dela sig i tvänne
hufvudafdelningar, nämligen 1. <i>Popovtsi</i> eller
»presterliga», och 2. <i>Bespopovtsi</i> eller »prestlöse».

När söndringen uppstod inom ryska
kyrkan, var det blott en biskop, som stälde sig
på <i>raskols</i> sida, och denne dog snart. Då nu
äfven de <i>poper</i>, som förenat sig med <i>raskol</i>,
snart utdogo, uppstod icke litet bekymmer bland
de renlärige <i>raskolnikerna</i>, som hyllade ryska
kyrkans lära om den apostoliska successionen,
huru de skulle kunna erhålla rättsligen vigda
prester. Till en början afhjelptes svårigheten
dels derigenom att ortodoxa <i>poper</i>, som blifvit
afskedade för tjenstefel, förenade sig med
<i>raskolnikerna</i> och blefvo deras prester, och dels
derigenom att andra <i>poper</i> lockades af den
bättre ekonomiska utsigten att öfvergå till
<i>raskol</i>. Ehuru <i>raskolnikerna</i> ej fäste sig vid
<i>popens</i> moral, blott han var riktigt insatt i det
heliga ämbetet, började de likväl snart finna
det besvärligt att använda dessa öfverlöpare.
De voro både dyra och för få för att kunna
fylla behofven. De hittade derför på den
förståndiga utvägen att sockenvis utse <i>stariker</i>,
gamle män, som voro förtrogna med bibeln
och ritualen samt aktningsvärda och moraliska
till sin karakter, till att tjenstgöra som
<i>popernas</i> ställföreträdare. Desse förrättade icke
messan — endast vigda <i>poper</i> få göra detta — men
de köpte af någon systerförsamling ett förråd
af vigda oblater och helig olja, som de
använde efter behof. <i>Starikerna</i> tjenstgjorde som
biktfäder, förrättade begrafningar och äfven ett
slags provisorisk vigselceremoni. Folket
började snart tycka om denna anordning, ty de
folkvalde <i>starikerna</i>, hvilka alltid voro till hands,
togo ingen betalning, utan innehade sitt ämbete
som en hederssyssla.

På detta sätt redde de sig ända till 1844,
då de lyckades få en vigd biskop i sin krets,
Ambrosius af Bosnien, hvilken kommit i strid
med patriarken i Konstantinopel och åtog sig
att blifva ledare för de »presterlige»
gammaltroende. Han vågade ej slå sig ned i Ryssland,
utan hade sitt biskopssäte i Österrike.

Desse <i>Popovtsi</i> räknade flera millioner
anhängare i sin organisation. De underhöllo flera
välgörenhetsinrättningar och egde en gemensam
kassa på tio millioner rubel, som kejsar
Nikolaus I röfvade ifrån dem. För öfrigt stå de
långt tillbaka i fråga om andlig frihet och
utveckling. De äro de mest konservativa bland
sekterna. De räkna för närvarande mellan 3
och 4 millioner anhängare.

Gent emot dessa <i>Popovtsi</i> uppstodo
<i>Bespopovtsi</i> eller de »prestlöse», hvilka räkna nära
nio millioner anhängare och äro långt mera
intelligenta och progressiva än de förra. De
»presterlige» förekomma mest i södern, de
»prestlöse» deremot hufvudsakligen i den glest
befolkade norden. Den frågan uppstod snart
bland en del mera tänkande <i>raskolniker</i>,
huruvida det var nödvändigt för deras bestånd och
sunda utveckling att hafva något särskildt
presterskap. Med stöd af såväl erfarenheten som den
heliga skrift och sitt eget förnuft kommo de
rätt snart till den slutsatsen, att ett särskildt
presterskap icke blott var obehöfligt utan äfven
hinderligt för deras sunda utveckling. De
proklamerade sålunda ett fullständigt andligt
oberoende. Också uppstod snart ett stort antal
olika riktningar eller sekter ibland dem. Bland
dessa må nämnas: 1. <i>Pomortsi</i> eller »hafskustens
sekt», hvilka först slogo sig ned på norra
Ishafvets kust och derifrån utbredde sig öfver
hela riket. De äro de moderataste, mest
bildade och inflytelserika af de »prestlöse». 2.
<i>Fedosevtsi</i>, hvilka täfla i inflytande med de
förre, men äro dem underlägsna i bildning. 3.
<i>Beguni</i> eller »vandrarne», hvilka äro fåtaliga,
entusiastiska och långt gående i ytterligheter, men
hafva ganska stort inflytande. 4. <i>Filipovtsi</i>,
hvilka i mycket likna de näst föregående, men
gå längre än de i fanatism. Sålunda hafva de
sökt återupplifva den gamla läran om
»eldsdopet».

Dessa sekters skiljepunkter äro obetydliga
och röra mera den yttre gudstjenstformen än
läran. Mest skilja de sig i fråga om
framställningen af en lära, rörande hvilken de alla i
teorien äro eniga, nämligen läran om antikrists
välde. Alla de »prestlöse» delade från början
den uppfattningen, att antikrist regerade
personligen i Peter den Stores och hans
efterträdares person. Denna lära har visserligen ej
blifvit formligen förkastad, men den har under
tidernas lopp undergått modifikationer. Sålunda
har den förstnämda grenen eller <i>Pomortsi</i> så
förandligat denna lära, att de till och med
låtit förmå sig att offentligen uppläsa böner för
tsaren. Andra åter vidhöllo strängt den
ursprungliga uppfattningen om antikrist och
vägrade bestämdt att bedja för tsaren, hvadan
de fingo lida svår förföljelse.

Småningom modifierades äfven dessas
åsigter derhän, att de tilläto att böner för tsaren
offentligen upplästes.

Ett undantag härifrån är likväl en
förgrening af dessa sekter, kallad <i>Stranniki</i> eller
»vandrare», hvilka myndigheterna år 1811
upptäckte i provinsen Tambov. De förklarades
genast vara »mycket farliga» och blefvo
obarmhertigt gisslade med knutpiska och sända till
Sibiriens grufvor. De mest kännetecknande
dragen hos denna sekt äro, dels att de
fanatiskt drifva läran om antikrists regering i
tsarernas person, och dels att de ständigt
vandra omkring som gäster och främlingar i denna
verlden. I följd af att de ständigt med nit och
värma värna folket för alt som utgår från
tsaren, d. v. s. antikrist, måste de ständigt fly för
de förföljande myndigheterna. De stanna blott
en kort tid på hvarje plats och hållas alltid
dolda af sina anhängare, så att myndigheterna
ej skola få kännedom om dem. De betala
inga skatter, begära aldrig pass och undvika
sorgfälligt all beröring med antikrists redskap.
De, som ej ha mod eller förmåga att vandra
omkring på detta sätt, lefva i verlden som
andra människor och hjelpa till att i sina hem
dölja sina bröder, som hunnit längre i helighet
än de. Desse bofaste strannik-anhängares hus
äro alltid uppförda efter en viss plan och
försedda med skickligt inrättade gömställen, der
de förvara sina gäster. De fleste begifva sig
dock förr eller senare ut på vandring eller på
annat sätt afsöndra sig från antikrists
besmittelse, innan de dö.

Ännu äro dessa »vandrare» föremål för
grym förföljelse från myndigheternas sida, och
de vägra på det bestämdaste att hafva något
som helst att skaffa med tsaren och hans
antikristska välde.

En gren af denna sekt, <i>Sopelki</i>-vandrarne,
hafva dock äfven modifierat sina åsigter så, att
de anse antikrist regera andligen.

Utom några grenar af »vandrarnes» sekt
har altså hela det ritualistiska <i>raskol</i> afsvalnat
i sitt nit gent emot den i tsaren och hans
välde personifierade antikrist och hans
regering. Dess medlemmar, som fått sin religion i
arf och icke tillkämpat sig den under inre strid
och yttre förföljelse, sakna äfven den hänförelse,
som besjälade dess första bärare. Förföljelse
och förtryck från myndigheternas sida hafva
långt ifrån upphört, men de äro ej så häftiga
som fordom. De få ej utan en mängd
inskränkningar öfva sin gudsdyrkan. De få ej
bygga ordentliga kyrkor, ej heller begagna
kyrkklockor o. s. v. Ej heller få de »omvända
andra till sin tro». Strängt straff hvilar öfver
detta »brott».

Ända från 1856 till 1881 sutto trenne
<i>raskolnik</i>-biskopar inneslutna i ett
klosterfängelse för ingen annan förseelse än sin vägran
att afsäga sig sin biskopliga värdighet för att
erhålla frihet, andra exempel att förtiga, hvilka
nogsamt visa att ännu äro <i>raskolnikerna</i>
föremål för förföljelse. Men numera torde ej
förföljelsen stiga till den höjd, att den framkallar
samma utbrott af religiös hänförelse eller
fanatism som fordom.

Ehuru mycket af de äldsta <i>raskolnikernas</i>
hänförelse och brinnande nit offrades på
obetydliga saker, rörande ritualen eller frivilligt
martyrskap, användes dock en del af denna
rika fond på samfundets inre utveckling och
uppfostran samt utsående af frön till ljus och
frihet inom den ryska samhällskroppen i stort.
Vi hafva redan påpekat, att <i>raskolnikerna</i>
lärde både sig sjelfva och sina barn läsa. Det
var en nödvändighet för dem att läsa bibeln
och kyrkans historia, dels för att stadga sin
egen öfvertygelse och dels för att försvara
och utbreda sina åsigter, under det att de
ortodoxe bönderna förblefvo i fullkomlig
okunnighet om den religion, i hvilken de blifvit
födda.

Så snart de hunnit upprätta varaktiga
nybyggen i de aflägsna urskogarne eller på norra
Ishafvets strand, var deras första omsorg att
upprätta skolor och uppfostringsanstalter.
Synnerligen beryktad är den serie nybyggen, som
år 1696 grundlades vid floden Wyg, såsom
en vigtig medelpunkt för <i>raskolnikernas</i>
andliga uppfostran. Efter en oerhörd kamp mot
nöd och ett arktiskt klimat, utvecklade sig
inom dessa nybyggen en blomstrande industri.
Koppargrufvor upptäcktes och arbetades med
stor framgång; storartade bronsgjuterier
uppfördes; helgonbilder förfärdigades i stor skala,
och läder producerades i mängd. Ett slags
kooperationssystem med en bank upprättades
här för alla <i>raskolniker</i> i landet, hvilka
inrättningar spelade en stor roll i <i>raskols</i>
ekonomiska historia. Ett kloster inrättades med
en klosterskola, hvari en mängd lärare
utbildades, och skolor för folket upprättades likaledes.
Till dessa skolor sändes ungdom från aflägsna
provinser för att erhålla undervisning och sedan
i sin tur blifva undervisare i sin hembygd.

Ett af de mest intressanta dragen i <i>raskol</i>
var den framstående plats, som gafs åt kvinnan,
hvilken i Ryssland annars behandlas nästan som
slaf. I deras skolor erhöll hon lika mycken
undervisning som männen. Inom det rent
religiösa området intog hon sin plats bredvid
mannen. Hon visade samma nit för tron,
samma mod på stupstocken, samma
uthållighet i tortyrrummet. Hvarför skulle hon ej
vara honom jemnbördig i öfrigt? Hon studerade
skriften, lärde och predikade i likhet med
mannen; och stundom uppträdde hon som
grundläggare af nya sekter. Inom en sekt —
<i>Ochishentsi</i> (de renade) — hade hvarje familj sin
egen prestinna. Den af flickorna, som var
mest begåfvad, afskildes och uppfostrades för
detta kall genom att egna all sin tid åt den
heliga skrifts studium. När hon kom till
myndig ålder, gjordes hon till familjens kaplan,
»biktfader» och andliga rådgifvare, som i alt
måste rådfrågas. Inom alla sekter intar kvinnan
den ledande platsen i undervisningsarbetet.
<i>Beltsi</i> (de hvita), en särskild kvinnoorden, som
förbundo sig till att lefva ogifta, egnade sig
helt och hållet åt att undervisa <i>raskolnikernas</i>
barn.

Det var <i>raskolnikerna</i> som allra först
införde regelbundna folkskolor i Ryssland, och
det redan ett århundrade före de officiella
skolornas upprättande 1861. På den tiden
träffade man sällan på en ortodox <i>mushik</i>, som
kunde läsa, då deremot bland <i>raskolnikerna</i>
både män och kvinnor vanligen voro
läskunniga.

Mycket begifna på religiösa disputationer,
anordnade <i>raskolnikerna</i> ofta offentliga
diskussionsmöten, hvartill deltagare infunno sig från
långt aflägsna trakter. Som vanligt vid
religiösa diskussioner, gick det ofta mycket hett
till på dessa möten. Ofta gälde dessa
diskussioner obetydliga ritualfrågor. Framstående
predikant-disputatorer beredde sig med fastor
och studier på dylika andliga kämpalekar och
utgåfvo sedan skrifna afhandlingar öfver
diskussionsämnena, hvilka afhandlingar kopierades
och lästes af folket. Dessa afhandlingar
förrådde ofta stor tankeskärpa, och, såsom
omedelbart utgångna från folket, ega de ett särskildt
intresse. Det är naturligt att tänkande bönder
bland de ortodoxe kände sig dragna från det
döda tillståndet i deras kyrka till de ifrigt
forskande och diskuterande <i>raskolnikerna</i>.

Härom säger den ryske författaren Ivan
Axakoff: »Ortodoxe bönder med intellektuel
begåfning och åstundan att använda den i någon
andlig riktning, som ej intresserade de
ortodoxe eller var misstänkt för presterskapet och
regeringen, gingo vanligen öfver till <i>raskol</i>, der
de funno en krets af män, hvilka voro i viss
mening mycket bildade — föreläsare, utgifvare af
skrifter, kopierare, och hvarje hjelpmedel för
ett frift tanke- och meningsutbyte.»

<i>Raskol</i> kom sålunda småningom att blifva
icke blott en separatistisk religionsrigtning, utan
äfven en härd för en äkta rysk folkkultur,
oberoende af de högre klasserna och den
vesteuropeiska bildningen. Dess anhängare lärde
sig inga främmande språk, de skydde äfven
under en lång tid den ryska literaturen,
emeden de ansågo det af Peter den Store införda
»verldsliga» alfabetet vara kätterskt. Deras
barn fingo endast lära sig det slavoniska
alfabetet, som användes i de heliga böckerna. De
utöfvade intet inflytande på icke-ryssar, gjorde
inga proselyter i de land, dit de stundom
måste taga sin tillflykt, och lefde i sitt eget
land aldeles afskilda från den öfriga verlden,
ett »afskildt folk» på omkring tolf millioner
medlemmar.

I öfver ett sekel hufvudsakligen upptagna
med ritualistiska frågor o. d., började de under
förra hälften af adertonde århundradet att
sysselsätta sig med frågor af vidsträcktare
betydelse och djupare intresse, bland hvilka
äktenskapsfrågan var den förnämsta. De »prestlöse»
kommo i stora svårigheter, emedan enligt den
ortodoxa kyrkans lära, hvilken de strängt
fasthöllo, inga andra än vigda prester kunde
förrätta vigselceremonien. Efter mycken strid och
många öfverläggningar ålades alla de
»prestlöses» anhängare att lefva ogifta, emedan de
endast på detta sätt kunde befrias från synd
och lefva värdigt kristna. Deras ledare
försökte ifrigt med predikan och föredöme att
inskärpa denna regel. Till den ändan
inrättades deras kolonier efter mönstret af kloster, i
hvilka de olika könen höllos strängt skilda
från hvarandra. Men alla dessa åtgärder
visade sig vara fruktlösa. De måste snart
bekväma sig till att införa ett slags äktenskap,
som inför kyrkan ansågs ogildt, och hvilket
försonades med vissa af kyrkan för dylika fall
föreskrifna botgörelsehandlingar. De gjorde
sig nämligen mindre samvete öfver att lefva i
konkubinat, enligt kyrkans lära, än att bryta
med en af kyrkans regler och förklara ett
inför lekmän ingånget äktenskap för giltigt.
Det var först omkring 1750 som en
framstående författare bland <i>raskolnikerna</i> uttalade
den djerfva grundsatsen, att äktenskapet är en
helig handling inför Gud och aldeles oberoende
af prestens välsignelse och kyrkans ceremoni.
Detta väckte stor uppståndelse och mycken
strid, och på ett sammankalladt möte
bannlystes denna läras anhängare, men kommo snart
till makt och inflytande igen, så att en stor
del förklarade äktenskap, ingångna inför
lekman, vara fullt giltiga. Detta var ett stort
steg framåt i utveckling och frigörelse från
fördomarnes och auktoritetstrons välde. Till
och med regeringen måste 1876 erkänna
äktenskap, ingångna i <i>raskolnikernas</i> kapell, för
lagligen giltiga.

I och med detta stora. steg framåt hade
de »prestlöse» äfven på samma gång
öfvergifvit »raskol» med dess stränga ritualism och
trädt in i de verkliga protestanternas leder:
de hade både i ord och handling protesterat
mot en af kyrkans förnämsta dogmer och
dermed slitit det kyrkliga tvångets kedja.

Dessa äro märkliga tidstecken, som visa
i hvilken riktning denna stora ryska folkrörelse
går. Efter mycket famlande i mörkret efter
ljus och efter mycket kämpande under tvång
och förtryck för att vinna frigörelse synas
ändtligen dessa <i>raskolniker</i>, om de ock ännu
ej äro fullt medvetna derom, hafva funnit den
väg, som slutligen måste leda till målet.
</chapter>
<chapter name="V. Mysticism och rationalism">
<h2>V.
Mysticism och rationalism.</h2>

Under det den nyväckta religiösa hänförelsen
hos en stor del af massorna offrades på
ritualistiska frågor, var det ett stort antal
<i>raskolniker</i>, som längtade efter något mer än
äkta böcker, en rätt ritual och riktiga <i>ikoner</i>.
Deras hjertan trånade efter att komma i
närmare beröring med föremålet för deras eldiga
dyrkan. I följd af massornas låga
intellektuela ståndpunkt antog denna riktning ofta de
gröfsta former af fanatism. I sin lidelsefulla
trängtan efter den innerligaste gemenskap med
gudomen bragtes deras inbillning under
trycket af den mest glödande hänförelse ur
jemnvigt, så att de t. ex. ofta trodde sig vara
uppenbarelseformer eller personifikationer än af den
heliga jungfrun, än af Kristus eller af Gud sjelf.
Hit höra de s. k. <i>klisterna</i>, hvilka sjelfva
kallade sig <i>krister</i>, en sekt, som ledde sitt
ursprung från en mycket god och from man,
en bonde från provinsen Kostroma, vid namn
Danilo Filipovitch, hvilken tillbragte många år
i en grotta nära floden Volga under bön och
läsning af såväl gamla som nya messböcker,
hvilka han slutligen stoppade i en säck och
kastade i floden, förklarande att
»uppenbarelsen kommer från lefvande Gud allena». Vid
en allmän sammankomst, der Danilo
Filipovitch var omgifven af sina anhängare, nedsteg
Gud Sebaot öfver honom och tog sin boning
i hans kropp, och sålunda blef han Guds
första förkroppsligande. Dennes många
anhängare, hvilka brukade späka och gissla sin kropp,
fingo af folket öknamnet <i>klister</i> (piskor) i st. f.
<i>krister</i>, och de äro allmänt kända under denna
benämning. Deras lära är mycket sväfvande,
men synes mest kännetecknas af tro på
gudomens ständiga uppenbarelser i människogestalt.
Många oregelbundenheter och excesser hafva
förekommit inom denna sekt och dess
förgreningar, under det att å andra sidan många
verkligt fromma och upphöjda andar ha
tillhört densamma. Under tidens afkylande
inflytande har sektens glödande hänförelse
afsvalnat och öfverdrifterna nästan upphört.

Ända från kristendomens införande i
Ryssland upptäcker man spår af mystiska sekter,
som på skilda tider hafva dykt upp här och
der; men det är svårt att afgöra, huruvida
dessa böra hänföras till kristna mystiker eller
i stället betraktas som efterdyningar af de
finsk-tartariska folkens shamanism. Det var i
alla händelser först efter den stora schismen
på sjuttonhundratalet som de mystiska sekterna
togo fart gent emot de ritualistiska
<i>raskolnikernas</i> konservatism. Denna rörelse har
tillväxt i omfång och styrka ju längre ju mer
och framträdt i en alt mer och mer rationel
form. Isynnerhet under de senaste femtio åren
har den utvecklats och gifvit upphof till
många förgreningar i en friare och rationelare
riktning.

Ett årtionde fore lifegenskapens
upphäfvande uppträdde en af »vandrarnes» lärare,
Nikolas Kiseleff, både i tal och skrift emot
den ofruktbara form- och bokstafsträldom, som
kännetecknade <i>raskol</i>, och yrkade på
framåtskridande äfven inom religionen. »I kallen
eder ’gammaltroende’», säger han, »och
’ceremonidyrkare’, och I ären stolta öfver dessa
benämningar, ehuru de stå i rak strid mot
kristendomen. Den kristna läran har intet
gammalt uti sig, utan blir alltid yngre och friskare,
och för dem, som tro på Kristus, kan aldrig
förekomma någon annan benämning än kristna».

En annan författare, en lärd
<i>raskolnik</i>-munk, vid namn Paul, författade en bok,
benämd <i>Konungens Väg</i>, hvilken hade en stor
spridning, och hvari han förkastade några af
de kanoniserade kyrkofädernas auktoritet. I
ett annat arbete angriper han den hierarkiska
kyrkostyrelsen och bevisar på strängt historisk
grundval att ända till 1685 utöfvade bönderna
på många ställen makten att tillsätta äldste
eller lärare i församlingarna, utan att dessa
hade blifvit vigde af biskopen. Flere andra
framstående lärare ha uttalat sig mot många
af den ortodoxa kyrkans dogmer. Sålunda
förkasta somliga alla sakrament, andra åter
antaga dopet, men förkasta nattvarden med
stöd af den helige Augustini ord: »Tro, och
du har ätit och delaktiggjorts af nattvarden»;
under det att åter andra förkasta flera af de öfriga
mer eller mindre vigtiga sakramenterna. I
stället för att sysselsätta sig med obetydliga
ritualistiska frågor söka de mest framstående
tänkarne, i synnerhet inom det »prestlösa»
<i>raskol</i>, att tränga in i skriftens inre mening och
utröna det väsentliga i kristendomen. Rolerna
ha nu ombytts. Det är icke längre de
»ortodoxe», som kunna förebrå <i>raskolnikerna</i> för
trångsinthet, utan frisinnade och upplyste
<i>raskolniker</i> uppträda nu mot de ortodoxe, hvilka
de kalla »kyrko-hierarkiens ritualister», såsom
en Aksakoff, hvilken säger: »Den s. k.
ortodoxa religionen är ett ytligt och maskinmessigt
formväsende, som ej utgår från en lefvande tro
hos dem, som bekänna den, utan endast tjenar
som medel i regeringens hand att bibehålla
den gamla ordningen.»

Om vi fästa uppmärksamheten på den
mera utprägladt rationalistiska riktningen inom
den religiösa rörelsen bland ryska folket, finna
vi, att den förskrifver sig från ännu längre tider
tillbaka än den splitring, som framkallade
<i>raskol</i>, ehuru den sedermera sammansmält med
den från raskol utgångna mystiska eller
frisinnade rörelsen. Den stora rörelse, som redan
på trettonhundratalet började inom kristenheten
och som slutligen ledde till reformationen,
lemnade ej det aflägsna Ryssland alldeles oberördt,
i synnerhet i dess norra provinser, hvilka voro
mera framskridna i odling och mindre
fördomsfulla mot främlingar. Redan 1370 grundades
i staden Pskov en sekt af en <i>pop</i>, vid namn
Nikita, och en viss Karp, troligen barberare
till yrket, emedan hans anhängare efter honom
fingo öknamnet <i>strigolniker</i> eller »barberare».
Deras lära var ett slags blandning af
mysticism och primitiv rationalism. De förkastade
presterskapet och sakramenterna; de lärde
folket att hvarken mottaga dopet eller nattvarden
från presternas händer. Folket, sade de, kunde
bikta utan prest; de ångerfulle behöfde endast
falla ned på marken och framhviska sina
synder till allas vår moder jorden. Några af dem
förkastade äfven skriftens ofelbarhet, läran om
odödligheten samt de dödas uppståndelse.

De lefde i allmänhet ett mycket strängt
asketiskt lif under fasta och bön; umgingos
föga med sina ortodoxa medmänniskor och
beskrifvas af sina fiender som stolta och styfva,
hvadan de äfven blefvo hatade af folket i Pskov,
som fördrefvo dem ur staden. Några år
senare emigrerade de till Novgorod, der pöbeln
anföll dem och kastade dem öfver en bro ned
i strömmen, der de förgingos.

Omkring ett århundrade senare kom en
lärd jude, vid namn Skhari eller Sakarias, till
Novgorod, ditkallad af Alexander Olelkovitch,
den siste fursten af det fria Novgorod. Denne
började en verksam propaganda bland de längst
gående kristna teologerna. Han angrep på
endast logiska grunder treenighetsdogmen, läran
om försoningen, om sakramenterna och dyrkan
af <i>ikonerna</i> och helgonen samt munkcelibatet,
det sistnämda såsom stridande mot naturen.

En mängd prester så väl som tänkande
lekmän slöto sig till honom, och så uppstod
de s. k. <i>judaiserarnes</i> sekt mellan 1470—1480.
Själfva tsaren och många af den kejserliga
familjen hyllade dess läror. På massorna
deremot utöfvade sekten föga inflytande, hvadan
också de kyrkliga myndigheterna, då de
vaknade öfver detta kätteri, med lätthet kunde
utrota det. Det finnes visserligen t. o. m. i
våra dagar många judaiserande sekter bland
folket, men det vore orimligt att antaga, att
de hafva något historiskt samband med
ofvannämda sekt.

Omkring ett halft århundrade senare
utöfvade en till Ryssland inflyttad lärd från
Albanien, vid namn Maxim, ett visst inflytande
i liberal riktning. Han hade studerat vid sin
tids mest betydande lärosäten, nämligen i Paris,
Venedig och Firenze och var en varm
beundrare af Savonarola, hvilkens samtida han var.
Han var egentligen icke heterodox, utan endast
kritiserade de ortodoxes ytliga och mekaniska
formkristendom samt yrkade på en djupare och
allvarligare religiositet. Härför hölls han som
»irrlärig» innesluten i fängelse under hela sin
återstående lefnad.

Vid denna tid sökte de ortodoxa <i>poperna</i>
på allt sätt att dämpa hvarje gryende längtan
hos de unga efter upplysning. »Läsen ej många
böcker», sade de. »Att resonera med sitt
förnuft är källan till all synd; det är ett andra
syndafall. Du har, kan tänka, förvärfvat dig
högre visdom, då du genast stannar för att
resonera öfver någon text; och se, strax har
du fallit i något kätteri!» Några
sanningssökare, hvilkas bild framträder mycket svagt och
obestämdt i historiens dunkel, blefvo vid denna
tid förföljda och afrättade för dylika »syndafall».

En rik ädling, vid namn Matvei Bashkin,
kom under fastan 1554 till en framstående <i>pop</i>,
vid namn Simon, och bad att få bikta för
honom. Under bikten stälde den botfärdige
några frågor till <i>popen</i> rörande människans
sedliga och religiösa pligter, hvilka föreföllo <i>popen</i>
besvärliga; han visade äfven <i>popen</i> de
apostoliska brefven, i hvilka han gjort många
anmärkningar och understrukit texter, som mest
ådragit sig hans uppmärksamhet, och bad <i>popen</i>
förklara dem för sig. Då denne ej egde mycken
insigt i skriften, framstälde Bashkin sina egna
förklaringar. »Se här», sade han, pekande på
nya testamentet; »är det icke skrifvet: ’Hela
lagen är fullbordad i ett ord, i detta: Du
skall älska din nästa som dig sjelf?’ och likväl
göra människorna omkring oss intet annat än
plåga hvarandra. Kristus bjöd oss lefva som
bröder, och vi, som äro kristna, hålla andra
kristna i fångenskap. Jag har, Gud ske lof,
sönderslitit de <i>kabalas</i>, som jag hade på mina
män. De, som bo på mina egendomar, göra
detta af egen fri vilja och icke på grund af
mina lagliga rättigheter som slafegare. Om
de äro belåtna med mig, få de stanna, om
icke, få de gå när de vilja. I som ären våra
andliga fäder, borden oftare besöka oss
lekmän och undervisa oss, huru vi skola lefva och
fullgöra våra pligter mot våra underlydande.»
Detta tåldes icke. <i>Popen</i> vardt förolämpad och
uttalade en förbannelsedom öfver Bashkin,
hvilkens lära han kallade »en liderlighet».
Bashkin arresterades och stäldes till ransakning
inför ett »råd», tillika med en liten krets af
vänner, bland hvilka några af de mest bildade
af presterskapet. På uppfordran framstälde
Bashkin hufvudsumman af sin teologiska
uppfattning på följande sätt: »Vi förkasta
sakramenterna, kyrkans traditioner, samt helgon-
och <i>ikon</i>-dyrkan. Med ’kyrka’ förstå vi en
församling af troende och icke en mänsklig
inrättning, ännu mindre en byggning af sten.»
Med dessa åsigter, som påminte om
protestanternas i vesterlanden, synas Bashkin äfven hafva
förenat andra, ännu längre gående, ty han
tillägger: »Vi erkänna icke Kristi gudom, ej
heller hans jemlikhet med Fadren.» Det hvilar
dock ett dunkel, öfver hvad Bashkin och hans
vänner i sjelfva verket trodde, ty man har
endast fiendernas vitnesbörd att tillgå.
Uppgiften att Bashkin gick till presten för att bikta
tyckes strida mot det påståendet, att han med
sina anhängare skulle förkasta sakramenterna.
Enligt sägnen blef Bashkin bränd på bål.

Nästan samtidigt med Bashkin upptäcktes
en annan kättareanförare, vid namn
Theodosius, benämd »den skelögde», som likväl icke
hade något samband med den förre.
Theodosius var den förste äkta <i>mushik</i>, som genom
sin rika begåfning och sin sjelfforvärfvade
bildning uppträdde som ledare för en sekt. Han
var lifegen eller slaf på en ädlings gods vid
Volga. Han lyckades fly från sin grymma
herre och vandrade sedan omkring några år
under olika namn, tills han slutligen fann en
tillflyktsort i klostret Balusero i norra
Ryssland. Här började han predika och omvända
många af sina klosterbröder såväl som några
lekmän i grannskapet. Enligt hans anhängares
berättelser skall han hafva varit en djerf
tänkare och mycket skicklig i disputationskonsten.
Han var ovanligt hemmastadd i bibeln och
ovanligt skicklig i konsten att uppleta och
sammanföra bibeltexter till stöd för sina
meningar. I likhet med Bashkin förkastade han,
i sin ifver att försvara Guds enhet, sonens
gudom och jemlikhet med fadern. »Huru
vågade de», brukade han fråga, »i en
trosbekännelse inflika, rörande Jesus, orden ’född, icke
gjord’, när aposteln Petrus hade sagt att Gud
skapade Jesus? Han sade icke ’födde’ utan
skapade. Och aposteln Paulus säger likaledes:
’<i>Ty en är Gud</i>, en är ock medlare mellan Gud
och människor, människan Kristus Jesus.’» Med
stöd af en mängd bibelställen ur både gamla
och nya testamentet stämplade Theodosius
<i>ikon</i>-dyrkan som afguderi och kallade kyrkorna
för »afgudatempel» och <i>poperna</i> för
»afgudaprester». Han förkastade sakramenterna och
alla kyrkans yttre ceremonier och visade stor
vördnad för Moseböckerna. Han medgaf
människans frihet och rätt till att sätta i fråga t.
o. m. skriftens äkthet, och han förkastade sjelf
vissa böcker såsom oäkta, t. ex. Pauli bref
till ebreerna, som han ansåg vara skrifvet af
någon annan författare. Han förnekade själens
odödlighet såväl som läran om försoningen och
syndafallet. »Hvarför skulle döden betyda
något utomordenligt för människan?» frågade
han. »De stora fiskarne i hafvet och hvalarne
och ormarne, luftens foglar och vilddjuren,
lejonen och elefanterna, som äro de största
djuren på jorden, alla måste de dö, och intet
är kvar af dem efter döden. Alla dessa äro
likasom människan Guds skapelser.» Emot
försoningsläran anförde han, att människonaturen
ej har undergått någon förändring efter Kristi
ankomst: »Människorna äro lika mycket nu
som förut blottstälda för svagheter, död och
synd.»

Theodosius »den skelögde» tillika med en
af sina förnämsta anhängare lyckades rymma
ur fängelset i Moskva och sålunda undkomma
den oundvikliga afrättningen. Han och hans
vän flydde till Lithauen, der de vunno många
anhängare.

I samband med dessa ofvan nämda
rationalistiska rörelser, som voro mer eller
mindre oberoende af <i>raskol</i>, vilja vi här nämna
några sekter af nyare dato, som äro utgångna
från <i>raskol</i>. Bland dessa må nämnas de s. k.
<i>Nemoliaki</i> eller »icke-bedjare», hvilkas sekt grundades
1835—7 af en donsk kosack, vid namn Zinim,
och nu har vunnit stor utbredning bland
<i>raskolnikerna</i> i Sibirien, Perm, Moskva, Odessa och
Nishni-Novgorod; <i>Votsdykantsi</i> (de suckande), hvilka
för omkring 15 år sedan uppstodo i provinsen
Kaluga och sedan utbredde sig till de
närgränsande provinserna; <i>Kalikovtsi</i> i provinsen
Tchernigov samt flera förgreningar af
»vandrarnes» sekt. Alla dessa sekter äro mer eller
mindre rationalistiska; de förkasta
sakramenterna — stundom alla, men stundom med
bibehållande af dopet och nattvarden —
kyrkans hierarki, <i>ikonerna</i> och helgonen samt
relik- och tempeldyrkan. Alla ådagalägga de
sin slägtskap med <i>raskol</i> genom att anse
patriark Nikon vara antikrist eller genom andra
dermed beslägtade meningar.

I samband härmed må äfven nämnas de
s. k. <i>Ne Nashi</i> eller »förnekarne», hvilka äro
utpräglade fritänkare, som förneka all religion.
Trots sin negativa åskådning ådagalägga de
en våldsam fanatism. Dessa fritänkare ur
folket hafva af bildade personer påträffats här
och der i fängelserna. Alla vitnesbörd
samstämma deri, att denna sekts anhängare äro
afgjordt upproriska mot all myndighet, såväl
mänsklig som gudomlig, och ofta draga öfver
sig de grymmaste straff hellre än att visa den
minsta undfallenhet eller försigtighet gent emot
öfverhetspersoner. Det är ofta svårt att
förklara hvarför de genom lättsinniga och grofva
handlingar ådraga sig de värsta straff. Det
synes nästan som om de af någon oförklarlig
anledning njöte af att lida. De vägra att taga
utaf hufvudbonaden inför högre stående
personer, de gifva dem vanvördiga frågor och
svar och stundom äfven, förolämpa dem på
handgripligt sätt. Härför blifva de på det
grymmaste misshandlade, ofta bokstafligen
piskade till döds.

Som upphofsman till denna sekt nämnes
en viss Vasili Shyshkov, en bonde från
provinsen Saratov, hvilken blef förvist till Sibirien
för sina religiösa åsigter. Han föddes inom
<i>Teodovtsi</i>-sekten, men blef ej der tillfredsstäld
och lemnade den. Fyra gånger ändrade han
öfvertygelse och omdöptes derunder tre
gånger. Intet kyrkosamfund tillfredsstälde honom,
och så började han studera skriften, för att
på egen hand finna vägen till Gud. Men i
stället för att finna frid till sin oroliga själ
mötte han en mängd motsägelser i den heliga
skrifts innehåll, och efter mycken inre kamp och
ångest slutade han med att förneka den heliga
skrift, religionen, Gud och ett lif efter detta.
På frågan: »Huru blef verlden skapad?»
svarade han, att »hon har icke alls blifvit
skapad, utan existerat från evighet.» Rörande
själens odödlighet lärde han, att både
människans kropp och själ antingen lefva upp i
deras efterkommande eller också helt och
hållet förgås.

Till denna sekt höra äfven de s. k.
<i>molkalnikerna</i> eller »de stumma», hvilka hafva fått
denna benämning deraf att de ej låta ett ljud
undslippa sig under de gröfsta förolämpningar
eller de bittraste kval. Det berättas att
guvernören öfver vestra Sibirien om och om igen,
endast för nöjet att utröna, om dessa
besynnerliga människor ej skulle kunna aftvingas
något ljud, underkastat dem den allra
grymmasta tortyr.

Många flera yttringar af en folklig
rationalistisk riktning hafva äfven förekommit, men
om hvilka vi sakna tillräcklig kännedom för
att kunna om dem yttra oss.
</chapter>
<chapter name="VI. Dukobortserna och Molokanerna">
<h2>VI.
Dukobortserna och Molokanerna.</h2>

Till de mystiska eller rationaliserande
sekterna kunna äfven <i>dukobortserna</i>, »andens
kämpar», och <i>molokanerna</i>, »mjölkätarne»,
räknas, isynnerhet de förra. Dessa tvenne sekter,
hvilka hafva spelat en så stor rol i den
religiösa reformrörelsens historia i Ryssland, hafva
länge förblandats med hvarandra. Vid närmare
undersökningar har man likväl funnit
betydande olikheter emellan dem. <i>Molokanerna</i>
äro liberala kristna protestanter, under det att
<i>dukobortserna</i> hylla åtskilliga mystiska eller
teosofiska meningar, som i vissa vigtiga punkter
afvika från kristendomen. De senaste
forskningarna hafva äfven ådagalagt, att
<i>dukobortserna</i> äro mycket äldre än <i>molokanerna</i>, hvilka
under senare delen af det ardertonde
århundradet afsöndrade sig från de förra.

Under utrotningskampen mot <i>raskol</i> fäste
regeringen ej någon uppmärksamhet vid de
små mystiska eller rationalistiska sekterna och
stundom förvexlade dem med de ritualistiska
separatisterna. När den kejserliga polisen först
upptäckte <i>dukobortserna</i>, under åren 1750—55,
voro de redan en talrik, organiserad sekt med
förgreningar i fyra af rikets provinser. På grund
af en uppgift, som de skola hafva lemnat
polisen, att en främmande militär, som vistats
ibland dem i många år och sedan försvunnit,
lärt dem deras tro, och emedan deras åsigter
i åtskilligt likna kväkarnes, har man dragit den
förhastade slutsatsen, att den hemlighetsfulle
främlingen varit en kväkare och att denna sekt
derför ledde sitt ursprung från Vännernas
samfund.

Huruvida detta antagande har någon
historisk grund eller icke är svårt att afgöra.
Det är sannolikt att sektens läror utbildats
under främmande inflytande, men det är långt
sannolikare att detta inflytande kommit från
gamla kristna irrläror i östern än från den
moderna protestantismen.

Grunddraget i <i>dukobortsernas</i> troslära är
deras uppfattning af gudomen såsom
verldssjälen, den förnuftiga principen i verldsaltet,
och icke som ett personligt väsende, upphöjdt
öfver och oberoende af verlden.

»<i>Dukobortserna</i>», säger en ortodox rysk
tidskrift för år 1859, »tro ej att Gud existerar
som ett särskildt personligt väsende. Gudomen
bor, enligt deras åsigt, i människornas själar
oskiljaktig och ourskiljbar från dem och ur
stånd att uppenbara sitt väsende och sin
härlighet utom genom dem.» De anse derför
människosjälen vara Guds trogna och
fullkomliga afbild. De hylla treenigheten i gudomen,
hvilken de se uppenbarad i människans andliga
förmögenheter, så att Gud fadren är minnet,
Guds son förnuftet, och Guds ande viljan. I
analogi härmed förklara de hela gamla och nya
testamentet endast som symboler och förebilder
af de hemlighetsfulla förteelserna i hvarje
troendes själ. Det »inre ordet» eller det
»resonnerande förnuftet», som är identiskt med »Guds
son», utför i andlig mening återlösningsverket
i hvarje troende människas själ: verkar
nyfödelse, lärer och undervisar, gör under och
gifver lif, alldeles som Kristus gjorde på jorden.
Adams fall är likaledes en sinnebild af hvad
som dagligen sker i människornas själar. Det
var visserligen en historisk verklighet, men
utöfvade intet förderfligt inflytande på Adams
efterkommande. De falla sjelfva hvar för sig.
De förkasta derför läran om återlösningen och
Kristi männskoblifvande. »Vi tro att Kristus
endast var en god man», sade de till två
engelsmän, som kommit till dem för att utröna
om de verkligen voro ryska kväkare. »Det
inre ordet» eller Guds uppenbarelse i
människosjälen är för dem den högsta myndigheten
i religiösa frågor och källan till all visdom.
Hufvudsumman af all den visdom, som hela
församlingen eger, är hvad <i>dukobortserna</i> kalla
»Lifvets Bok».

Den enskilde har blott en ringa del af
denna heliga kunskap, men sammanfattningen
af hela samfundets inre kunskap anses vara
högre och rikare än den som innehålles i några
som helst heliga skrifter.

<i>Dukobortserna</i> anse sig visserligen vara de
enda sanna gudsdyrkarne och alla andra stadda
i vidskepelse och afguderi; men de äro mycket
liberala i fråga om hvilka som äro äkta
»andens kämpar». Enligt deras åsigt består Guds
rätta församling af alla dem som Gud har
kallat ut från verlden och bestämt till att vandra
på ljusets väg. Dessa utvalda kännetecknas
icke genom något yttre tecken, ej heller äro
de förenade med någon särskild yttre religion,
utan utgöra en osynlig församling, hvars
medlemmar äro spridda i hela verlden och i det
yttre tillhöra många olika religioner, icke blott
kristna sekter, utan äfven judar, turkar och
hedningar. Alla som hafva »det inre ljuset» och
odla det godas frö i sina själar tillhöra denna
sanna Guds församling.<footnote>Se »Vestnik Europi», 1880.</footnote> Rörande själens
odödlighet lära de, att då Gud, som bor i själarne,
är odödlig, äro äfven själarna odödliga; men
de förkasta den kristna uppfattningen om
odödligheten. Enligt dem består den enskildes
odölighet »i det minne den aflidne lemnar efter
sig». De tro hvarken på helvetet eller
paradiset, utan anse att alla skriftens uttryck
rörande dessa endast afse människoslägtets
kommande öden på jorden och icke ett lif efter
detta. Kroppens uppståndelse förneka de,
likaledes verldens undergång. »Skilnaden», säga
de, »mellan detta och det tillkommande lifvet
är den, att de trogna nu måste lefva bland
syndare, under det att de i det kommande
skola öfvervinna syndarne och taga jorden i
besittning uteslutande för sig sjelfva, ehuru
människor skola födas, arbeta och dö då såsom nu.<footnote>The Russian Peasantry af Stepniak, p. 511.</footnote>

Alldenstund människosjälen, enligt deras
mening, är en uppenbarelseform eller en del
af Gud, hvilken aldrig kan förstöras, hafva de
ledts till att antaga läran om en själavandring.
De tro likväl icke att själen inträder i kroppen
före eller vid det ögonblick då ett barn födes,
ty »det nyfödda barnet är endast ett stycke
själlös materia», utan de tro att själen
småningom inträder i barnets kropp, från dess sjette
till dess femtonde år, under hvilken tid barnet
inhemtar lärdom ur »Lifvets Bok», och den
trefaldiga gudomsuppenbarelsen — minne,
förnuft och vilja — utvecklas och danas i
detsamma.

Hvarifrån okunniga ryska bönder fått alla
dessa djupsinniga spekulationer, om de erhållit
dem från de gamla gnostikerna, från ostindiska
religioner, från de ugro-tartariska folkens
shamanism, eller om de sprungit upp i någon
filosofisk rysk bondes hjerna, är svårt att afgöra.
Kanske härleda de sig mer eller mindre från
alla dessa källor. <i>Dukobortserna</i> sjelfva hafva
inga tillförlitliga historiska uppgifter rörande
sin sekts ursprung. Somliga af dem påstå, att
deras lära leder sitt ursprung från »de tre
männen i den brinnande ugnen» under kung
Nebukadnesars dagar; andra åter gå ännu längre
tillbaka och angifva Abel såsom grundläggare
af sitt samfund, hvilken i likhet med så
många af deras lärare blef mördad för
rättfärdighetens skull.

»Hittills», säger Haxthausen, »har ingen
af de bildade klasserna påträffats bland dessa
sekter. Ingen rysk prest har någonsin
öfvergått till dem eller blifvit deras ledare: dess
medlemmar äro alla vanliga ryska bönder. Så
mycket mera beundransvärd är derför den
intellektuella skärpa och lifliga inbillningsförmåga,
som de ådagalägga, och som vittna om de
stora själsgåfvor, hvilka ligga slumrande hos
det ryska folket.»

Den förste af deras ledare, om hvilken
man eger någon tillförlitlig kännedom, var en
bonde från provinsen Karkov, vid namn Silvan
Kolesnikov, hvilken dog vid 80 års ålder. Han
beskrifves som en mycket vältalig, from och
nitisk man.

Efter honom uppträdde såsom deras ledare
en äfventyrare eller fanatiker, vid namn
Poberihkin, hvilken genom mycken spetsfundighet
lyckades förmå en stor del af sektens
anhängare att tro, att han hyste »Jesu själ uti sig»,
upprättade ett slags teokrati och omgaf sig
med en grupp blinda anhängare, hvilka han
kallade »dödens änglar», emedan det säges
hafva varit deras uppgift att straffa alla som
motsatte sig hans befallningar med döden. Dessa
»läror» förkastades likväl snart såsom stridande
mot såväl sektens grundåskådning af religionen
som ock deras uppfattning af alla människor
såsom varande utan åtskilnad Guds barn eller
Guds uppenbarelseformer på jorden och derför
fullkomligt jämlika.

Grunddraget i <i>dukobortsernas</i> inbördes
förhållande till hvarandra är en djup aktning och
vördnad för människan, något som är en
naturlig följd af deras uppfattning af henne
såsom en uppenbarelseform af Gud sjelf. De
förneka föräldramyndigheten, hvilken annars
respekteras högt ibland de patriarkaliska
ryssarne. Familjebanden grunda de på ömsesidig
tillgifvenhet, aldrig på pligten att lyda
föräldrarna. »Själen», säger Haxthausen i
skildringen af deras åsigter, »Guds beläte, erkänner
ingen jordisk fader eller moder; kroppen
kommer från materien och är ett barn af jorden.
Med modrens kropp, som bar den för en tid, står
den ej i någon närmare beröring än fröet står
till den växt, från hvilken vi plocka det. Det
är en likgiltig sak för själen, hvilket fängelse
eller hvilken kropp den bebor. Det är endast
en fader, sammanfattningen af gudomen, som
bor i hvarje individ; och en moder, den
allmänna materien, naturen eller jorden.
Dukobortserna kalla derför aldrig sina föräldrar
’fader’ och ’moder’, utan ’den gamle mannen’
och ’den gamla kvinnan’. Likaledes kallar icke
heller en fader sina barn ’mina’ utan ’våra’,
d. v. s. kommunens. Männen kalla sina hustrur
’systrar’. Men den naturliga sympatien och
instinkten äro starkare än lärosatser. Sålunda
ha vi både hört och sett, att barnens varma
och djupa vördnad för föräldrarne, och
föräldrarnes ömma kärlek till barnen, som är ett
så utprägladt drag bland ryssarne, visade sig
här på samma sätt i nästan alla
familjeförhållanden bland <i>dukobortserna;</i> endast de yttre
tecknen undvekos.»

<i>Dukobortserna</i> erkänna ingen annan
öfverhöghet än besittningen af den gudomliga
uppenbarelsen i ett högre mått. Den enda varaktiga
auktoritet, som finnes ibland dem, är derför
hela samfundets samfälda andliga ljus, hvilket
den enskilde alltid är villig att erkänna såsom
högre än sitt eget. Af en sekt med dylika
läror rörande människovärdet och de
mänskliga rättigheterna kunde en regering, som
stödde sitt despotiska välde endast på den råa
styrkan, icke vinna erkännande. Tvärtom
förklarade de den vara »en styggelse inför Gud».
Man får likväl ej häraf draga den slutsatsen,
att <i>dukobortserna</i> voro revolutionära. De voro
tvärtom alltid fredlige medborgare, som stilla
fördrogo förtryck och orättvisor och
samvetsgrannt betalade sina utskylder till tsaren. Det
oaktadt blefvo de tillika med <i>molokanerna</i>
föremål för förföljelser, som i grymhet öfverträffade
alt hvad politiska förbrytare fingo utstå, och
hvilka oafbrutet fortforo i omkring sextio år.
Katarina II, som visade fördragsamhet mot
<i>raskolnikerna</i>, förföljde deremot grymt dessa
sekter, hvilka upptäcktes mot slutet af hennes
regering. Då den grymme Paul I fick veta,
att de förnekade hans myndighet, utfärdade
han ett påbud att »alla anhängare och
medlemmar af denna skadliga sekt, hvilka voro
ovärdiga all mildhet, skulle förvisas till
Sibirien för hela lifvet och åläggas det hårdaste
arbete, och deras händer och fötter skulle aldrig
befrias från sina kedjor, på det att de som
förneka de af Gud upphöjde jordiske
herskarnes högsta myndighet må på sina kroppar
tungt känna, att det på jorden finnes
myndigheter, upprättade af Gud till skydd för de goda
samt till skräck och straff för sådana nedriga
uslingar som de.»<footnote>Ukas af den 28 aug. 1799.</footnote> De gregos i hundratal,
gisslades med knutpiska och sändes till
grufvorna i Sibirien, och stundom blefvo de på ett
barbariskt sätt stympade. När Paul I blifvit
mördad, och Alexander I uppstigit på tronen,
fingo de en tids lugn; men då den tyranniske
Nikolaus I uppstigit på tronen i dennes ställe,
inträdde den mörkaste perioden för
<i>dukobortserna</i> och <i>molokanerna</i>. År 1826 — första
året af sin regering — utfärdade han en ukas,
att alla krigsduglige <i>dukobortser</i> och <i>molokaner</i>
skulle träda i krigstjenst och alla de öfriga
förvisas till Sibirien, samt vidare att dessa
rekryter skulle sändas till Kaukasien, hvarest
ständiga krig fördes med de cirkassiska
folkstammarne. Detta var ett förfärligt slag för
dessa sekter, hvilka båda af religiösa skäl helt
och hållet förkastade krigsväsendet. De
vägrade icke fullgöra de fredliga hvardagssysslor,
som tillhörde krigstjensten, men när de stäldes
ansigte mot ansigte med fienden, kastade de
sina vapen till marken och vägrade marschera
fram till strids eller affyra ett enda skott mot
en medmänniska. Härför fingo de utstå de
förfärligaste straff, hvarunder de ofta ljöto döden.
Likväl kunde de ej förmås att lyfta ett
mordvapen mot en medmänniska. Slutligen måste
anföraren för den kaukasiska hären bedja
kejsaren att icke mer sända honom några
anhängare till dessa sekter, hvilka genom sitt
exempel och sin propaganda »demoraliserade»
soldaterna, ty öfver alt, dit de kommo, vunnos
proselyter. Från Sibirien rapporterade
guvernören öfver dess östra provinser för kejsaren
år 1835, att det var nödvändigt att skilja dessa
sektanhängare från det öfriga folket, ty så snart
de kommo tillsammans med folket, vare sig i
ett fängelse eller i en grufva, började de
genast vinna anhängare, och det i sådant omfång
att en befallning utfärdades att sända dem alla
till grufvan i Nerchinsk, den förskräckligaste
af alla Sibiriens grufvor. De åter som dömts
till deportation måste slå sig ned bland de
vilda infödingarne, som ej förstodo ryska. På
andra ställen tillämpades samma politik för att
förhindra sektens utbredning. Men trots all
denna stränghet och grymhet tillväxte båda
dessa sekter, isynnerhet under Nikolaus I:s
regering, mot slutet af hvilken förföljelsen mot
dem småningom aftog och slutligen nästan
afstannade.

<i>Molokanerna</i> äro utgångna från
<i>dukobortsernas</i> sekt. Separationen egde rum år 1770,
då Semen Uklein, en måg till fanatikern Savva
Poberikhin, hvilken, såsom vi förut nämnt,
lyckades vinna erkännande såsom <i>dukobortsernas</i>
Kristus, motsatte sig sin svärfaders anspråk och
af fruktan för hans hämnd flydde från sitt hem
och gick ut och predikade bland bönderna i
provinsen Tambov och grundlade <i>molokanernas</i>
sekt. Om denne man veta vi föga. Det är
kändt att han arresterades och hölls för en tid
fängslad i Tambov. Efter sitt frigifvande
började han åter att predika, men blef ånyo
arresterad, gisslad med knutpiska och sänd till
Sibirien. Sedan hördes intet mera af honom.
Men den säd, han utsått, föll i god jord.

Under Nikolaus I:s regering utbredde de
sig hastigt öfver såväl de vestra som de
mellersta och södra provinserna. Emedan de ej
hade någon förteckning på sina medlemmar,
är det omöjligt att med bestämdhet afgöra
deras antal. År 1846 räknade de, enligt
officiella uppgifter, 200,000 anhängare i provinsen
Tambov, utom hvilken det likväl finnes flera
<i>molokan</i>-kolonier, isynnerhet utefter södra delen
af Volga. <i>Molokanernas</i> antal är mycket mindre
än <i>raskolnikernas</i> men betydligt större än
<i>dukobortsernas</i>. Ett mindre antal af dem, eller
omkr. 6,000, hylla den judiska sabbaten m. fl.
judiska läror och ceremonier, hvadan de kallas
<i>sabbatarier</i>. De öfriga hylla hufvudsakligen
kristna läror. Den framstående ryske
författaren och historieskrifvaren N. Kostomarov
gjorde forskningsresor bland <i>molokanerna</i>, och,
enligt hans skildringar af sina iakttagelser,
hyllade <i>sabbatarierna</i> ett slags blandning af judiska,
kristna och rationalistiska åsigter. De kunna
bibeln, isynnerhet gamla testamentet, nästan
utantill, och deras ledare äro dessutom väl
hemmastadda i kyrkohistorien. De anse Jesus
Kristus vara en af Gud ingifven stor profet;
de tro på hans underverk och äfven hans
uppståndelse men förneka hans gudom. Den
helige ande är detsamma som Guds nåd och
visdom, hvilken förlänas människorna, men icke
en tredje person i gudomen. De anse ej nya
testamentet hafva något företräde framför det
gamla och betrakta det senare lika bindande
nu som det var för Jesu samtida. De fira
lördagen såsom sin sabbat; de äta intet som är
förbjudet af Moses; de förkasta såsom
vanärande för Gud alla materiella framställningar
af gudomen. Många af dem låta omskära sig.
De vänta Messias’ ankomst, emedan profeternas
löfte ännu är ouppfyldt, då Jesus endast var
en stor profet. Men den kommande Messias
skall ej vara någon jordisk herskare utan en
stor filosof och andlig lärare, som skall
uppenbara för människorna de allrahögsta
sanningarna och upprätta ett sanningens och
förnuftets välde på jorden och sålunda bringa
allmän lycksalighet bland människorna. De tro
på nya testamentets lära om ett lif efter detta,
ehuru de ej finna ett ord derom i gamla
testamentet; men de förkasta läran om helvetet.
De tro att Gud skall i det tillkommande lifvet
förlåta alla otrogna deras synder, hvilka han
straffat här på jorden, såsom han fordom gjorde
med Israel. Krig, pest, hungersnöd o. s. v.
äro alla Guds straffdomar öfver människorna
för deras otro. Deras andaktsöfningar likna de
frireligiöses i alla länder. På lördagarne samlas
de i sina bönehus, der deras äldste och lärare
hålla en predikan, hvilken gång efter annan
afbrytes af sång. Dessa sammankomster hållas
i stor hemlighet. Den ryska strafflagen, som
ännu åsätter öfvergång till »judendomen»
(<i>sabbatarierna</i> anses som ett slags judeproselyter)
straff af landsförvisning med straffarbete på
lifstid, och den omgifvande befolkningens lätt
antändbara fanatism gent emot alt som kallas
judiskt, göra detta nödvändigt för dem. De
utställa hemliga vakter, då de skola hafva
sammankomster, för att gifva tillkänna, om
någon fara visar sig; och ingen får komma in,
som ej kan angifva lösensordet, hvilket utfärdas
för hvarje vecka. <i>Sabbatarierna</i> i Kaukasien, dit
de förvisades under Nikolaus I, hafva närmat
sig judendomen mera än deras trosbröder i
det öfriga Ryssland. Några af dem hafva gått
så långt att de välja en äkta jude till ett slags
rabbin eller föreståndare samt bedja på en
rådbråkad hebreiska, hvilken de försöka att lära
sig. Ingen gren af <i>sabbatariernas</i> sekt visar
tecken till någon synnerlig lifskraft. De
tillväxa icke och hafva intet inflytande på de stora
religiösa rörelserna bland massorna. Folket
skyr dem, och de i sin tur sky folket.

De egentliga <i>molokanerna</i> deremot
utmärka sig för en synnerligt stor lifskraft och
utbredningsförmåga. Vi skola återgifva ett
utdrag ur Kostomarovs skildring af denna sekt.

»Det skulle vara svårt för mig att glömma
tvenne män, till hvilka jag mest står i skuld
för min kännedom om <i>molokanernas</i> lära. En
af dem, med hvilken jag blef mycket förtrogen,
en mycket aktningsvärd man, förut en medlem
af sekten, har länge sedan återgått till den
ortodoxa kyrkan. Det var likväl en tid, då
han betraktades som den mest lärde och
farlige bland värfvarne för <i>molokanernas</i> kätteri.
Människor i tjogtal vunnos af honom från den
ortodoxa kyrkan. Det sades på den tiden att
ingen kunde motstå hans
öfverbevisningsförmåga. Han behöfde blott en eller ett par
timmars samtal med en person, och om denne
ej var så otillgänglig att han förblef döf för
hans argument, trots sin inre öfvertygelse, var
kättareanföraren säker på att kunna omvända
honom. Han egde en logisk styrka i förening
med en viss personlig tjusningsförmåga, hvilka
gjorde dem han kom i beröring med gynsamt
stämda mot honom. Han kände en mängd
bibelställen och tillämpade dem med stor
skicklighet, stälde olösliga spörsmål till sin
motståndare och sålunda förvirrade honom och
framstälde motsägelserna och orimligheterna i
hans meningar.»

»Hans största bedrifter som dialektiker
inträffade omkring år 1820 under Alexander I:s
regering, innan denne kejsare ännu gifvit fritt
lopp åt reaktionen. <i>Molokanerna</i> voro ännu
jemförelsevis tolererade, och byråkratien hade
ännu ej utsträckt sin uppmärksamhet till
trakten af Volga, som ännu var en vidsträckt
ödemark.»

»Med Nikolaus I:s uppstigande på tronen
började förföljelseperioden. <i>Molokanerna</i> i
Saratow bevara bittra minnen från dessa svåra
tider ända till nu. Bland dem var en viss
Isajeff, en nitisk och obeveklig predikant. Några
ärliga prester hade af sitt hjertas godhet
försökt förmå honom öfvergifva sina villfarelser,
men förgäfves. Isajeff var en så skicklig
disputerare, att han besegrade och jagade presterna
sjelfva på flykten. Efter flera
’korrektionsstraff’ stäldes han inför brottmålsdomstolen och
dömdes att gisslas med knutpiska. Han dog
på pinbänken, under det han blef slagen med
detta instrument, hvilket med särskild grymhet
tillämpades på hans rygg, emedan den
halsstarrige kättaren vägrade göra någon afsägelse.»

»Då förklarade presten, att djefvulen hade
tagit själen ur den nyss till döds gisslade
kättarens kropp och i stället satt den i en viss
Trofims lefvande kropp, hvilken sålunda i
besittning af tvenne själar, sin egen och Isajeffs,
började predika med dubbelt större nit än den
dödes. Trofims predikoverksamhet afkliptes
likväl snart, och hans röst tystades af
knutpiskan, likasom hans företrädares.»

»Det var vid denna tid som min vän
återgick till den ortodoxa kyrkan. Då han varit
främst i gerning, hade han skäl att vänta att
han äfven skulle blifva främst i straff. Men
han försäkrade mig, att hans förändring af tro
var frukten af verklig öfvertygelse, och han
tillskref sin omvändelse läsningen af
kyrkofäderna, sådane som den helige Krysostomus.»

Denna skildring af en historiker,
tillhörande »den ortodoxa kyrkan», är
betecknande nog.

Den andre <i>molokanen</i>, som skildras af
Kostomarov, var en man af det yngre slägtet,
en nitisk och obeveklig anhängare af sin sekts
lära och som derför suttit godtyckligt
inspärrad i fångenskap. Men icke uteslutande
teologiska frågor upptogo hans själ, han nitälskade
äfven för annat.

»Han var en man af hög naturlig
begåfning», säger Kostomarov. »Han samlade upp
litet kunskap här och der ur de få böcker, han
kunde erhålla, och kände djupt behof af en
vidsträcktare bildning. Det förhållandet att
hans trosbröder voro beröfvade hvarje medel
til grundlig bildning och sålunda tvingade att
inskränka sin läsning till bibeln plågade honom
bittert. Han visade lifligt intresse för den
moderna verldsliga literaturen och de många
frågor, såväl sociala som politiska, hvilka
behandlas deri. Han var m. e. o. en man, som
hos mig väckte en känsla blandad af vördnad
och sorg: — stort är antalet af personer,
begåfvade med så höga förmågor, hvilka nu för
tiden förgås bland vår landtliga befolkning
under omständigheternas tryck.»

De egentliga <i>molokanerna</i> äro verkliga
kristna och äfven renläriga i fråga om
kristendomens hufvuddogmer. De kalla sig sjelfva
andlige kristna, en mycket lämplig benämning
i anseende till deras lära. De ortodoxe ha
gifvit dem öknamnet <i>molokaner</i>, hvilket
betyder »mjölkätare», emedan de ej hålla några
fastor och förbruka ymnigt med mjölk på
fastedagarne. De hylla de kristna lärorna om Gud,
treenigheten, Kristi människoblifvande,
människosjälen och lifvet efter detta. De bry sig
ej om att grubbla öfver verldens tillkomst o. d.,
såsom deras bröder <i>dukobortserna</i> göra. De
antaga bibeln såsom enda grunden och
rättesnöret för sin tro och vandel. Men de skilja
i skriften på bokstafven och anden eller den
inre meningen. Bokstafven, som »dödar»,
förbise de helt och hållet, och fara endast efter
anden, som »gifver lif». De förkasta derför
alla yttre tecken, bilder, korstecken och andra
ceremonier, inbegripande dopet och nattvarden,
hvilka hvarken kunna frälsa eller göra en
människa bättre eller sämre eller förhindra domen
och straffet för synd. En människa, som
kristnats i barndomen, kan, såsom vanligen sker,
lefva alldeles som en hedning och har derför
ingen rättighet att kallas kristen; under det att
en människa, som icke blifvit döpt, men likväl
tror på Kristus och följer honom, är en sann
kristen, som ej kan blifva fördömd. De anse,
i likhet med kväkarne, att vattendopet blott
var en tillfällig sinnebild och andedopet,
reningen från synden, är det varaktiga. Om
vattendopet vore väsentligt till frälsning, då,
säga de, skulle äfven dopet i »eld» vara det,
ty det står att Kristus skulle »döpa i eld».

På samma sätt resonnera de rörande
nattvarden, hvilken de anse endast som en
tillfällig yttre sinnebild af den troende själens
innerliga gemenskap med Gud, hvilken ensam
är ett medel till frälsning. Den yttre
nattvarden åter kan intet uträtta och är oftast blott
en tom ceremoni eller, för de vidskeplige, ett
slags trollmedel.

»Äktenskapets sakrament» förkasta de,
likasom alla öfriga »sakrament»; men
äktenskapet sjelft hålla de strängt i helgd. De
grunda det uteslutande på de ungas
önskningar. Föräldrarne hafva ingen rätt att blanda
sig deri längre än barnen sjelfva önska. Sjelfva
ceremonien inskränker sig till en offentlig
förklaring från kontrahenternas sida, hvarefter
äldsten läser någon berättelse ur bibeln, t. ex.
om Tobias bröllop, håller ett kort tal och
nedkallar Guds välsignelse öfver det unga paret.
Äktenskapsskilnad tillåtes ibland dem, ehuru
den sällan förekommer.

Ehuru <i>molokanerna</i>, i likhet med de
ortodoxa protestanterna, stödja sin tro och sina
läror på bibeltextens innehåll och vitnesbörd,
gå de mycket långt i att söka skilja skalet
från kärnan i de bibliska berättelserna,
hvarigenom de väsentligen skilja sig från de strängt
renläriga protestanterna i vesterlandet. »Vissa
delar af den heliga skrift», säga de, »t. ex.
liknelserna, äro oss tydligen gifna såsom
historier, hvilka aldrig inträffade i verkligheten,
utan endast äro afsedda att meddela oss
moraliska eller religiösa lärdomar. Antag att alla
evangelierna äro endast en samling liknelser,
hvilka genom Guds försyn blifvit skrifna till
vår uppbyggelse; människorna kunna lika väl
använda dem till sin frälsning.» Märk väl, de
förneka icke evangeliernas historiska sanning.
De endast påstå, att en människa kan hysa
tvifvel rörande den historiska sanningen af en
del eller hela innehållet i den heliga skrift och
likväl icke upphöra att vara en sann kristen,
då den heliga skrift, enligt deras uppfattning,
är afsedd att vara en källa till mänsklighetens
sedliga fullkomlighet, hvilken kan uppnås af
hvar och en som tillegnar sig de höga läror,
som innehållas i evangelierna, och lefver efter
dem; och icke blott tro på den historiska
verkligheten af de händelser, som omtalas i dem.
Religionen, den sanna och verkliga, är altså
enligt deras uppfattning något helt annat än
tron på vissa historiska fakta eller vissa dogmer.

En annan väsentlig åtskilnad mellan
<i>molokanerna</i> och de vesterländska protestanterna
är den, att de förra ur bibelns innehåll
utvecklat såsom sin grundlära <i>frälsningen genom</i>
<i>lif och gerningar</i>, då deremot de senare ur
samma källa hemtat sin förnämsta trossats,
<i>frälsningen genom tron allena utan gerningar</i>.

Rörande de sociala frågorna, som så ofta
ingå i de ryska sekternas program, hafva
<i>molokanerna</i> i allmänhet vidblifvit det gamla. Ett
par undantag förekomma likväl i deras historia.
I början af detta århundrade finna vi nämligen
några intressanta försök att förverkliga de första
kristnas samhällsideal. År 1820 uppträdde en
märklig man, vid namn Maxim Akenfievitch
Popoff, en bonde från provinsen Samara, och
började predika de första kristnas kommunism
för sina trosbröder. Efter flera års outtröttligt
arbete lyckades han vinna alla sina trosbröder
i de närmaste trakterna för sina åsigter. All
enskild egendom afskaffades helt och hållet
ibland dem; alla penningar i deras besittning
fördes tillsammans i en gemensam bank, och
boskapshjordarne förklarades vara allas
gemensamma egendom. Kommunen valde särskilda
ämbetsmän, såsom domare, kassör, lärare och
direktörer, både manliga och kvinliga, att
öfvervaka de olika verksamhetsgrenarne. Dessa
tjenstemän utgjorde ett gemensamt råd, som
afgjorde hvarje fråga. Denna rörelse spred
sig hastigt till de omgifvande byarne, hvilka
slöto sig tillsammans och införde Popoffs
socialism. Men det dröjde ej länge innan Popoff
arresterades och förvisades till Transkaukasien.
I flera år utstod han här oerhörda svårigheter,
men lyckades om någon tid äfven här vinna
en hel by för sina åsigter och bildade ett nytt
kommunistiskt samhälle. Snart blef han likväl
ånyo arresterad och denna gång förvisad till
Sibirien.

I Kaukasien utbredde sig rörelsen, så att
545 familjer småningom slöto sig till densamma.
Men sedan en viss Sokoleff förgäfves sökt att
utbreda detta system, afstannade rörelsen och
man återgick till det gamla, med bibehållande
af gemensamma nödhjelpsfonder.

Flitigt betraktande af den heliga skrift
och ifrigt sysslande med lifvets högsta frågor
i en frisinnad och fördragsam anda har gjort
<i>molokanerna</i> till de mest intelligenta och
tänkande bland folket i Ryssland.

Innan vi afsluta detta kapitel, vilja vi till
de sorgliga exemplen på barbarisk
religionsförföljelse i Ryssland foga ett sällsynt och
derför så mycket vackrare drag af religionsfrihet
under Alexander I:s tid, hvilket vi återgifva
efter tidn. »Missionsförbundet» för den i april
1890. Under Alexander I:s regering kom en
deputation af tre män, representerande ett stort
antal ryska dissenters i olika guvernement, men
förnämligast från Tambov, Saratow och
Orenburg, hvilka fingo företräde för den vänlige
tsaren och för honom framhöllo de svåra
förföljelser och lidanden, för hvilka de varit
utsatta, samt omtalade sina önskningar, hvilket alt
kejsaren afhörde med hjertligt deltagande. De
inlemnade skriftligt sin anhållan den 12 juli
1805, hvilken kejsaren lät föreläsa vid en
rådplägning med ministrarne den 15 i samma månad.
Den öfverläggning, som derpå följde, är ganska
intressant, och som vi öfverkommit en
noggrann beskrifning på hvad som dervid
förekom, så vilja vi här anföra det hufvudsakligaste
derur. Det kastar i sin mån ett ljus öfver den
ande, som var rådande bland de högsta ryska
myndigheterna på den tiden.

Rådplägningen tog sin början kl. 10 f. m.
Kejsaren satt på sin tron och ministrarne voro
samlade omkring honom. Kejsaren gaf tecken
till statssekreteraren att föreläsa ofvan
omnämda böneskrift. Då detta var gjordt,
frågade kejsaren: »Hvad ansen I, mine herrar,
att man bör företaga med dessa människor,
som äro i mycket trångmål, derför att de läsa
den heliga skrift, som blifvit tryckt och
utgifven i öfverensstämmelse med min befallning?»

En af ministrarne svarade: »Kejsare och
alla närvarande herrar! Kan det vara möjligt
att förhindra Guds ord, den heliga bibeln, att
den må läsas af hvarje rättrogen kristen och
af hvarje människa?»

Statssekreteraren vände sig nu till
erkebiskopen Ambrosius med uppmaning, att han
skulle besvara den framstälda frågan.
Ambrosius, som väl kände till den ande, som var
rådande hos kejsaren och de fleste af ministrarne,
svarade: »Såsom det ej är möjligt att
återhålla solens sken och stjernornas gång, så är
det ej heller möjligt att förhindra Guds ord.»

Den förre ministern fortsatte nu: »Så är
det ej heller möjligt att förhindra dessa
människor från att läsa den heliga skrift, denna
bok, som visar dem den rätta vägen och
erbjuder dem ett orubbligt hopp.»

Statssekreteraren vände sig nu till kejsaren
med anhållan, att han skulle tillkännagifva sin
vilja, sägande: »Kejsare, allra mest upplyste
monark! I denna sak åligger det Eder att
redan från början af rådplägningen uppenbara
eder höga vilja.»

Kejsaren yttrade nu: »Jag stadfäster mitt
manifest, förkunnande nåd så väl för
dukobortser som för molokaner. Mine herrar!
Läsen I de heliga skrifterna, Jesu Kristi
evangelium? Han kom på denna jord först till
judarne. Umgicks han väl strängt med detta
folk eller vänligt och kärleksfullt, och huru
umgicks han väl med fåkunniga människor?
Det är eder veterligt, att medlidande och
förbarmande genomgår verldsfrälsarens tal. Han
bjuder till sig alla, sägande: ’Kommen till mig
I alle, som arbeten och ären betungade, och
jag vill vederkvicka eder. Tagen på eder mitt
ok och lären af mig, ty jag är mild och
ödmjuk af hjertat, och I skolen finna ro till edra
själar.’ Och apostelen Paulus säger: ’Ehuru
han var jämlik Gud, förnedrade han sig sjelf
och påtog sig en tjenares skepelse.’ Kalla vi oss
rättroende kristne, då äro vi ock skyldige att
gå till väga i öfverensstämmelse med Kristi
anda. Passar det väl Kristi anda att tvinga
på dessa människor kyrkans åsigter genom
förskräcklig pina, svåra, afskyvärda pinande
förhör, tunga hugg och slag, böter och
fängelse? Alt detta har användts på dukobortser
och molokaner. Trettio års förföljelser af många
slag, lidanden och fängelser hafva dessa
människor fått utstå endast för Guds ords skull.
Min farmoder Katarina straffade dem med
förvisning till Sibirien och till Arkangelsk,
instängde dem i fängelser, och i Tambov lät en
tjensteman slå två människor till döds. Ehuru
det nu ej förfares med samma stränghet, så
hafva de förföljda dock förökats, hvarför jag,
kejsaren, befaller och gör för all vederbörlig
krigsmyndighet, guvernörer, öfverstar och alla,
åt hvilka makt är gifven, veterligt, att de ej
må motstå dessa människors religion, ej störa
deras hopp och ej pålägga dem kroppsliga
straff, såvida de icke försumma sina
skyldigheter mot den kejserliga tronen, den högre
makten och platsöfverstarne. Sannskyldige
kristne ådagalägge fördragsamhet och tålamod,
såsom Jesus och apostlarne gifvit föredöme.»

En af de närvarande ministrarne yttrade
nu: »Vår höge kejsare och hela det kejserliga
rådet höre! Är det möjligt att stanna floden
Newas flöde? Hvem kan stanna henne under
den tid, då hon rinner som stridast! Lika
omöjligt är det ock att stanna detta Guds verk.
Vänden uppmärksamheten tiil Kristi och
apostlarnes tid! Huru lade sig ej judarne vinn om
att förinta Guds väg, men förgäfves! Slutet
blef, att de sjelfve förgingos under romarnes
svärd. Erinren eder den upplyste Gamaliels
råd: ’Är detta verk af Gud, så kunna vi icke
göra det om intet.’ Må vi ej befinnas strida
emot Gud!»

Furst Galitzin sade: »Instämmer! Upplyste
monark, höge kejsare och närvarande herrar.
Hören Jesu Kristi ord, hvilka han talar till
människorna: ’Om I icke bättren eder, så skolen
I allesamman förgås.’ Gifven ock akt på
profeten Amos ord: ’Jag skall återupprätta
Davids fallna hydda.’ Vi böra se till, att vi ej
försumma den tid, då Gud börjar sitt verk
bland det ringa folket. Såsom han gjorde på
judarnes tid, så gör Herren ännu i dag. Han
har börjat sitt verk bland detta ringa folk.
Äfven frälsaren sjelf utbrister förvånad öfver
detta Guds handlingssätt: ’Jag tackar dig,
fader, himmelens och jordens Herre, att du har
dolt detta för de vise och kloke, men
uppenbarat det för de enfaldige. Ja, fader, så har
varit behagligt för dig.’ Sådant går ock nu
i fullbordan. Låtom oss gifva akt derpå,
kejsare och herrar! Vi kunna ej förneka, att
Herren går fram genom det ringa folket,
oberoende af kyrka och förordning.»

Kejsaren tillsade nu sin sekreterare att
sammanfatta resultatet af den kejserliga
rådplägningen och offentliggöra molokaners och
dukobortsers rätt att existera.

Vi hafva redan förut nämnt, att förföljelsen,
hvilken lade sig under början af Alexander I:s
regering, ånyo flammade upp mot slutet af
densamma för att sedan inträda i sitt
grymmaste skede under Nikolaus I. Ofvanstående
har återgifvits som ett enstaka exempel på
rysk fördragsamhet, ett uttryck, hvilket annars
förefaller oss som en bitter ironi.
</chapter>
<chapter name="VII. Stundisterna">
<h2>VII.
Stundisterna.</h2>

Under de senaste tjugo åren har den religiösa
rörelsen i Ryssland inträdt i ett nytt skede.
Bland de för sin stränga renlärighet kända
sydryssarne uppstod en andlig väckelse, som
spred sig till »Stor-Ryssland», och hvilken
redan har öfverflyglat <i>raskol</i>, bland hvars
anhängare den nya rörelsen ständigt vunnit stark
tillslutning. Fordom var det till de olika
sekterna inom <i>raskol</i> som de religiöst sinnade,
hvilka ej kunde tillfredsställas af den ortodoxa
kyrkans tomma formalism, gingo öfver, och
genom de nya element, som sålunda
införlifvades med dem, bibehöllos de lifskraftiga och
verksamma.

Endast <i>molokanerna</i> och <i>dukobortserna</i>
uppstodo och utvecklade sig oberoende af
raskol. Men dessa sekter drogo till sig endast
några få utvalda andar och tillväxte blott
långsamt. De nya sekterna deremot utbreda sig
med en snabbhet, som kännetecknar en
verklig folkrörelse.

De olika former och benämningar, under
hvilka den moderna religiösa rörelsen i
Ryssland uppträder, äro så skiftande och talrika,
att vi endast kunna fästa oss vid de förnämsta
af dem. Dessutom är det blott några få af
dem hvilka varit föremål för en grundligare
granskning. Bland de nyare ryska sekterna
intaga <i>stundisterna</i> främsta rummet. Deras
samfund uppstod för omkring 20 år sedan.
Under denna korta tid har det tillväxt så
hastigt, att det för närvarande, enligt
tillförlitligaste uppgifter, räknar mellan 5 och 6
millioner anhängare.

Denna lifskraftiga sekt uppstod i södra
Ryssland genom beröring med tyska
protestantiska nybyggare. Dess namn angifver dess
uppkomst. Benämningen <i>stundister</i> härleder
sig nämligen från tyska ordet <i>Stunde</i>,
»timmar» eller stunder, såsom de tyska kristna i
kolonien Rorbach benämde sina
uppbyggelsestunder. En rysk bonde, vid namn Mikael
Ratushni, arbetade under flera somrar i den
tyska kolonien som dagsverkare. Af sin
husbonde, en tysk <i>stundist</i> (en benämning närmast
motsvarande ordet »läsare» i vårt land),
inbjöds han att bevista deras andaktsstunder. I
sitt hem samtalade hans värd ofta med honom
om religiösa ämnen, framställande för honom
den evangeliska lärans kärnpunkter. Ratushni
erhöll härunder djupa intryck af den
evangeliska religionen, hvilken han till slut
allvarligt omfattade. Då han återvändt till sitt
hem i byn Osnova för att stanna under
vintern, samtalade han med sina grannar öfver
dessa ämnen, som så lifligt intresserade honom.
Han hyste likväl ingen afsigt att grundlägga
någon ny sekt, såsom han sjelf förklarade. »En
dag», sade han, »började folket vid ett
bymöte diskutera religiösa frågor, och presten,
som var närvarande, kunde ej förklara
någonting till folkets belåtenhet. Derpå kände jag
inom mig sjelf en brinnande åstundan att fatta
Guds ord med mitt eget förstånd och att tolka
det för andra. Det var många människor,
som önskade höra mig, och jag fortsatte att
förkunna evangelium, såsom jag sjelf förstod
det, för dem alla.»

På detta sätt uppstod småningom under
åren 1864—66 första början till <i>stundisternas</i>
samfund i byn Osnova, icke genom någon
direkt omvändelseverksamhet å de tyske
protestanternas sida bland deras grannar ryssarne
— de hade under ett helt sekel bott sida vid
sida med dem utan att någon omvändelse från
den grekiska katolicismen till protestantismen
förekommit — utan genom de intryck en
simpel rysk bonde erhållit i umgänget med en
kristligt sinnad protestant.

Ratushni och hans vänner gjorde nu
upprepade besök hos tyskarne i Rorbach för att
inhemta undervisning i protestantismens läror.
Det lider intet tvifvel att de ryska <i>stundisterna</i>
mottogo stort inflytande af den tyska
protestantismen vid utbildandet af sin lära, ehuru
de inför myndigheterna visligen förtego detta
för att ej bringa sina tyska bröder i svårighet.

Till en början antogo <i>stundisterna</i>
protestantismens läror och sakramenter, men deras
åsigter blefvo snart modifierade. Sålunda
förkastade de småningom de protestantiska
sakramenterna och den valde äldstens värdighet
samt antogo samma enkla form som
<i>molokanerna</i> för sina gemensamma andaktsstunder.
I öfrigt synas de i allmänhet hylla de ortodoxe
protestanternas läror, ehuru deras lärosystem
tyckes vara mycket obestämdt. Från
<i>molokanerna</i> skilja de sig deri att de mera
uteslutande hålla sig till det nya testamentet
såsom regel för sin tro och vandel, då deremot
<i>molokanerna</i> med förkärlek hålla sig till det
gamla. Man kan i korthet säga, att
<i>stundisterna</i>, med undvikande af djupsinniga eller
filosofiska spekulationer, fara efter att öfva
praktisk kristendom på grundvalen af nya
testamentets innehåll. Detta i förening med det
nyväckta religiösa nitets glödande hänförelse
har gifvit <i>stundismen</i> en framgång utan like.

Så snart grannbyarne fingo kännedom om
att invånarne i byn Osnova öfvergått till
<i>stundismen</i>, följde de exemplet, så att inom en kort tid
flera stundistförsamlingar uppstått i trakten af
Odessa. Från provinsen Cherson spred sig
<i>stundismen</i> till provinserna Jekaterinoslav,
Kharkov och Pultava och sedermera till Tchernigov,
Mogilev och Kiew, och år 1877 uppträdde den
i Petersburg och Moskwa.

<i>Stundismens</i> hastiga spridning och det sätt
hvarpå den utbredt sig, visa tydligt att den
är ett sjelfmant uttryck af hvad som rör sig
på djupet hos massorna. Hvarken dess
grundläggare, bonden Ratushni, eller någon af hans
första anhängare egde någon lärdom eller
annars några särskilda förmågor att utbreda den
nya rörelsen. Inom <i>stundismens</i> knapphändiga
literatur finna vi äfven några dokument, som
sprida ljus öfver den nya rörelsens art och
utbredning, bland hvilka särskilt må nämnas
»<i>En sydrysk Stundists Sjelfbiografi</i>», författad
af en f. d. lifegen, som vid 37 års ålder kom
i beröring med stundismen och genast slöt sig
till densamma. I denna märkliga skrift
framställes på ett okonstladt sätt ett lif af nästan
oupphörliga lidanden; en finkänslig själs
outsägliga ångest vid åsynen af ondskans och
våldets ständiga undertryckande af det goda
och rätta; en oupphörlig kamp ända från den
tidiga barndomen under den brutala
sjelfviskhetens, råhetens och grymhetens hårda slag;
och då hans själ öfverväldigas af kval, harm
och förtviflan, höjer hon sig i brinnande bön
till de förtrycktes och värnlöses beskyddare.
Rörande sin omvändelse berättar han
hufvudsakligen följande:

Då han först började med allvar tänka på
evighetstingen, hade han ingen annan religiös
kunskap än hågkomsten af vissa delar af en bön,
som hans moder lärt honom. Äfven mindes han,
att presten en gång sagt i sin predikan: »Bed till
Gud och helgonen i himmelen.» »Dessa ord»,
säger han, »föllo mig i sinnet, då jag skulle föra
hästarne ut på stepperna på bete; och jag sade
till mig sjelf: Jag önskar att jag visste, huru jag
må kunna blifva en gudfruktig man. Denna tanke
rörde sig inom mig under en lång tid. Huru
glad skulle jag ej vara att taga råd af någon
som är vis i dessa stycken; vore det ej väl
att fråga min fader till råds, när han kommer
hem? Men nej, min fader skulle ej kunna
förklara sådana saker för mig; han är sjelf en
stor syndare. Och så fortsatte jag och såg
efter hjorden, ständigt funderande inom mig
sjelf: Hvad skall jag göra för att blifva en
gudfruktig man? Under flera månader tänkte
jag på denna fråga. Och på denna stepp voro
trenne kullar. En dag uppnådde jag med min
hästdrift den största af dessa kullar, hvilken
stod i midten. Hjorden började beta med
fölen i midten och stoen omkring dem för att
hålla vakt om sina ungar som vanligt. Jag
lemnade dem och klättrade upp för kullen
allena. När jag uppnådde dess topp, såg jag
en fördjupning af sådan storlek, att då jag steg
ned till dess botten, kunde jag ej blifva sedd
från något håll. ’Hvilken dåre var jag icke!’
sade jag till mig sjelf. ’Jag har lefvat här i
så lång tid och likväl ej vetat att det fanns
fördjupningar på kullarnes toppar.’ Jag föll
ned på mina knän och började bedja.»

»Detta är rätta sättet att blifva en
gudfruktig man, tänkte jag. Der bad jag nu i
många dagar. Då jag hade klättrat upp på
toppen af kullen, kände jag såsom om jag var
närmare Gud. Men så kom det öfver mig
tvifvel rörande min bön. ’Är det den rätta
bönen?’ frågade jag mig sjelf. ’Mamma lärde
mig den, så det är väl troligen den rätta.’
Och jag började tänka på att mamma var
bättre än pappa, emedan hon ej drack
rusdrycker samt arbetade hårdare än min far —
att hon aldrig var lat hemma och försökte
alltid förtjena något borta för att föda sina barn,
och att min fader använde all sin förtjenst på
starka drycker. Så kom jag äfven ihåg att
människor sagt till mig, att om du beder till
Gud blott för dig sjelf, skall din bön icke bli
hörd, utan om du vill bli hörd, måste du bedja
för någon annan dessutom. Och jag sade till
mig sjelf: ’Jag vill ej bedja för min far,
emedan han dricker, men jag vill bedja för min
moder och mina bröder.’ Och så gjorde jag.
Jag beslöt att i tur bedja på hvarje kulle, en
dag på den första, den nästa dagen på den
andra och den tredje på den sista. Sålunda
fortfor jag att bedja i tre år, så länge min
far var sysselsatt på herr D:s gods, och jag
hade att vårda hästarne på stepperna.»

Detta hans nit tyckes ha slappats utaf för
en tid, men återupplifvats vid åhörandet af en
hymn till jungfru Marias och Jesu ära. I fem
år bad han, upprepande de få
osammanhängande meningar ur dessa böner och sånger,
hvilka han bevarat i sitt minne. På natten
stod han upp och grät och bad på detta
osammanhängande sätt med sådan ifver, att han en
gång fruktade att hans förstånd skulle duka
under. Han hade ej ens riktigt klart för sig
hvad han bad om. Han ville blifva en
gudfruktig man, hvilket för honom betydde att
lefva ett rent sedligt lif, egnadt åt andliga
öfningar och obesmittadt af hvad han såg
omkring sig.

Man berättade honom att i Kiew fanns
ett kloster, hvarest man förde ett sådant lif.
Han flydde då från sin husbonde och begaf
sig dit. Men munkarnes dåliga lif och seder
der väckte genast hans afsky, så att han flydde
från klostret på tredje dagen Och återvände
till sin herre för att blifva gisslad med
knutpiska för; olydnad hellre än att lefva på ert
sådant ställe.

Vid 37 års ålder träffade han en <i>stundist</i>,
hvilken efter några få förklarande anmärkningar
gaf honom ett exemplar af nya testamentet,
som han för första gången i sitt lif såg. Detta
blef en alldeles ny uppenbarelse för honom,
och han blef genast omvänd till <i>stundismens</i>
evangeliska lära, i hvilken han fann lösningen
af sina tvifvel och uppfyllelsen af de ideal,
som han alltid hade närt i sin själs djup. Denne
»sydryske <i>stundist</i>» utgör icke något märkligt
undantag utan kan tjena som exempel på en
mängd liknande fall af omvändelse. Ofta
finner man ännu mera slående exempel på
allvarligt sökande efter sanningens ljus midt
under de ogynsammaste yttre förhållanden.

Af <i>stundisternas</i> bekännelser vid den mängd
rättegångar med dem, som förekommo vid
rörelsens början, framgår att en af de förnämsta
orsakerna till den stora mängden af
omvändelser till <i>stundismen</i> är att söka i det
ortodoxa presterskapets oförmåga att tillfredsställa
folkets andliga behof samt i folkets inre oro
och missnöje vid åsynen af den oräkneliga
mängd orättvisor, förtryck och grymheter, som
omgifva dem. I evangelii löften och i
<i>stundisternas</i> enkla och broderliga umgänge funno
de hugsvalelse och tröst.

Den berättelse, som <i>stundismens</i>
grundläggare, Mikael Ratushni, afgaf, då han för
andra gången stod för rätta såsom anklagad
för att ha utbredt <i>stundism</i> öfver hela
provinsen Cherson, visar tydligt huru oriktig denna
anklagelse var. »Jag hade ej tid att göra det»,
sade han, »men när polisen kom från staden
för att arrestera mig och församlade folket,
kom äfven presten, och då folket talade till
honom rörande några skriftens frågor, kunde
han ingenting bevisa af den heliga skrift; och
då var det som folket började betvifla att han
sjelf var väl förtrogen med de heliga skrifterna.
Då jag blifvit kastad i fängelse, visste alla att
jag var i fångenskap derför att jag hade läst
evangelium. De förundrade sig öfvermåttan,
och alla som kunde skaffa sig ett nya
testamente gjorde det och begynte läsa det sjelfva...
Men skriften kan upplysa en och hvar och
visa alla vägen till frälsning. Då jag kastades
i fängelse för andra gången, förundrade sig
människorna på nytt och började fara efter
evangelium med större nit och läsa det. På
detta sätt hafva våra läror blifvit spridda och
icke, såsom vissa människor tro, derigenom att
någon utbredt dem.»

Låt oss höra ett vitnesbörd från en annan
stundist. Vid den rättegång, som år 1880
anstäldes med <i>stundisterna</i> i Riazan, talade en
<i>stundist</i>, vid namn Drosdov, om sina andliga
erfarenheter på följande sätt:

»Jag stod en gång i kyrkan, och min själ
var betryckt inom mig, och jag suckade i mitt
hjerta, då helt plötsligt en outsäglig glädje
kom öfver mig. Då gick jag till presten och
sade till honom: ’Tala till mig, fader, och för
Guds skull förklara för mig altsammans enligt
den heliga skrift.’ Men han var endast ovettig
på mig: ’Gå din väg ifrån mig, du kättare!’
sade han.»

Vid en rättegång i Odessa sade <i>stundisten</i>
Lopata, att ingen hade sökt förmå honom till
att omfatta <i>stundismen</i>. »Jag hörde en gång»,
säger han, »en liten gosse läsa för mig ur
evangelium, och då kände jag, att man måste
öfvergifva alt ondt och dåligt handlingssätt och
lefva ett rättfärdigt lif.» Han hade många
gånger hört evangelium läsas i kyrkan, men
som läsningen varit otydlig, hade han ej kunnat
förstå något.

I närheten af Kiev hade en bondgumma
af någon hört ett dunkelt rykte om
<i>stundismens</i> läror. Hon hade likväl förut läst
evangelierna, och den nya läran slog genast an på
henne, såsom varande i full öfverensstämmelse
med hvad hon läst, hvadan hon genast
omfattade och började förverkliga den. Hon
kastade nu alla sina <i>ikoner</i> ut genom fönstret
och begynte predika att Gud måste tillbedjas
i anda och goda gerningar, och att människorna
borde lefva såsom bröder och dela alla sina
egodelar emellan sig.

Låt oss nu höra hvad en framstående
prestman säger i en rysk kyrklig tidning,
»Biskopsstiftet Chersons Budbärare», om
orsakerna till <i>stundismens</i> hastiga utbredning:
»Ett grundligare studium af <i>stundismens</i>
utbredning och dess historia har ledt mig till
den slutsatsen, att dess grundval och styrka
äro att söka i folkupplysningens utbredning
bland våra massor. Några finnas bland
<i>stundisterna</i>, som ej kunna läsa, men det stora
flertalet af sekteristerna kunna läsa. När en
vanlig ortodox bonde öfvergår till <i>stundismen</i>,
är det första man gör att lära honom läsa.
Derpå gifva de honom ett ex. af nya
testamentet, hvari alla de af dem såsom vigtigast
ansedda texterna utmärkas och förklaras för
den nyomvände, hvarefter han formligen
upptages i deras samfund. Det finnes <i>stundister</i>,
som ej kunna läsa, men hvilka likväl kunna
hela kapitel ur nya testamentet utantill och
alla de vigtigaste af dess texter tillika med
stället der de hvar för sig förekomma.
Upplysning är för en <i>stundist</i> förnämsta medlet
för att vinna aktning och myndighet i sin
församling samt till kätteriets utbredning. En
<i>stundist</i>, väl beläst i bibeln och i de minsta
detaljer förtrogen med sin sekts lära, träder
in i någon bekants hem — eller, såsom det
icke sällan sker, hos någon alldeles främmande
— och börjar läsa för dem ur nya testamentet.
En diskussion blir helt naturligt följden.
Sektmakaren förklarar nu, att han fordom vandrade
i mörkret, men nu har han funnit ljuset; att
den ortodoxa tron icke är den rätta tron, som
lärdes af Kristus; att presterskapet för vinnings
skull har uppfunnit en mängd ceremonier; att
de, i stället för Guds verk, hafva infört
afguderi (<i>ikoner</i> och helgon) och fördolt det
sanna evangelium för folket. Derpå fortsätter
sektmakaren att granska den ortodoxa trons
lärosatser, bevisa deras falskhet med en mängd
citat ur den heliga skrift och tillägger, att de,
<i>stundisterna</i>, hafva blifvit mycket förföljda för
sin tro och ännu äro det, men att de, sedan
de en gång sett den rätta trons ljus, hellre
vilja dö än återvända till mörkret. Besöket
upprepas, och resultatet blir vanligen åhörarnes
omvändelse till <i>stundismen</i>.»

En mängd ytterligare bevis på att denna
rörelse är ett uttryck af folkets behof af ljus
och andlig frigörelse skulle kunna anföras. Så
t. èx. uppstod i södra Ryssland, oberoende af
inflytandet från de tyska kolonierna, en kraftig
rörelse (myndigheterna hänförde äfven den till
<i>stundismen</i>), derigenom att en ryss läste i ett
nya testamente, som gillats af ryska censuren.
Rörelsen upptogs och fortsattes af en son till
en rysk <i>pop</i>, hvilken vistats i Amerika och vid
sin återkomst till sitt fädernesland började hålla
bönemöten på amerikanskt vis bland folket i
byarne. Rörelsen spred sig hastigt och gjorde
gemensam sak med stundismen.

Ända till närvarande tid har <i>stundismen</i>
fortfarit och fortfar ännu att utbreda sig på
samma sätt, och förföljelsen mot densamma
fortfar äfven.

År 1884 hade guvernören öfver Mogileff
sändt en skrifvelse till tsaren, ifrigt
uppmanande honom att vidtaga åtgärder mot
<i>stundisterna;</i> tsaren hänsköt saken till synoden,
och synoden befalde biskopen öfver Mogileff
att inkomma med rapport rörande saken i
fråga, hvilket han blott alt för villigt gjorde.
Han skrifver bland annat följande:

»Stundismen kan, i dess ytterligare
utveckling, storligen skaka grundvalarna för det
allmänna folkets sanna religiösa tro och ibland
dem sprida misstroende till de lagliga
myndigheterna.»

Detta måste utan tvifvel inträffa, så länge
»de lagliga myndigheterna» trampa under
fötterna samvetets allra förnämsta och
ursprungliga rättigheter. Vidare klagar biskopen öfver
<i>stundisternas</i> halsstarrighet:

»De icke blott vägra att öfvergifva sina
villfarelser, utan äfven bemöta med hån alla
förmaningar, som afse att föra dem tillbaka
in på den rätta vägen.»

Biskopen kommer derför till följande
slutsats, värdig en af Pobedanostseffs handtlangare:

»Då vi nu taga alla dessa fakta i
betraktande, kunna vi ej annat än finna det
rättvisa i de mått och steg, som föreslagits
af guvernören öfver Mogileff rörande
utrotandet af <i>stundismen</i> genom att begränsa
de lokala ledarnes frihet att handla och
förvalta egendom samt genom att ställa dem
under bevakning. Detta är isynnerhet händelsen
med de förnämsta kättarne. Sådana mått och
steg äro alldeles lämpliga och i full
öfverensstämmelse med 41:a § i statuterna rörande
förhindrande af brott; och nödvändigheten af
dessa mått och steg är sådan att, om de ej
sättas i verkställighet, om ej alla yttre stöd
undandragas <i>stundismen</i>, skola presterskapets
alla förmaningar visa sig oförmögna till att
återföra de förvillade till den ortodoxa kyrkans
sköte och förhindra <i>stundismens</i> vidare
utbredning.»

Sällan har väl en »kyrkas» vanmakt utan
det verldsliga regementets stöd så öppet
medgifvits som af denne representant för den
andliga makten.

De »mått och steg», som af guvernören
och biskopen af Mogileff föreslogos, hafva
äfven vidtagits, och ständig förföljelse pågår mot
»stundisterna», men utan åsyftad verkan.
</chapter>
<chapter name="VIII. Pashkoffiterna">
<h2>VIII.
Pashkoffiterna.</h2>

Det är oss omöjligt att framställa en
fullständig skildring af den vidt utbredda
religiösa rörelse i Ryssland, som går under namn
af <i>pashkoffism</i>. Den är dels ännu jemförelsevis
ny och dels saknas tillräckligt material för en
fullständig historisk skildring deraf. Vi måste
derför inskränka oss till några mera
framstående fakta och enskilda drag i dess
historia.

Aldrig har väl en religiös rörelse haft en
egendomligare början. För omkring 20 år
sedan satt en ung, förnäm och skön rysk dam
i en järnvägsvagn i Schweiz och läste en
roman, då till hennes bestörtning en alldeles
främmande, gråhårig engelsk gentleman, söm
reste i samma vagn, utan att säga ett ord för
att introducera sig för henne eller till ursäkt
för sitt handlingssätt, plötsligt ryckte romanen
ur hennes hand och kastade den ut genom
vagnsfönstret. Hon började med harm
protestera mot hans oförsynta handlingssätt, då han
i en ton af allvar och djup känsla frågade
henne, om hon någonsin brukade bedja för sitt
fosterland. »Bedja för mitt fosterland?» sade
hon — »naturligtvis, i kyrkan bedja vi om och
om igen för vårt fosterland, men dessutom
icke.» »Hvarför icke?» frågade han vänligt —
»hvarför icke bedja för edert fädernesland?»
Och derpå började han på ett kärleksfullt och
sympatiskt sätt omtala för henne, huru han
sedan många år tillbaka haft det särskildt
på sitt hjerta lagdt att sjelf bedja för
Ryssland samt att förmå andra människor att bedja
derför. »Se här», sade han, i det han tog
fram en mycket nött fickbibel och öppnade de
två första sidorna. Det unga fruntimret såg
till sin förvåning båda sidorna fylda med ryska
namnteckningar, bland hvilka hon igenkände
många af sina vänners i Petersburg. »Hvar
och en af dem», fortfor den egendomlige
engelsmannen, »har skrifvit sitt namn i denna bibel
och lofvat att för det återstående af sitt lif
hvarje morgon och afton bedja för sitt
fosterland. När helst jag ser en ryss, beder jag
honom alltid gifva mig detta löfte, och jag ber
nu er göra detsamma.» Det unga fruntimret,
som blifvit träffadt af den gamle mannens
uppriktighet och egendomliga beteende, skref sitt
namn i hans bibel. Derpå läste hennes
reskamrat för henne ur Esaias profetior, med
hvilka hon, i likhet med så många fina damer,
ej hade den minsta bekantskap. När resan
var slut, åtskildes dessa två, som
sammanträffat på ett så egendomligt sätt, för att aldrig
mer mötas. Men den gamle mannens ord,
utgångna från ett hjerta, som brann af åtrå
efter Rysslands högsta väl, fäste sig lifligt i
hennes minne och ledde till en afgjord
förändring i hennes lif.

En kort tid derefter kom detta fruntimmer
till England, och under sin vistelse i London
bildade hon tillika med andra ryska damer
bekantskap med lord Radstock och andra
allvarliga evangeliska kristna af
Plymouthbrödernas riktning. Den erfarenhet, hon gjorde af
deras enkla och allvarliga religiösa lif, ledde
henne till en allvarlig åstundan att se något
uträttas för att förverkliga den bön, som hon
och många med henne dagligen uppsände för
Rysslands frälsning. Det var detta som ledde
till lord Radstocks första besök i Petersburg
1874.

Han väckte genast betydlig sensation. Det
var en engelsk högättad ädling som predikade
i det amerikanska kapellet. Han var enkel,
allvarlig och uppriktig. Han talade dels på
engelska och dels på en franska, som stod
långt under Petersburgsocietetens eleganta
franska. Men hans direkta vädjan till sina
åhörares hjertan och samveten, hans enkla
utläggning af bibelordet och hans varma öfvertygelse
om verkligheten af sin egen frälsning började
snart göra verkan på en del af folket.

Nu började han hålla möten i hemmen,
och snart voro lord Radstocks möten på modet
i Petersburgs finaste salonger. Lorden höll 2
à 3 och stundom 4 möten om dagen i de
förnämsta salongerna. I den engelske lordens
föredrag och uppträdande var ingenting som
var egnadt att slå an på den fina verlden i
Petersburg. Vi hörde en gång en bildad och
förnäm ryska skildra hvilket genomgående
löjligt intryck hela lordens uppträdande till en
början gjorde på henne, och hennes erfarenhet
delades af en mängd andra. Hans bristfälliga
franska, hans evangeliska föredrag, hans
»bondaktiga» åtbörder — t. ex. att hålla händerna
i byxfickan under det han talade — hans
direkta vädjan till åhörarne att omvända sig och
hans uppmaning till dem, som önskade »finna
Kristus», att stanna kvar till enskildt samtal, alt
detta inför åhörare ur den superfina verlden
var för visso ej egnadt att tjusa och hänföra,
utan snarare tvärtom. Också stötte sig till en
början en mängd förnäma på dessa »komiska»
möten. Men hur det var blefvo, såsom ofvan
nämts, dessa möten ifrigt eftersökta, och den
enkla framställningen af evangelium med
begärlighet mottagen.

Bland de första nyomvända var den för sin
rikedom och sitt anseende framstående öfverste
Pashkoff, efter hvilken hela rörelsen uppkallats.
Pashkoff är ägare af stora gods i provinserna
Nishni, Tambov, Moskwa och Orenburg. I
den sistnämda äger han äfven flera rika grufvor.
Pashkoffpalatset, som står på Nevans strand i
den mest fashionabla delen af Petersburg, blef
snart ett hufvudtillhåll för rörelsen.

Flera framstående damer ur
Petersburg-societeten, deribland några furstinnor, voro
äfven bland de nyomvända. I stället för att
såsom fordom endast lefva för sin toilett och
sina nöjen, klädde sig nu dessa i enkel drägt
och gingo ut till de fattigaste och eländigaste
i staden för att bringa dem både timlig hjelp
och andlig hugsvalelse. Detta var något
alldeles oerhördt i ett land och en stad, der
rangskilnaden reser oöfverstigliga murar mellan
underklassen och öfverklassen. En ny känsla
af kristligt broderskap tycktes plötsligt hafva
vaknat till lif inom Petersburgs fina verld.
»Hvad I hafven gjort en af dessa minsta mina
bröder, det hafven I ock gjort mig», tycktes
som en röd tråd genomtränga denna rörelse
och utöfva sitt inflytande öfver dess anhängare.
Staden indelades i distrikt, och förnäma damer
syntes från tidigt på morgonen till sent på
aftonen, antingen gående eller åkande i en simpel
droska, besöka fattiga och sjuka hvar inom sitt
distrikt för att läsa och bedja med dem eller
gifva dem annan hjelp, som de behöfde. Det
var ingen ovanlig syn att se en förnäm dam,
för hvilken alla förnäma salonger voro öppna,
i någon förpestad håla i någon af de fattigaste
delarne af Petersburg ligga på knä vid en fattig
flickas dödsbädd. Ingen vrå var så mörk, intet
kyffe så förpestadt och fullt af ohyra, att de
icke vågade tränga dit med kärlekens hjelp
och ljus. Man turade om att besöka sjukhus,
fattighus och fängelser. Bibelkvinnor utsändes
att läsa hugsvalelsens ord för de lidande;
räddningshem upprättades; med ett ord, man sökte
på alt sätt att bringa hjelp och ljus till de
elända och i mörkret vandrande. Verlden såg,
förundrade sig och — gick sin väg, men
rörelsen tillväxte.

Öfverste Pashkoff öppnade sina fina
salonger för Petersburger-pöbeln, hvilken han
först undfägnade med té eller annan
förfriskning och sedan predikade evangelium för dem.
Rörelsen utbredde sig. Bibelklasserna och
bönemötena i de fina salongerna spredo sig
till de tarfligare hemmen. Grefvarne Korf och
Alexis Bobrinsky — f. d. kejserlig minister —
och flera andra framstående personer blefvo
omvända och togo verksam del i rörelsen.

Dessa sammankomster voro af vanlig
evangelisk natur. Ett stycke ur bibeln lästes och
tolkades, en allvarlig förmaning följde, en enkel
sång sjöngs, bön om gudomlig ledning och
välsignelse uppsändes, och sammankomsten
upplöstes under utbyte af broderliga
välönskningar.

Presterna började snart bli oroliga öfver
rörelsens spridning. Man trodde till en början,
att den snart skulle afsvalna, likasom så många
andra folkrörelser gjort. Men då lord Radstock
återkom till Petersburg 1876 var det tydligt,
att »den nya religionen» slagit rot bland
ryska folket. Folk samlades till trängsel på
hans sammankomster, och många blefvo
omvända, deribland flera ur den högre societeten.
Rörelsen spred sig ännu ytterligare.
Evangelisk välgörenhetsverksamhet utvecklades i
betydlig skala både inom och utom hufvudstaden.

Det var nu som en så utomordentligt stor
och vidsträckt spridning af bibeln och
evangeliska skrifter organiserades i Petersburg.
Innan vi närmare skildra denna verksamhet och
dess öden, vilja vi förutskicka några
upplysningar rörande bibelns historia i Ryssland. Vi
hafva redan sett hvilken betydande rol bibeln
och isynnerhet nya testamentet spelat i de
religiösa rörelsernas historia i Ryssland,
framför alt sedan den utgifvits på folkets eget språk
och icke blott på slavoniska. Det var genom
de trenne nitiske engelske prestmännen
Patersons, Pinkertons och Hendersons outtröttliga
och uthålliga arbete som den ryska grenen af
Britiska och Utländska Bibelsällskapet kom till
stånd år 1812 och lyckades få utgifva, först
den s. k. parallelupplagan af nya testamehtet
på både slavoniska och ryska år 1818, och
sedan en öfversättning af nya testamentet
uteslutande på ryska år 1824, vid hvilken tid
samma sällskap redan utgifvit nya testamentet
på 41 olika dialekter, hvilka talades af olika
halfvilda stammar, som bodde i utkanterna af
Ryssland.

Två år senare, eller 1826, undertrycktes
den ryska grenen af ofvannämda sällskap af
kejsar Nikolaus I på grund af framställning af
dåvarande undervisningsministern och amiralen
Shishkoff och ärkeabboten Totius, att
bibelsällskapet var »ett revolutionärt sällskap, som
afser att omstörta troner och kyrkor, lag och
ordning och religion öfver hela verlden i afsigt
att upprätta en universalrepublik».<footnote><i>Vestnik Europi</i>, 1868, vol. VI, p. 264.</footnote> Ministern
förklarade vidare, att »en mycket grundlig
undersökning af alla detta sällskaps handlingar
visa tydligt och klart, att, då det öfversätter
den heliga skrift från kyrkans till romanernas
och teatrarnes språk, dess enda mål är att
rubba religionens grundvalar och sprida otro
bland de troende samt upptända inbördes krig
och alstra uppror i Ryssland».<footnote><i>Vestnik Europi</i>, 1868, vol. VI, p. 264.</footnote> Alla
sällskapets tillhörigheter konfiskerades, och de på
ruteniska språket tryckta delarne af gamla
testamentet, hvilket då var under utgifning på
nämda språk, blefvo slagna inom lås och bom.
Detta arbete upptogs ej förr än 40 år senare.
Nya testamentet fick likväl under en mängd
inskränkningar fortfarande spridas.

Under den <i>pashkoffska</i> rörelsen
återupplifvades delvis detta sällskap under det nya
och blygsamma namnet »Sällskapet för
uppmuntran af sedlig och religiös läsning»,
hvilket af Alexander II erhöll rättighet att, under
generalsynodens kontroll, utgifva och sprida
såväl nya testamentet som andra evangeliska
böcker och skrifter. Detta sällskap hade sin
komité i Petersburg, bestående af både lekmän
och prester. Det utgaf och spridde,
hufvudsakligen på öfverste Pashkoffs och hans
vänners bekostnad, en ofantlig mängd biblar,
testamenten och evangeliska böcker och skrifter,
så att den ryske forskningsresanden herr
Prugavin betygar, att han sett dess alster i
bondstugor, jordkulor, sjukhus och fängelser ända
bort i Kaukasiens och Sibiriens aflägsnaste
trakter. Men för generalprokuratorn
Pobedanostseff — Rysslands generalinqvisitor — var
denna välsignelserika rörelse något
fruktansvärdt, som måste hämmas. Han bevistade
några sammankomster och gjorde derpå sitt
bästa att förmå myndigheterna till att öppna
en förföljelse mot <i>pashkoffiterna</i>. Lyckligtvis
kunde han ej förmå dem dertill. Hans tid var
ännu icke kommen. Alexander II hade ej
sinne för förföljelse, och Pobedanostseff hade
ännu ej kommit till makten.

Rörelsen spred sig snart till provinserna. När
<i>pashkoffiterna</i> på sommaren flyttade ut till sina
landtgods, samlade de sina tjenare och folket
på landet omkring sig Och omtalade för dem
på sitt enkla sätt, hvad Herren hade gjort för
deras själar. Många af dessa enkla människor
hörde ordet med glädje. Presternas oro
tillväxte. Det påstås att några af <i>pashkoffiterna</i>
i sitt första nit för en andlig religion slogo
sönder sina <i>ikoner</i>. Detta förnekas lika
bestämdt. Men presterna utmålade lord
Radstocks och Pashkoffs anhängare som de värste
helgerånare. Presten tillsade folket att
antingen ej besöka deras möten eller ock utestängas
från den heliga nattvarden och dermed den
eviga saligheten.

Tiderna voro mycket oroliga. De s. k.
<i>nihilisterna</i> hade olyckligtvis tillgripit den
skräckpolitik, som ledde till tsarens mördande.
Det påstås, att desse terrosister lyckats
insmuggla revolutionära pamfletter och
proklamationer bland nya testamenten och andra
religiösa skrifter. Häraf begagnade sig den
evangeliska rörelsens fiender till att göra både
rörelsen och dess anhängare misstänkta, och dess
ledare framstäldes som samhällsvådliga personer.

I samma mån som generalprokuratorn
Pobedanostseffs makt tillväxte, tilltog äfven
förföljelsen. Lord Radstock förbjöds (1880)
att besöka Ryssland, och han lydde, men
rörelsen fortfor. Flera af hans vänner kastades
i fängelse eller förvisades från sina hemorter
till aflägsna delar af riket o. s. v. Inträffade
så det olycksdigra kejsarmordet 1881, hvarpå
generalprokuratorn och det slavoniska partiet
med Alexander III:s uppstigande på tronen
kommo till väldet, hvarefter förföljelsen blef
ännu strängare. Polisen trängde in, der
<i>pashkoffiterna</i> voro samlade till bön och
bibelläsning, skingrade mötena, grepo de förnämsta
deltagarne och kastade dem i fängelse, under
det att samma myndigheter upprättade och
utarrenderade skökohus, der landets ungdom
förderfvades. En fattig kökspiga från landet, som
brukat bevista bönestunder i en kristligt sinnad
generals hus, fann en dag, då hon skulle gå
till mötet, en polis stå vid porten och hindra
henne från att gå in. Mötet hade blifvit
upplöst och förbjudet. Hon utbrast då i högljudd
gråt och sade: »Alla platser, der vi förderfvas
till både kropp och själ, få stå öppna, och
ingen ropar på att man skall stänga dem; men
de enda ställen, der man önskar rädda oss, de
stängas!» Det hjelpte ej, att man endast läste
bibeln och bad, att man icke samlades under
den allmänna gudstjensten, och att ingenting
sades mot tsaren eller kyrkan. Nej, bort med
dessa möten, i Guds och tsarens namn och på
generalprokuratorns befallning!

Då en fabriksarbetare en gång hindrades
af polisen att gå till en religiös sammankomst,
sade han: »Hvarför hindrade Ni mig aldrig,
då jag hvarje afton gick till krogen för att
dricka — hvarför hindra mig nu, då jag börjar
läsa bibeln?» Svaret känna vi ej.

År 1884, då den förföljelselystne
generalprokuratorn uppnått sin fruktansvärda
maktställning, blef förföljelsen skoningslös. Detta
år utmärktes af en mängd förvisningar, bibel-
och skriftspridningssällskapets undertryckande
och andra stränga åtgärder för att hämma och
utrota den evangeliska rörelsen. Vi skola i
korthet skildra förloppet vid de förnämsta
tilldragelserna under detta händelsedigra år.

Det var på vintern 1884 som de olika
grenarne af den evangeliska rörelsen i södra
Ryssland och i norra Ryssland, <i>pashkoffiter,
stundister, molokaner</i> och <i>baptister</i> först
sammanträffade för att i kärlek stärka de band,
som förenade dem såsom evangeliska kristna.
Ombud af alla dessa bekännelser samlades i
Petersburg.

Den rundskrifvelse, hvari dessa kristna
inbjudits att sända ombud till Petersburg, var
undertecknad af öfverste Pashkoff och grefve
Korf. I denna skrifvelse, stäld till »älskade
kristna bröder», framställes, hurusom Kristi
sista brinnande bön, hvilken uppsändes för alla
hans sanna lärjungars enhet, ännu icke blifvit
uppfyld. »Synes det ej eder», skrifva dess
författare, »att stunden är kommen att
verkställa hans sista vilja, hvilken är hufvudet för
församlingen?» Att åstadkomma ett slags
sammanslutning mellan alla evangeliska kristna,
hvilka brutit med den ortodoxa kyrkan, syntes
dem vara alt hvad de kunde göra för att
bidraga till förverkligandet af frälsarens sista bön.
De föreslogo derför, att »en person af dem,
som den helige Ande stält ibland eder till
att vara äldste eller föreståndare för hjorden»,
skulle sändas till Petersburg »för att
tillsammans med oss inför Herren söka hans vägar,
hvilka han sjelf har utstakat till sin församlings
fullkomliga enhet».

Omkring 100 ombud samlades i furstinnan
Liewens palats, der de först hade ett
gemensamt bönemöte och derpå firade Jesu döds
åminnelse. Der voro ombud från nästan alla
delar af södern, ända från Tiflis i öster,
Bulgarien i vester, inbegripande tyska bröder från
Odessa samt en amerikansk missionär. Flere
svensktalande finnar deltogo. Det gick mycket
enkelt och naturligt till på deras möten. Först
sjöngs en sång, derpå föllo alla pä knä, och
de som kände sig manade dertill ledde i bön.
Sedan uppläste någon ett stycke ur den heliga
skrift och talade något deröfver. På
eftermiddagen samtalade de öfver frågor på sitt
program. Efter åtskillig diskussion antogs första
punkten på programmet, så lydande:

»Att till Jesu Kristi kropp eller församling
höra alla de som hafva i Jesus Kristus
förlossning (uteslutande) genom hans blod och
syndernas förlåtelse. Kristi kropp består af
lefvande medlemmar, födda af den helige Ande
genom ordet.»

Men när de kommo till andra punkten,
hvilken handlade om dopet, kunde de omöjligt
komma öfverens. Efter en lång diskussion var
det som om en stor sten hade aflyftats från
deras hjertan, då de enhälligt beslöto att
utesluta alla öfriga artiklar på sitt program och
inskränka sig till att endast yrka på <i>kärlek och
goda gerningar</i>. Konferensen varade från den
1 till den 6 april och hade de bästa resultat
genom att uppväcka större nit, ett nytt
medvetande af gemensamt deltagande och stöd
samt den hänförelse, hvilken dylika möten helt
naturligt framkalla. Om något fattades för att
åstadkomma ett djupt intryck, så sörjde
myndigheterna för ersättande af denna brist genom
sitt handlingssätt.

Den 20 mars, två veckor före nämda
konferens, blefvo öfverste Pashkoff och grefve
Korf inkallade inför chefen för den politiska
polisen, general Orjevski, hvilken fordrade att
de skulle underskrifva en handling, hvari de
förbunde sig till att: 1:o icke predika
evangelium; 2:o icke sprida skrifter; 3:o icke mottaga
de sekterister, som väntades från södern till
Petersburg. De gåfvo genast ett bestämdt
nekande svar till alt detta. De fingo då
befallning att lemna Ryssland inom två veckor och
förbjödos att brefvexla med sektanhängarne i
södern. Om de vägrade att lyda, hotade
generalen dem med att beröfva dem
förvaltningsrätten öfver deras egendomar. Furstinnan
Liewen blef på samma gång i tsarens namn
förbjuden att mottaga sekteristerna i sitt hem.
Med ett förundransvärdt mod handlade både
öfverste Pashkoff, grefve Korf och furstinnan
Liewen som om dessa hotelser från öfverheten
aldrig förekommit. Konferensen hölls i
furstinnan Liewens palats. Öfverste Pashkoff och
grefve Korf predikade, skrifter blefvo utdelade
och anordningar vidtagna för en lifligare
förbindelse mellan bröderna i de olika delarne af
landet, alldeles som om ingenting händt.

Det var derför knappast en öfverraskning
för konferensens anordnare, då på morgonen
den 6 april en biljett kom från ett af ombuden
från södern, en viss Zaharoff, hvari han
meddelade, att han och alla de öfriga ryska
ombuden — <i>stundister, baptister</i> och <i>molokaner</i>
— föregående dag blifvit gripna af polisen och
kastade i fängelse. Öfverste Pashkoff och
grefve Korf skyndade till general Gresser för
att få veta, huru saken förhöll sig. De fingo
ej träffa sina gäster, nu fångna af polisen, men
fingo snart reda på huru altsammans tillgått.
De ortodoxe <i>poperna</i> i de byar, från hvilka
ombuden kommit, föreställande sig att
sekteristerna begifvit sig till Petersburg för att bedja
tsaren om religionsfrihet, hade sändt
hufvudstadens myndigheter underrättelse om sina
misstankar. Enligt sin sedvana kastade polisen alla
»de misstänkta» i fängelse och underkastade dem
polisförhör. De förblefvo i fängelse öfver
lördagen och till söndagsmorgonen, då de blefvo
befriade, emedan polisen ej kunde upptäcka
något brottsligt hos dem. Det blef stor fröjd,
då de ånyo infunno sig hos furstinnan Liewen,
och, för att använda berättarnes egna ord,
»kärlek, glädje och frid rådde under mötet»,
hvilket fortfor till kl. 11 på kvällen.

Då ombuden återkommo till sin bostad,
funno de polisen väntande på dem, och de
fördes ånyo i fängelse. Denna gång hade de
blifvit fängslade på grund af misstankar för
nihilism. De fingo nu sitta tillsammans i
fängelse tills på måndagen, då de ledsagades af
polisen till järnvägsstationen och sändes i väg
till sina hem.

Ombuden bekände sedan, att ingenting
bidrog så mycket till att förena de olika
grenarne af dessa evangeliska kristna som denna
gemensamma fångenskap, hvilken på allvar
lärde dem att de voro förenade genom samma
lidanden såväl som genom samma bekymmer,
samma mål och samma hopp. Så slutade
denna ryktbara konferens, som satte de
evangeliska i södern och norden i förbindelse med
hvarandra.

Men det i myndigheternas ögon farliga
onda hade föröfväts. Sekterna i södern och
norden hade räckt hvarandra handen, och den
af enväldet med dess hundratusental soldater
stödda och försvarade ortodoxien tycktes darra
af fruktan för dessa förenade fredliga och
fromma bönder. Pobedanostseff beslöt att slå
till med våldets grofva hand utan att ens bry
sig om det ringa mått af hänsyn till laga
former och rättvisa, som t. o. m. brukar
förekomma i Ryssland. Han, f. d. jurisprofessorn,
förbigår hvarje form af rättvisa, uppställer en
hel mängd obevisade och obefogade anklagelser
mot öfverste Pashkoff och grefve Korf och,
utan att ens låta de anklagade veta hvarför de
anklagats, sänder i hemlighet
anklagelseskrifvelsen till tsaren, förordande att denne i egen
maktfullkomlighet, med förbigående af t. o. m.
skenet till rättvisa mot de anklagade, måtte
döma dem till landsförvisning. Tsaren, utan
att ens träffa de anklagade — det anses,
kantänka, förnedrande för en så hög domare att
höra den anklagade parten — dömer dem utan
vidare till landsflykt. Vid detta äkta ryska prof
på rätt och rättvisa hafva vi att märka följande:

1. Öfverste Pashkoff och grefve Korf
blefvo icke anklagade på ed; de visste icke
ens hvilka voro deras anklagare.

2. Efter att ha blifvit hemligt anklagade
af anonyma vitnen, af hvilka ingen var
närvarande för att i egen person afgifva
vitnesbörd, blefvo öfverste Pashkoff och grefve Korf
hvarken uppfordrade eller tillåtna att afgifva
svaromål. Likasom de blefvo hemligt
anklagade, så blefvo de ock dömda ohörda.

3. Anklagelserna mot dessa personer
underkastades aldrig någon granskning genom
korsförhör.

4. De anklagade fingo ej heller inkalla
vitnen för att tillbakavisa falska anklagelser
eller bevisa sin oskuld.

Dessa punkter höra till de första
bokstäfverna i rättsläran, i hvilken herr
generalprokuratorn varit professor. Han fann det bekvämast
att trampa t. o. m. formerna af rätt och rättvisa
under fötterna och i hemlighet råda tsaren att
tillgripa envåldsmakten och förvisa hederlige
och oförvitlige män, hvilka voro obehagliga
för honom — det är ingen hemlighet att denne
hyste personlig ovilja till några af rörelsens
mera framstående ledare. Tsaren lyssnade i
hemlighet, fattade sitt beslut i hemlighet, men
kungjorde öppet detta sitt beslut.

Öfverste Pashkoff och grefve Korf blefvo
förviste ur Ryssland, och Pobedanostseff
triumferade öfver sina motståndare, men till
hvilket pris?

För att ännu eftertryckligare belysa arten
af detta handlingssätt hade det nog varit bättre,
om de tvenne männen i fråga, ohörda och
endast på grund af obevisade hörsagor, utan
iakttagande af några som helst lagliga former,
hade blifvit offentligt brända på Nevski
Prospekt i Petersburg, för att bevara den
kyrkliga enheten och krossa den evangeliska
rörelsen! Det hade i princip varit detsamma
som att under dylika förhållanden drifva dem
i landsflykt.

Öfverste Pashkoff, som har stora
egendomar, begärde tillåtelse att få besöka dem
och ordna sina affärer. Hans begäran afslogs.
Till sist fick han med nöd stanna kvar fjorton
dagar i landet. Grefve Korfs hustru låg sjuk,
och han bad att domens verkställande måtte
för hennes skull uppskjutas någon tid. Hans
begäran afslogs. Desse män blefvo sålunda
utstötta från Ryssland såsom ovärdige att
tillåtas lefva inom tsarens rike.

Kort efter desse mäns landsförvisning
upplöstes äfven på regeringens befallning det förut
nämda »Sällskapet för befordran af moralisk
oeh religiös läsning» med alla sina filialer, dess
vidsträckta verksamhet afklipptes genast, och
alla dess böcker och öfriga tillhörigheter togos
i beslag. Detta skedde den 24 april 1884.

Öfveralt trakasserades och förföljdes de
som egnade sig åt kristlig
välgörenhetsverksamhet, och det var tydligt, att myndigheterna
ämnade utrota rörelsen.

Öfverste Pashkoff och grefve Korf stälde
följande skrifvelse, i hvilken sanningen öppet
uttalas, till tsaren:

»Herrens verk i Ryssland skall ej hindras
eller afstanna genom vår landsförvisning. Hvad
äro i ett sådant verk två personer som vi?
Herren har många tjenare, som villigt följa
hans bud, och hvilka mera än vi äro begåfvade
med makt och myndighet från honom. Vi
lida straff oskyldigt, men Guds rike skall
tillväxa med ännu större makt än förut till edert
sanna väl, Sire, och vårt dyra fosterlands sanna
bästa. Vår oförtjenta landsförvisning skall tjena
till att stärka och stadga detta verk. Ett
dylikt påbud från eder regering har bedröfvat
alla Kristi efterföljare, men det har äfven
upplifvat deras nit. Förföljelsen icke blott mot
oss utan äfven mot böcker, skrifna i den enda
afsigten att lära människorna fatta Kristi
kärlek, som öfvergår kunskapen — böcker, som
genomgått censuren och af sjelfve
Pobedanostseff erhållit tillåtelse att spridas, då de år 1880
blefvo gripna i Nishni Novgorod af grefve
Ignatieff — en sådan förföljelse ålägger alla
Herrens tjenare pligten att mer än förut
muntligen sprida Kristi kunskap.

Man försöker öfvertyga eders kejserliga
Majestät att de s. k. evangeliska sekteristerna
och baptisterna äro affällingar, hvilka förneka
sitt fädernesland och dess folk, hvilka afsöndra
sig från alt ryskt, äro upproriska mot den
högsta myndigheten och yrka på upphäfvande
af all rangskilnad. Tillåt oss, Sire, att
bestämdt förklara för eder, att denna tanke om
dem är alldeles oriktig. De äro lika mycket
Rysslands barn som de ortodoxa, de älska
eder lika mycket som de; de äro tsaren
underdånige, icke af fruktan utan för samvetets
skull och af åstundan att fullgöra Guds vilja.
Sire, tillåt oss, edra lojala undersåtar, som älska
eder med Kristi kärlek och bedja för eder och
för Ryssland, att i Kristi namn framställa denna
bön till eder: Gif Ryssland det högsta goda,
som det står i eder makt att gifva; gör det
lagligt för hvar och en att öppet och utan
hinder bekänna hoppet till Herren; tillerkänn
oss rättigheten att tro såsom vårt samvete
bjuder; utplåna alt det straff, som, i likhet med
tjufvar och mördare, tillämpats på oss, hvilka,
ledda af Guds Ande, bekänna Kristus, eller på
dem som för samvetets skull öfvergifva den
ortodoxa kyrkan; och då skall Guds
välsignelse, som är det dyrbaraste i denna verlden,
utgjutas öfver eder, Sire, öfver eder kejserliga
familj och öfver hela Ryssland.»

På denna bön har ännu intet svar kommit.
Tvertom har förföljelsen fortsatts oafbrutet.

Några ytterligare drag af förföljelsen mot
pashkoffiterna må här anföras:

År 1875 hade en liten illustrerad
månadstidning, benämd »<i>Ruski Rabotchi, »Den ryske
Arbetaren</i>», börjat utgifvas. Dess innehåll var
alldeles osekteriskt. Illustrationer till densamma
erhöllos af »Religiösa Traktatsällskapet» i
London. Den redigerades och utgafs af ett ungt
bildadt ryskt fruntimmer, som af pietet för sin
aflidna moder, hvilken börjat företaget, och af
egen åstundan att gagna sina landsmän offrade
mycket arbete och äfven medel på den lilla
tidningen. År 1882 var dess spridning endast
200 ex. Af fruktan för myndigheterna vågade
utgifvarinnan ej göra mycket för dess
spridning genom kolportörer o. d. Likväl ökades
dess försäljning stadigt, tills den uppgick till
3,000 ex., af hvilka 2,000 ex. genom posten.
Den unga utgifvarinnan hade fullt upp att göra
med redigeringen, expeditionen och en
vidsträckt brefvexling med ett stort antal okända
vänner, med hvilka hon kom i beröring genom
den lille månatlige budbäraren. Många rörande
bevis på tacksamhet kommo henne till del, och
hon kände sig rikligen lönad för sin möda,
och det tålamodspröfvande och kostsamma
krånglet med censuren, hvilken likväl ej kunnat
finna något väsentligt att anmärka hos den
lilla tidningen. Många af dess artiklar och
berättelser t. o. m. aftrycktes särskilt och spredos
i många tusen ex. af en ortodox förening i
Moskwa. Men en förändring inträdde från och
med 1884. Tidningen och dess utgifvarinna
blefvo utsatta för ständigt växande trakasserier
från myndigheternas sida, och till slut förbjöds
dess utgifvande i början af 1885, hon fick ej
veta hvarför; endast att det beslutats så. Det
var generalprokuratorns mörka hand, som åter
var framme för att släcka ett ljus, som spridt
sitt sken till de i mörkret vandrande. Det var
med djup rörelse vi följande år hörde
utgifvarinnans sorg öfver att ej få fortsätta detta
kärleksverk, som bragt välsignelse till så månget
hem och hjerta.

Förföljelsen mot öfverste Pashkoff
utsträcktes äfven till hans underlydande. Se här några
exempel. En dugande och aktningsvärd
engelsman, vid namn Edward Hilton, hvilken 1849
slagit sig ned i Ryssland, blef 20 år senare
anförtrodd chefskapet öfver vidsträckta
kopparverk i guvernementet Ufa på Uralbergens
område. I 15 år skötte han sin plats till sin
husbondes och sina arbetares belåtenhet. Hans
förhållande till de lokala myndigheterna var
förträffligt. Ehuru sjelf protestant visade han
likväl stor aktning för sin omgifnings religion
och bidrog äfven till reparation af ortens kyrka
samt stod på god fot med deras prest. Men
då denne år 1878 dog, och en inskränkt och
bigott man intagit hans plats, uppstod
svårigheter. Herr Hilton hade såsom representant
för sin husbonde, öfverste Pashkoff, uppsigt
öfver de skolor, som den senare med stor
frikostighet upprättade på sina gods. Presten,
eggad, som det vill synas, från högre ort,
började nu trakassera herr Hilton på alt vis. Bland
det mest graverande som presten kunnat
uppsnappa var, att herr Hilton skulle ha anmärkt
att det fans alt för många helgdagar i
Ryssland för att kunna som sig borde sköta affärer.
Dessutom hade han vid flera tillfällen genom
myndigheterna spridt biblar, testamenten och
traktater bland bönder och arbetare, och, till
råga på alt, skulle han ha sagt till någon, att
presten hade tillvällat sig större makt än han
hade rättighet till, samt att han var mycket
nitisk i att befordra sina egna intressen.
Derför måste herr Hilton rödjas ur vägen. Det
hjelpte ej att han var allmänt aktad och
afhållen, att han ofta mottagit
tacksamhetsbetygelser af guvernören för det goda förhållande
han skapat mellan underlydande och förmän,
och att han, utom sitt arbete för ofvannämda
skolor, sjelf upprättat ett fribibliotek för folket
i de omgifvande byarne; han måste bort.

Den 30 mars fick han kallelse att genast
infinna sig hos <i>ispraviken</i> eller polischefen på
platsen. Han gick dit i tanke att någon
oordning inträffat någonstädes på egendomen. Huru
förvånad blef han icke, då han mottog en order
från inrikesministern, grefve Tolstoi,
generalprokuratorn Pobedanostseffs skugga, <i>att
ovilkorligen inom fyratioåtta timmar lemna
Ryssland!</i> Han var ej anklagad för något brott.
Han hade intet tillfälle att tillbakavisa någon
anklagelse. Han befaldes helt enkelt att
genast packa sig i väg. Den enda officiella
handling, han erhöll, var ett meddelande rörande
den väg, han skulle färdas, enligt hvilket han
förbjöds att taga vägen genom såväl Moskwa
som Petersburg — han kunde ju der träffa
inflytelserika personer, t. ex. engelska sändebudet!
De 48 timmarne utsträcktes sedermera till en
vecka. Den 6 april afreste han till Orenburg.
Vinterfrosten höll på att upplösas; bergfloderna
hade svält upp långt utöfver sinä bräddar —
men de måste öfverfaras till hvilket pris som
helst, stundom med fara för lifvet. Vid
ankomsten till Orenburg fick han tillåtelse att
färdas genom Petersburg. Han visste icke
hvarför han blifvit förvist, utom hvad han
kunde sluta till af polischefens antydan, att det
var på grund af prestens förut antydda
missnöje med honom. Då han kom till Petersburg,
fick han likväl mera ljus i saken. På engelska
sändebudets förfrågan hos ryska ministern de
Giers, hvarför en britisk undersåte skulle blifva
behandlad på detta sätt, svarade denne, på
grund af Pobedanostseffs uppgift, att »Edward
Hilton är en ifrig anhängare till en religiös
sektmakare, hvilken, trots upprepade varningar,
likväl fortfar att sprida läror, som äro förbjudna
af den herskande kyrkan.» Pobedanostseff sjelf
uppgaf i en skrifvelse, att herr Hilton var en
kommunist och fridstörare, som ej kunde
tillåtas stanna i Ryssland. Det behöfver ej sägas,
att detta generalprokuratorns påstående var
lika orimligt som löjligt. En allvarlig engelsk
dissenter, som tillbragt större delen af sitt lif
i Ryssland under allmänt erkännande och
insatt sitt hopsparade kapital i ryska företag —
en kommunist! Ett slående exempel på ryskt
prestvälde och rysk rättvisa! Herr Hilton
tillbakavisade genast med harm dessa anklagelser.
Till svar på anklagelserna, att han skulle ha
utbredt någon otillåten lära, hvarmed måste
afses att han spridt biblar och skrifter, visade
han, att han aldrig utdelat dessa till folket
direkt utan lemnat dem till verldsliga eller
kyrkliga myndighetspersoner, och alla dessa böcker
hade godkänts af censuren; ja, ännu mer, han
hade t. o. m. underkastat dem distriktets
skolinspektörs pröfning och gillande, innan de
utdelades. Han åberopade sig äfven derpå, att
han under sin trettiofemåriga vistelse i
Ryssland aldrig varit föremål för några klagomål
eller någon anklagelse för att hafva brutit mot
landets lagar.

Detta kraftiga försvar, understödt af engelske
ministerns och många af Pashkoffs vänners
inflytande, tycktes skenbart hafva åsyftad verkan.
Grefve Tolstoi förklarade den 5 juni: »Jag
skall tillåta herr Hilton återvända till sitt hem
i Bogojavlenski, och jag skall gifva order om
undersökning af hans sak på ort och ställe.»
Herr Hilton begaf sig tillbaka. Då han kom
dit, möttes han af den underrättelsen, att han
hade beviljats 2 månader för att ordna
Pashkoffs affärer. Vid slutet af denna tid måste
han lemna Ryssland. »Men», sade han till
polischefen, »min sak skulle ju undersökas.»
Härtill kunde polischefen ingenting svara. Han
vände sig till guvernören, men fick intet
besked. Han väntade förgäfves på uppfyllelsen
af ministerns löfte. Då han kom till
Petersburg och förehöll dervarande vederbörande
polischef detta löftesbrott, fick han till svar: »Vi
behöfva ingen laglig undersökning för att sända
en främling ur Ryssland. Regeringen har
beslutit, att ni skall lemna Ryssland — jag råder
eder att fara!» — Anklagad af en anonym
fiende, dömd ohörd, måste han »fara» och
förlora icke blott en inkomstbringande syssla
utan äfven till stor del sina hopsparade medel,
insatta i ryska företag.

Herr Hilton efterträddes af sin bror, äfven
han en engelsk dissenter. Alt gick väl ett par
år. Men förföljelsens demon slog ned äfven
öfver honom. Han anklagades för att ha gifvit
ett nytt testamente till en arbetare; och för
detta förskräckliga »brott» blef han dömd till
förvisning ur Ryssland. Denna gång stod
lyckligtvis en kraftigare man i spetsen för den
engelska ambassaden i Petersburg, hvilken ej
så lätt tillät en så skriande och skamlig
orättvisa begås mot en offentlig son af det stolta
Albion. Sir Morier sände en kraftig protest
till Pobedanostseff, hvilken hade den verkan,
att förvisningsordern annulerades — men den
dröjande rättvisan kom för sent. Den andre
Hilton hade redan lemnat landet, och han
förklarade, att ingenting i verlden kunde förmå
honom att ånyo ställa sig under en regering,
som kunde behandla oförvitliga män på ett så
skamligt sätt.

Detta handlingssätt mot bröderna Hilton
gaf öfverste Pashkoff anledning till följande
kraftiga protestskrifvelse till inrikesministern
grefve Tolstoi:

»Hiltons förvisning tillika med sin talrika
familj — utan ringaste skäl och endast på
grund af någon falsk anklagelse, hvilken han
ej fick tillfälle att tillbakavisa — hvarigenom
hans hem sköflades och han beröfvades en
indrägtig syssla, som betryggade hans familjs
framtid, tyckes vara en till den grad
orättfärdig handling, att den på det djupaste
kränker hvarje rättskänsla. Man frågar sig
ofrivilligt, huru länge en sådan godtycklig styrelse
skall få tolereras här. Det ligger i eder makt,
grefve Tolstoi, att tillåta denne man, som lider
orätt, att gifva den kränkta rättvisan
upprättelse. Vill ni verkligen neka honom detta?
Är det möjligt, att ni vill nödga honom att
lemna Ryssland och i främmande land
kungöra, huru omöjligt det är att erhålla rättvisa
eller en opartisk undersökning i detta land?...
Vill ni, till sist, tillåta mig fästa eder
uppmärksamhet på eder ansvarighet inför Gud för
detta orättfärdiga handlingssätt, för hvilket ni
kanske snart skall hafva att aflägga
räkenskap.»

Inrikesministern vardt mycket vred öfver
denna skrifvelse, och låt oss hoppas att hans
samvete oroade honom tillika. — Han har nu
kallats att aflägga räkenskap inför den högste
domaren för den del han haft i denna så väl
som i så många andra liknande handlingar.

Desse utländingar blefvo likväl mildt
behandlade i jemförelse med ryssar, som föllo
offer för den skoningslösa förföljelsen. Det är
ej vår afsigt att här lemna en utförlig skildring
af förföljelsen mot dessa ryska frireligiösa,
hvilken fortgått ända tills nu — den skulle
ensamt fylla en diger volym; — utan endast
återgifva några enstaka fall såsom belysande
exempel.

En viss Almanovski, kassör på ett af
Pashkoffs gods i provinsen Tambov, kastades
plötsligt i fängelse och kvarhölls der i 3 månader
och blef först befriad, sedan han undertecknat
en förbindelse att aldrig vidare ingå i tjenst
hos öfverste Pashkoff. Hans »brott» var att
han skänkt bort Nya testamentet, tryckt af
den heliga synoden, och utdelat traktater,
godkända af censuren, samt talat till några af sina
grannar om Kristus. En annan ryss, vid namn
Kirptchnikoff, förste skogvaktare på samma
egendom, blef af några bönder, som han
nyligen bestraffat för vedstöld, anklagad för att
hafva talat föraktligt om <i>ikonerna</i>. Han
nekade bestämdt, men alla möjliga anklagelser
mot en kättare tros beredvilligt; herr K. blef
på grund af hans fienders obevisade anklagelse
dömd till förvisning till Sibirien. Äfven om
anklagelsen hade bevisats, skulle likväl en sådan
dom för ett dylikt »brott» ha varit en orimlig
grymhet. Att tala vanvördigt om en fetish
kan nog vara farligt bland vildar, men att i
ett civiliseradt rike straffa anmärkningar mot
bilderdyrkan med deportation, det kan väl i
det nittonde århundradet ej förekomma utom
i Ryssland. Herr Kirptchnikoff blef belagd
med tunga kedjor till hand och fot och
tvingades att tillika med tjufvar och mördare
marschera till fots flera hundra mil till provinsen
Yeniseisk och att utstå alla dessa förskräckliga
umbäranden och lidanden af alla slag, hvilka
äro förenade med en dylik färd, för att sedan
för alltid lefvande begrafvas bland grofva
brottslingar eller halfvildar i en af Sibiriens
aflägsnaste delar!

Dessa äro blott några få exempel på
tilldragelser, som höra till det vanliga i våra
dagar i Ryssland. Män tvingas att lemna mer
eller mindre indräktiga platser; familjer
utdrifvas från städer, der de hafva uppbyggt sina
hem; andra förbjudas bedrifva sina affärer eller
yrken; andra åter instängas under polisuppsigt
i sina egna byar eller förvisas till aflägsna
provinser, under det att en mängd kastas i fängelse
och kvarhållas der stundom åratal, innan deras
sak underställes ransakning. Deras »brott» är
vanligtvis detsamma. De hafva gifvit bort
nya testamentet eller någon evangelisk skrift;
de hafva hållit ett bönemöte eller inbjudit sina
grannar till en bibelbetraktelse, hvarför de
behandlas som de gröfsta brottslingar, alldeles
såsom det var i Sverige under
»konventikelplakatets» dagar.

Det ryska presterskapets ifriga bemödanden
att med despotismens våld kväfva den fria
andliga rörelsen variera stundom med högst
intressanta, nästan grotesk-komiska försök att
medels offentliga disputationer omvända
kättarne och förhindra kätteriets utbredning. Till
den änden utsändas ortodoxa »missionsprester»,
som anordna dylika disputationsmötens
hållande. Det har händt att ända till 6,000
människor varit samlade för att åhöra debatter
mellan desse missionsprester å ena sidan och
representanter för sekterna å den andra. Det
fordras ej så litet mod att vid dylika tillfällen
uppträda mot presterna, ty det vanliga är, att
presten, då han — såsom oftast händer — ej
genom öfverbevisningens makt kan tysta sin
motståndare, vredgad öfver sitt nederlag låter
polisen eller en gendarm, som alltid stå bakom
prestens argument för att gifva dem kraft och
eftertryck, gripa motståndaren och kasta
honom i fängelse för att sedan sändas till
Sibirien. Stundom händer ock att den fanatiska
hopen vid dylika tillfällen öfverfaller och
misshandlar dem som våga uppträda och motsäga
presterna. Ofta händer det äfven, att till ock
med olärda personer genom sitt lugna och
värdiga, men på samma, gång kraftiga
uppträdande vid dylika tillfallen blifva anledning till
mångens affall från den ortodoxa tron.

Detta torde också vara orsaken till att
dylika tillställningar numera sällan förekomma,
utom vid vissa särskilda tillfällen, då man på
förhand sörjt för att komedien ej skall skada
presternas sak utan imponera på den okunniga
massan.

Om en dylik offentlig disputation i
Vladikavkas i Kaukasien lästes för några år sedan
i <i>Novoje Vremja</i> följande:

»Mäktiga och farliga motståndare till
statskyrkan hafva uppträdt i de talrika ryska sekter,
som här hafva funnit en fruktbar jordmån för
sin propaganda. Af dessa äro baptisterna de
mest besvärliga. De äro starka genom sin
uppriktiga hängifvenhet för religiösa grundsatser
och genom det exemplariska lif, de lefva; och
de hafva helt naturligt blifvit en nagel i ögat
på det ortodoxa presterskapet. De blefvo
officielt erkända såsom ’icke farliga’, och de spredo
sina skrifter öfver alt, och, till presternas stora
harm, vägrade polisen att konfiskera dem. Då
nu presterna funno det nödvändigt att tillgripa
andra medel, beslöto de att hålla ett vanligt
disputationsmöte. Redan vid första tillfallet
ledo de ett stort nederlag. Baptisternas talare
lyckades att skickligt leda det derhän, att de
fingo disputationen in på säker mark för sig
sjelfva. ’Jemför’, sade de, ’edra lif och våra’.
Detta var icke bekvämt för statskyrkans
presterskap, och de beslöto att anförtro detta åt
en utomstående. Efter åtskilliga svårigheter
lyckades de få en viss missionspredikant, som
talade mycket länge för en oerhörd folkmassa.
Men verkan af detta tal förstördes, när polisen
i denne missionär igenkände en
’lekmannabroder’ (ett slags munk), som för osedlighet
uteslutits från tvenne kloster.»

Då det misslyckades att på detta sätt
öfvervinna de ryska baptisterna, måste till sist
den verldsliga makten tillgripas; och i mars
1887 blefvo 3 framstående evangeliska kristna
plötsligt gripna i Tiflis och förvisade till
Orenburg, der de ännu lära vistas. Deras förmenta
brott var spridande af baptistiska åsigter.
Såsom något äkta ryskt må nämnas, att en af de
tre var en luteran, hvilken af misstag gripits
och bortförts i landsflykt. Men detta misstag
betydde ingenting — han kvarhölls ändå!

*

Det är ett sorgligt skådespel, som de
ryska myndigheterna framställa för oss, i det
de tyckas använda all sin energi, all sin
uppfinningsförmåga på att trakassera och söka
utrota just de, hvilka, såsom all erfarenhet visat,
skulle vara tsarens trognaste och bästa
undersåtar, om de blott i fred finge lyda sitt
samvete i religiösa saker. Dessa myndigheter
tyckas tro, att Guds kyrka på jorden stode i fara
att gå under, om den ej försvarades af en
polisstyrka, med gränslös godtycklig makt, med
förpestade fängelsehålor och med Sibiriens alla
fasor till sitt förfogande som försvarsmedel.

Som ett ord i sinom tid såväl till dem
som dela de ortodoxa ryssarnes tro på
förföljelse som ock för dem som frukta att
förföljelsen skall utsläcka ljusets låga, som tändts,
afsluta vi detta kapitel med några yttranden
af den ryktbare författaren grefve Leo Tolstoy:

»Då jag hör sägas, att Kristi församling
håller på att gå under, eller att den i en
framtid skall gå under på grund af det eller det
eller något annat som de makthafvande
företaga sig, påminnes jag om berättelsen om
gossen och örnen. En liten gosse rusade en dag
in i förmaket till sin far och ropade med
andan i halsen: ’Pappa, pappa, en örn i köket!
Kom genast och rädda den, ty köksan vill ej
släppa den.’ Fadern svarade: ’Lugna dig, min
gosse. Om det vore en verklig örn, skulle
den nog flyga bort, och köksan skulle ej kunna
hindra den ett ögonblick. Tro mig, det är
blott en höna.’ Och då jag hör, att Kristi
församling, som, om den finnes till alls, är
verklig, evig, andlig och gudomlig, håller på
att gå under på grund af regeringens
åtgöranden, tänker jag på den der örnen, som
köksan höll fången i köket, och jag säger till mig
sjelf: ’Lugna dig, min gosse, det är endast en
höna.’»
</chapter>
<chapter name="IX. Shalaputerna och Sutajefftserna">
<h2>IX.
Shalaputerna och Sutajefftserna.</h2>

Under det att <i>stundisterna</i> utbredde sig ifrån
söder norrut, der de slutligen knöto
brodersband med <i>pashkoffiterna</i>, vann en annan
sekt, benämd <i>shalaput</i>, fast fot i sydöstra
delen af landet, hvarifrån den äfven spred sig
mot norr. Denna sekt har ännu ej blifvit
föremål för så grundliga studier som vissa andra
sekter; men vi veta tillräckligt om den för att
kunna känneteckna den som en nytestamentlig
sekt med stor sjelfständighet och djerfhet i
tolkningen och tillämpningen af nya
testamentets innehåll. Likasom så många andra
ryska sekter lägga <i>shalaputerna</i> hufvudvigten
på kristendomens etiska och sociala betydelse,
i hvars tillämpning de gått betydligt längre än
många andra sekter.

Grundläggaren af denna sekt, Abbakum
Kopyloff, en bonde från provinsen Tambov,
död i fängelse 1840, säges hafva vandrat många
år bland olika sekter, sökande den sanna tron.
Att döma af den lära, han allra först predikade,
synes han hafva erhållit de djupaste intrycken
af de mystiska sekterna, t. ex. <i>klisterna.
Shalaputerna</i> bibehöllo sina mystiska åsigter under
Kopyloffs son Filips ledning, hvarunder de
vunno betydlig utbredning mot sydost. Men
mot medlet af innevarande århundrade visar
sig en stor omdaning i deras lära. Tvenne af
deras lärare, bland dem en kvinna vid namn
Hania, började predika en af såväl dogmer som
mystiska spekulationer oberoende praktisk
kristendom, grundad på evangelii sedelära. Under
en mansålder lyckades dessa reformatorer bilda
en egendomlig sekt, hvars anhängare, under
det de bibehålla gemensamma yttre, enkla
gudstjenstformer och sedeläror, likväl skilja sig
mycket från hvarandra rörande mera
spekulativa spörsmål.

»I många af deras församlingar i
Kaukasien», säger deras skildrare, Abramoff, »hysa
deras medlemmar högst olika åsigter i religiösa
frågor. Likväl sammanhållas de af sina
gemensamma åsigter rörande den kristna sedeläran
och samhällsläran». De äro derför icke
likgiltiga för de dogmatiska frågorna; tvertom
diskutera de dylika frågor med lifligt intresse
och upprepa en massa bibelspråk till stöd för
sina olika åsigter; men med en sällspord
frisinthet öfva de likväl i kärlek
församlingsgemenskap på grundvalen af det gemensamma
och praktiska i kristendomen, lemnande åt
hvarje enskild medlem full frihet att spekulera
i den högre teologien.

Deras gemensamma andaktsöfningar äro
ytterst enkla; de hafva intet som helst
presterskap, och då de använda de tvenne
sakramenterna, dopet och nattvarden, sker detta utan
några som helst ceremonier.

<i>Shalaputerna</i> söka nitiskt att förverkliga
nya testamentets sedelära och de första kristnas
kommunism. De hafva sålunda på många orter
organiserat sig i kommunistiska samhällen.
Hvarje stängsel mellan deras bostäder har nedrifvits.
Kläder och husgeråd är det enda som hvarje
familj bibehåller för sig sjelf. Alt öfrigt är
gemensam egendom. Arbetet på jorden sker
gemensamt enligt en öfverenskommen plan.
Skörden delas i fyra delar på följande sätt:
en del utdelas mellan familjerna »<i>efter antalet
af ätare</i>», d. v. s. efter deras behof och icke
efter det arbete, de utfört; tvenne delar förvaras
till utsäde och andra förefallande behof; och
den sista ejler fjerde delen föres ut i
marknaden. Penningarne, som erhållas derför, utdelas
efter samma grundsatser för det löpande året.
En del deraf sändes till en reservfond,
gemensam för hela provinsen; en annan del sändes
till hela samfundets gemensamma fond.

De församlihgar, som ej organiserat sig
på detta sätt, hafva likväl gemensamma
understödskassor och arbeta på alt sätt med och
för hvarandra. De flesta af dem betala tionde
till den gemensamma fonden. Detta är ofta
en mycket dryg utgift för den fattige <i>mushiken</i>,
men han betalar ut den regelbundet, oaktadt
hvarken polis eller prest står hotande öfver
honom.

Utom alt detta bruka många
<i>shalaputförsamlingar</i> pålägga sig en mängd frivilligt
arbete för de nödstälde, hvilket de utföra med
stor regelbundenhet och noggranhet såsom en
religiös pligt. »<i>Den som arbetar, han beder</i>»,
är deras älsklingsuttryck. Ett lif af ihärdigt
arbete är, enligt deras åsigt, säkraste vägen
till frälsning, och de hafva alltid till hands en
mängd bibelspråk för att bevisa detta. Att
deremot lefva på andras arbete anse de som
en svår synd. »Jag lärde känna», säger
Abramoff, »en rik bonde i provinsen Stavropol, en
riktig kulak, som höll hela byar i slafveri. Han
ingick äktenskap med en ung kvinna, som var
en framstående <i>shalaputka</i>, blef sedan sjelf en
<i>shalaput</i>, och till försoning för sina forna
synder öppnade han sin kornbod, sitt hem och
sin börs för alla, som ville komma och taga
för sig. Inom ett halft år blef han en lika
fattig arbetare som de öfriga.»

Sektens anhängare finnas f. n. i omkring
11 provinser i sydöstra och mellersta Ryssland.
De tillväxa ständigt i antal, förnämligast
genom omvändelser från statskyrkan, ehuru äfven
från <i>raskolnikerna</i>. I provinsen Stavropol och
i trakten af Terek utgöra de omkring 15
procent af hela befolkningen.

<i>Shalaputerna</i> äro förenade i ett slags
förbund. Församlingarnas valda äldste eller
»föreläsare» samlas en gång hvarje år i någon stad
— vanligen vid »marknadstiden» — och hålla,
naturligtvis i hemlighet, den så kallade
»fädernas rådsförsamling» för att diskutera och
afgöra frågor af allmänt intresse. Det säges,
att <i>shalaputerna</i> hafva ett eget hemligt
postbefordringssystem, emedan de ej kunna lita på
statens postverk. Särskilte »resande» besöka
periodiskt alla församlingar i provinserna och
framföra alla budskap och meddelanden af vigt
till deras destination. För att undvika upptäckt
använda de stundom chifferskrift. Nyckeln
härtill upptäcktes år 1875 af en prest, som
meddelade polisen sin upptäckt. Systemet var
så primitivt, att det bevisades vara deras egen
uppfinning.

Rörande äktenskapsfrågan förtjenar nämnas,
att Leo Tolstoys i »Kreutzer Sonaten» uttalade
åsigt, att äkta makar böra lefva tillsammans som
syskon, redan länge hyllats och praktiserats bland
många <i>shalaputer</i>, hvilka strängt yrka på absolut
renhet och hel afhållsamhet inom äkta ståndet.
»Man och hustru böra lefva som broder och
syster», säga de. Andra åter äro mera
moderata och yrka på måttlighet. Men alla hålla
de på den andliga frändskapen såsom det
väsentliga i den äktenskapliga föreningen och
fördöma den råa djuriska sammanlefnaden
såsom ovärdig människans höga väsende och
ändamål.

<i>Sutajefftsernas</i> sekt är jemförelsevis ung.
År 1876 blef en ung bonde, vid namn Vasili
Sutajeff, i provinsen Novgorod, på angifvelse
af ortens prest, instämd för rätta att stå till
svars för att han hade vägrat låta kristna ett
gossebarn, som födts i hans familj. På rättens
fråga om så förhöll sig, svarade han, att han
hade vägrat låta kristna barnet i fråga, emedan
det heter i den heliga skrift: »Gören bättring, och
hvar och en af eder låte döpa sig i Jesu Kristi
namn», men ett spädbarn kan ej ångra sina synder
och bättra sig. Rätten frikände Sutajeff.

Följande år anklagade presten honom ånyo
och framstälde honom och hans få anhängare
såsom »socialister, hvilka icke erkänna några
myndigheter». Härigenom blefvo den lilla
sekten och dess grundläggare för första gången
kända för allmänheten.

En allmän tidning, »Tvers Budbärare»,
innehöll en längre artikel om den nya sekten,
som uppstått inom distriktet Novo-Trojok,
grundad af bonden Sutajeff i byn Tchevelevo.
Här framställes sekten såsom »rationalistisk»,
beslägtad med <i>stundisterna,</i> förkastande kyrka,
presterskap, helgonbilder och sakrament;
vägrande att göra krigstjenst, att svärja etc.;
betraktande alla människor utan åtskilnad
såsom bröder och yrkande på
egendomsgemenskap.

Den kände ryske forskaren och skildraren
af sektrörelsen i Ryssland, A. Prugavin,
begaf sig nu till Tchevelevo och på ort och
ställe tog kännedom om rörelsen, och i tryck
skildrade sina iakttagelser.

Under de senaste åren har Sutajeff vunnit
stor ryktbarhet genom det stora inflytande han
utöfvat på den store författaren Leo Tolstoy,
hvilken sjelf i skildringen af sina inre strider
säger, att den man, som mer än någon annan
halp honom ut ur de garn af motsägelser och
falskheter, i hvilka han var fången, var
Sutajeff. Också finner man i L. Tolstoys religiösa
och sociala skrifter hufvudsakligen Sutajeffs och
hans föregångares åsigter upptagna och
framstälda i vetenskaplig form. Sutajeff var
omkring 50 år, då han började att offentligt
framställa sin lära. Hans åsigter voro resultatet af
ett helt lifs erfarenheter. Han föddes och
uppväxte under lifegenskapens förbannelse. Kort
efter dess afskaffande blef han myndig och
gifte sig. Redan som ung började han tänka
öfver lifvets högsta frågor, under det han
antingen under en dyster himmel arbetade ute
på fältet i en sumpig och ödslig trakt eller
under de långa vinterkvällarne satt framför
brasan i sin tarfliga <i>izba.</i> Det var
hufvudsakligen åsynen af allehanda orättvisor, förtryck
och lidanden omkring honom, som först väckte
honom till allvarlig eftertanke.

Då han gifte sig, kunde han ännu icke
läsa, men han beslöt nu att lära sig det,
hvilket han också med stor ihärdighet gjorde. I
likhet med sina grannar brukade han under
vintern arbeta som stenhuggare i ett
monumentfaktori i Petersburg. Efter 10 à 12 års
ihärdigt arbete hade han genom stor sparsamhet
lyckats skrapa ihop ett litet kapital och
uppsatte då ett eget litet stenhuggeri. Hans lilla
affär lyckades bra, och han kunde nu lättare
än förr få en ledig stund, som han och hans
äldste son, hvilken var hans biträde, brukade
använda till »hälsosam» läsning.

Den bok, som de mest läste uti, var nya
testamentet. Härunder sågo de med häpnad
hvilken motsats, som rådde mellan lifvet
omkring dem, deras eget inbegripet, och nya
testamentets lära. Deras lilla affärsrörelse, ehuru
inför verldens ögon fullkomligt hederlig,
började nu oroa deras samveten, isynnerhet sonen
Dimitris. Slutligen säger denne: »Far, vi
synda. Det ligger mycken synd i affärer. Vi
måste upphöra med vår affär.»

Fadren försökte öfvertala honom att låta
det fortgå såsom förut ännu någon tid,
åtminstone för ett år; men den unge mannen kunde
ej för sitt samvete uthärda längre, utan
lämnade stenhuggeriaffären och tog plats som
dagsverksarbetare. Både sonen och fadren
betraktade, i likhet med de flesta ryska bönder, alla
slags affärer icke som »arbete» utan som »ocker».
Omkring ett år senare upphörde Sutajeff med sin
lilla rörelse. Den lilla summa, omkring 3,500
kr., som han sparat ihop, utdelade han bland
de fattiga, och de fordringar, han hade,
efterskänkte han.

Nu återvände han till sitt hem på landet
och återtog sitt jordbruksarbete, hvari, enligt
hans åsigt, ej med nödvändighet ligger någon
synd. Men synd omgaf honom på alla håll.
»Jag såg», säger han i sitt samtal med
Prugavin, »att det icke fans någon kärlek ibland
folket. Alla lupo de efter penningar; och jag
började resonnera med mig sjelf hvarför det
skulle vara så. Hvarför det, och hvarför det?
Jag talade med kloka personer och vände mig
äfven till <i>popen</i>.» Men hans förklaringar
tillfredsstälde ej Sutajeff det allra minsta. Han
började nu med allvar att tänka för sig sjelf,
och följden blef att han småningom öfvergaf
den ortodoxa kyrkans ceremonier. Först
upphörde han att bära korset pä bröstet, något
som alla ortodoxa ryssar bruka göra. »Jag
kände, att detta var idel skrymteri», säger han
till Prugavin. »Vi bära Kristi kors på våra
bröst, men i våra lif bry vi oss icke om
Kristus och göra ingenting för hans sak och hans
sanning.»

Ännu ett barn föddes i hans familj, hvilket
han ej brydde sig om att bära till presten. Man
frågade honom, hvarför han ej lät kristna
barnet. »Hvarför?» upprepade, han. »Vi äro alla
kristnade, och likväl fortfara vi att lefva sämre
än otrogna och hedningar.»

Då <i>popen</i> under en högtid kom på
besök hos Sutajeff, bad denne honom förklara
ett och annat rörande kristningsceremonien.
<i>Popen</i>, som ej kunde gifva de äskade
förklaringarne, vardt vred och sade i vredesmod:
»Hvad vill du mig, din usling? Vill du jag
skall kristna dig med den här käppen?»
Sutajeff försökte i alt saktmod att ånyo leda
<i>popens</i> uppmärksamhet till frågan, men denne
afbröt honom, sägande: »Om jag blott vetat hvad
det skulle blifva af dig, skulle jag ha dränkt
dig i dopfunten!»

Han for nu ut i allehanda grofheter mot
Sutajeff, sade, att han var en djefvul o. s. v.
När <i>popen</i> hade lugnat sig litet, tog Sutajeff
fram Nya testamentet och bad honom
förklara en viss text deri. Nu vardt <i>popen</i> ånyo
ursinnig, ryckte boken ur Sutajeffs hand och
kastade den under bordet. Då nu Sutajeff
förehöll <i>popen</i> det opassande och syndiga uti
att på detta sätt behandla den heliga bok, som
han hvarje söndag kysste under gudstjensten,
svarade presten endast med okvädingsord.
Efter detta uppträde upphörde Sutajeff helt
och hållet att besöka kyrkan.

Flera af Sutajeffs meningsfränder gjorde
liknande erfarenheter. En viss Elias Ivanoff,
hvilken en tid haft en handelsbod, men sedan
upphört med handeln »för sin själs skull», fick
vid ett visst tillfälle uppbära mycket ovett af
<i>popen</i> för sin försummelse att gå till nattvarden.
<i>Popen</i> lofvade honom likväl att i kyrkboken
anteckna honom såsom hafvande ordentligt tagit
sakramentet, om han betalade honom 20 kopek,
hvilket mannen gjorde för att slippa vidare
trakasserier.

»Nå», frågade nu bonden, »har jag nu fått
förlåtelse för mina synder? Löper nu ej min
själ fara att blifva stekt i helvetet?»

<i>Popen</i> varat ånyo vred och utropade med
en hotande åtbörd: »Håll mun på dig! Jag
vet nog hvem jag skall vända mig till för att
nedtysta dig.»

En annan af Sutajeffs vänner, en viss
Luneff, afgaf inför rätta det vitnesbördet, att ingen
hade försökt att omvända honom, men då
<i>popen</i> vägrat kristna ett hans barn för mindre
än en viss summa, hade han sjelf kristnat det;
och då barnet efter någon tid dött, hade han
sjelf begrafvit det utan att vända sig till <i>popen</i>.
Han hade icke gått till kyrkan, emedan »den
icke är ett bönehus utan ett plundringshus».

Dessa och flere liknande tilldragelser ledde
slutligen till fullkomlig skilsmessa från den
ortodoxa kyrkan. En dag upphörde Sutajeff och
hans vänner att fasta, med stöd af frälsarens
ord, att det som går in genom munnen
besmittar icke människan. En annan dag
samlade de ihop alla sina <i>ikoner</i> och buro dem
till <i>popens</i> hus och bådo honom taga vara på
alla dessa afgudar, ty de ville ej längre
behålla dem. Vid ett annat tillfälle skulle ett
ungt par ingå äktenskap. Sutajeff öppnade sitt
nya testamente, läste kapitlet om bröllopet i
Kana, höll ett kort tal och nedkallade Guds
välsignelse öfver det unga paret.

På söndagarne samlades de i Sutajeffs hus
och läste ur den heliga skrift, isynnerhet ur
nya testamentet, hvarefter någon talade några
ord öfver det lästa och nedkallade Guds
välsignelse öfver de församlade. På detta sätt
samlades en krets meningsfränder, hvilken
ständigt ökades och sträckte sig till
omkringliggande byar.

<i>Sutajefftsernas</i> lära kan i korthet uttryckas
med ordet <i>kärleken</i>. De befatta sig ej mycket
med teologiska spekulationer, utan med
kristendomens sedelära och det urkristliga
samhällsidealet. Då man förebrådde Sutajeff, att han
bildade en ny sekt, svarade han: »Vi bilda
ingen sekt, vi vilja endast vara sanna kristna.
Och hvari består den sanna kristendomen? I
kärleken.» De bry sig lika litet om asketisk
stränghet och bokstafsträldom som om
mysticism. De fästa sig hufvudsakligen vid praktisk
kristendom. På frågan: »Hvad är sanning?»
svarar Sutajeff: »Kärleken i det gemensamma
allmänna lifvet.» Han bekymrar sig ej så
mycket om <i>sin egen</i> frälsning som icke fast mera
om sina bröders och samhällets. Endast det
är sant, rätt och godt, som kan lära
människorna lefva bättre. Sakramenterna och
presternas öfriga tjenster har han ej funnit göra
någon människa bättre. Man förebrår honom,
att han förnekar äktenskapet, derför att han
ej låter presten viga sina barn. Han svarar:
»Jag erkänner ej det lögnaktiga äktenskapet.
Om jag grälar eller slåss med min hustru, är
det intet äktenskap, emedan der är ingen
kärlek.» Men <i>verkliga</i> äktenskap, grundade på
verklig kärlek, erkänner och yrkar han på.
Då han gifter bort sina barn, förmanar han
dem blott att lefva enligt den gudomliga lagen
och behandla alla människor som bröder och
systrar.

Då folk talar om »Sutajeffs evangelium»,
svarar han, att han ej förkunnar något nytt
evangelium. »Man säger, att det finnes många
religioner», säger han. »Barnsligheter! Man
borde sammansluta alla dessa kyrkor och säga
till dem: Det finnes blott en enda sann
religion, nämligen kärlekens.»

»Äfven vi tro på treenigheten», säger han,
»men Gud fadren är kärleken; Jesus Kristus
förkunnade kärlekens grundsatser, och den
helige Ande lärde oss detsamma genom
apostlarne. Vår lära är, att det ej borde förekomma
något plundrande, inga krig, intet ockrande,
ingen handel, inga pengar. Hvartill tjena
pengar, om vi alla lefva som bröder, och hvar
och en kan få alt hvad han behöfver från de
andra?»

Med apostlagerningarne framför sig såg
han, huru de första kristna arbetade med sina
händer, men räknade icke produkten af sitt
arbete såsom uteslutande sin egen tillhörighet,
hvilket skulle hafva varit egoistiskt, utan »hade
allting gemensamt». Deremot såg han alt
omkring sig idel sjelfviskhet, hat och förtryck.
Men han trodde på ett tusenårigt rike, då det
urkristliga samhällsidealet skulle blifva en
verklighet på vår jord, ty »Guds rike måste
upprättas <i>här</i>, vi veta icke hvad som finnes der borta»,
sade han i det han pekade mot himlarymden.
Men detta Guds rike, der det ej längre skall
finnas några soldater, domare eller ockrare,
utan alla skola vara bröder under den
himmelske fadren, kan ej och får ej upprättas med
yttre våld utan med öfvertygelsens och framför
alt kärlekens vapen.

Sutajeff tillhör likväl icke dessa tvärsäkra
profeter, som tro sig innesluta all visdom i
sitt lilla hufvud och ensamme hafva hela
sanningen. Tvärtom fruktar han, att han kan
hafva tagit miste i något stycke, men han
trånar efter sanningen och ljuset. »Ofta», berättar
hans skildrare herr Prugavin, »blickade han ut
genom fönstret och sade med en ton i rösten,
som innebar en outsäglig mening: ’Ack, om
någon kunde säga mig, hvari jag bedrager
mig, hvari jag aflägsnar mig från sanningen,
så skulle jag tjena denna människa ända in i
döden. Ja, jag vet icke, hvad jag ej skulle
gifva henne.’» Man hör mänsklighetens
hjertslitande nödrop uppstiga ur denna tarfliga
<i>izba!</i>

Men Sutajeff och hans vänner stannade ej
blott vid åsigter och läror, utan de ville
framför alt <i>förverkliga</i> dem i lifvet. Om de också
icke, hvilket man lätt kan ana, lyckades att
uppnå sina ideal, voro de likväl nitiska och
trogna i sina allvarliga försök att göra det och
utstodo derunder motsägelser, lidanden och
förföljelser af alla slag.

Vi ha redan nämnt, hurusom Sutajeff
skänkte bort alt hvad han förvärfvat åt de
fattiga. Detta var det första steget. När
sedan uppbördsmän komma och utkräfva skatt,
svarar Sutajeff dem med en mängd bibelspråk;
och så taga de hans kor och sälja dem för
att betala skatterna och sitt besvär. Detta
upprepas om och om igen. När han ställes
inför domstolen, uppställer han Guds ord inför
de mänskliga lagarna, men utstår undergifvet
det straff, som drabbar honom. När det blir
fråga om att svärja eller fullgöra krigstjenst,
anföras de Kristi ord, hvilka tydligen förbjuda
både edgång och brodermord. Sutajeffs
yngste son, Ivan, kallas till krigstjenst. Han
säger, att Kristus förbjuder honom både att
svärja trohetseden och bruka mordvapen mot
sin nästa. Han kastas i ett förpestadt fängelse
på vatten och bröd. Han vägrar att intaga
någon som helst föda. För att han icke må
dö, tar man honom efter 4 dygn ur fängelset,
tvingar i honom mat och för honom med ett
»disciplinkompani» till fästningen Schlüsselburg,
der han inneslutes i en ensam cell. En af
soldaterna, som eskortera honom, blir så
kraftigt berörd af den unge mannens kärleksfulla
lugn och kristliga uppförande, att han kastar
bort sina vapen och utropar: »Är ej detta en
sanningens martyr?» — och blir sjelf i sin tur en
martyr. Sutajeff tror på den inre disciplinen hos
människan. Man behöfver blott taga bort
bindeln från hennes ögon och befria henne från
fjettrarne, och hon skall gå rätt.

En afton inträffade följande skådespel på
gatan i byn Tchevelevo: »Nikolai Ivanovitch»,
sade Sutajeff till en af sina grannar, »är du
en tjuf?» »Nej, Gud ske lof!»

Han stälde nu samma fråga till alla de
öfriga, och då han fått samma svar, sade han:

»Icke heller jag är någon tjuf. Hvarför
låsa vi då in allting, såsom om vi alla vore
tjufvar?» Och han förklarade att han skulle
borttaga alla lås från sina hus och
förvaringsrum. Stölder började inträffa. Han brydde
sig ej derom. En natt kommo några bönder
från en grannby med en kärra för att stjäla
ur hans sädesbod. De hade redan fylt
kärran, då Sutajeff, väckt af bullret, infann sig.
De blefvo mycket förskräckta, men Sutajeff
gick in i boden och tog den enda kornsäck,
som fans kvar, och kastade den på deras
kärra, sägande: »Om ni är i behof, så tag
den också.»

Tjufvarne aflägsnade sig, men följande
dag återkommo de skamsne och förde tillbaka
sitt byte, sägande: »Vi ha ångrat oss.»

»Då alla hafva antagit
egendomsgemenskap», sade han, »skall det ej finnas några
tjufvar mer.»

<i>Sutajefftserna</i> utbreda sig alltmer och mer
såväl inom provinsen Novgorod som i de
omgifvande trakterna.
</chapter>
<chapter name="X. Grefve Tolstoy">
<h2>X.
Grefve Tolstoy.</h2>

Ingen ryss torde i våra dagar vara föremål
för så allmänt intresse såväl inom som
utom Ryssland som grefve Leo Tolstoy. Ett
verldsberyktadt snille, som tillbringar sin tid
med att breda ut gödsel på åkern och göra
skor vid skobänken; en stor tänkare och en
författare af högsta rang, som skrifver
ströskrifter för bönder och arbetar på
förverkligandet af ett socialistiskt samhällsideal på
religiös grundval efter Kristi och hans första
lärjungars föredöme; en högaristokrat, hvilken
lefver som en enkel bonde — en sådan man
måste väcka uppmärksamhet i hela den
civiliserade verlden.

Det är ej med Tolstoy såsom
novellförfattare, filosof och verldsman, utan såsom
sanningssökare och religionslärare vi hafva att
skaffa.

Grefve Tolstoy har i sina skrifter mycket
omständligt skildrat hvarje skede i sitt andliga
lifs historia. Född och uppfostrad i den ryska
ortodoxa kyrkans sköte, förlorade han likväl
snart all tro på religionen. »Vissa minnen
komma mig till och med att tänka», säger
han i sina »Bekännelser», »att jag aldrig på
allvar trott, och att hvad jag tog för att vara
tro ej var något annat än förtroende till hvad
<i>de store</i> bekände. Men äfven detta förtroende
var mycket sväfvande.»

Kommen till mogen ålder fann han ingen
skilnad i lifvet mellan dem som sade sig vara
troende och dem som öppet förnekade den
kristna tron. Om det var någon skilnad, så var den
icke till de förras fördel. Ofta stod den
ortodoxa bekännelsen tillsammans med
inskränkthet, grymhet och osedlighet, då han deremot
fann intelligens, ärlighet, människovänlighet och
sedlighet hos sådana som gälde för otrogna.
Detta bragte honom afgjordt på de
otrognas sida.

I stället för att befatta sig med den tomma
och döda ortodoxien, som han ej trodde på,
vinnlade han sig nu om att blifva god, att mer
och mer fullkomnas. Men han var ung, hade
sina passioner och var ensam, då han ville fara
efter det goda. Han hade ej kraft att motstå de
inre begärelserna eller trycket utifrån. Han
hängaf sig, såsom de öfriga af sin omgifning, åt
allehanda lidelser. Han blef militär och deltog,
utom i krig, i alla de gröfsta utsväfningar, hvilka
öfvas bland krigare, såsom spel, dryckenskap,
lättsinne och våld.

På detta sätt lefde han i tio år. Nu
började han »af fåfänga och äregirighet», såsom
han sjelf säger, skrifva noveller. Han gjorde
lycka och vann beröm. Han flyttade till
Petersburg och egnade sig åt författareverksamhet,
vann ära, rikedom och verldsrykte. Äfven här
hängaf han sig åt allehanda nöjen och
utsväfningar.

Efter någon tid reste han till utlandet, der
han umgicks med de mest framstående
representanterna för vetenskap och konst, hvilka
stärkte honom i hans tro på den allmänna
utvecklingen och framåtskridandet. Nu och då
svigtade likväl denna tro, bakom hvilken dolde
sig lifvets högsta frågor — obesvarade.

Under sin vistelse i Paris såg han en dag
en afrättning, och denna syn krossade hans
tro på »framåtskridandet». En annan händelse
inträffade äfven, som ytterligare bekräftade
betydelselösheten i denna tro. Det var hans
broders död.

Vid återkomsten från utlandet slog han
sig ned på landet, der han organiserade
skolor för bönder, i hvilka han sjelf tog del i
undervisningen och på annat sätt arbetade för
upplysningens sak. Men hvad skulle han lära
det okunniga folket, och huru? Sedan han
sysselsatt sig ett år med detta arbete, hvarunder
han äfven börjat mera kritiskt studera det
»framåtskridande», hvarpå han trott, begaf
han sig ånyo till utlandet »för att», såsom
han uttryckte sig, »lära sig konsten att
undervisa andra, då man sjelf ingenting vet.»

Återkommen till Ryssland, samma år
lifegenskapen upphäfdes, återtog han sitt arbete
med att undervisa det okunniga folket i skolorna,
samt de bildade genom den tidning, han utgaf.
Men han var otillfredsstäld både med sig sjelf
och sitt arbete. Efter ett års arbete
insjuknade han »både kroppsligen och andligen».
Återstäld från sin sjukdom begaf han sig till
bashkirerna ute på österns stepper för att
reparera sin helsa. Återkommen derifrån ingick
han äktenskap med en dotter till en läkare i
Moskwa. Han lefde nu i femton år
uteslutande för sin familj och för literaturen. Men
då lifvets allvarligare frågor med sina
»hvarför?» och »hvad sedan?» med oemotståndlig
makt trängde sig på honom, gaf honom
vetenskapen och lärdomen intet svar. Lifvet blef
för honom en omening, en olycka, och han
började umgås med sjelfmordstankar. Flera
gånger gick han ut i skogen med geväret på
axeln i afsigt att göra slut på en tillvaro, som
ej hade någon betydelse och som endast var
en förbannelse. Men fruktan för att handla
förhastadt afhöll honom från att verkställa
beslutet. Han ville ej förhasta sig, utan komma
till full klarhet med sig sjelf.

Efter att förgäfves hafva sökt att på det
mänskliga vetandets väg utforska lifvets
betydelse och ändamål, vände han sin
uppmärksamhet till den stora okunniga massan, som
trälade i armod år in och år ut utan att
likväl göra slut på sin eländiga tillvaro. Hvad
var orsaken härtill? Jo, dessa människor hade
på sitt vis uppfattat lifvets betydelse och
ändamål. Huru? Genom tron. Han insåg nu att,
utom förståndsvetandet och oberoende deraf,
gifves det en annan art af kunskap, nämligen
den inre eller intuitiva kunskapen, som kallas
tron. Men denna tro är icke någon blott
teologisk »tro», utan den är den omedelbara
»kännedomen om lifvets mening, hvilken gör, att
menniskan icke gör slut på sin tillvaro utan lefver.
Tron är lifvets kraft. Om människan lefver,
är det derför att hon tror på någonting».<footnote>»Bekännelser». Se öfvers. sid. 205.</footnote>

Han insåg nu, att den ståndpunkt, som
han i likhet med en Schopenhauer, en Salomo
m. fl. intagit var ohållbar. De hade uppfattat
lifvet såsom meningslöst, och likväl hade de
ej med ens gjort slut derpå. Alla deras
resonnemang hade rört sig i en magisk cirkel,
ty 0 måste alltid vara lika med 0. Han
började äfven fatta, att i de svar, som tron gaf
på lifvets frågor, låg ett djup af mensklig
visdom, som ensam förmådde uppfatta lifvets
betydelse och ändamål.

Detta insåg han, men det skänkte honom
föga tröst. Han var villig att tro, med vilkor
att det härför icke fordrades att förneka
förnuftet, ty detta skulle vara en lögn. Han
började nu studera buddismen, mohamedanismen
och kristendomen i dess urskrifter. Till den
ändan lärde han sig vid öfver 40 års ålder
grekiska språket. Dessutom vinnlade han sig om
att lära känna kristendomen genom att studera
dess bekännare, som omgåfvo honom, både
ortodoxa och evangeliska.

Trots alla medgifvanden och alt
undvikande af diskussioner kunde han ej dela dessa
människors tro. Hvad som för dem gälde
såsom tro var ingen förklaring, utan ett
fördunklande af lifvets betydelse. Ju mer de
utvecklade sin tro, ju mer ökades hans fruktan att
falla tillbaka i sin förra förtviflan. Om dessa
människor verkligen trodde, var det för ett
ändamål, som var honom främmande.
Dessutom motsvarade deras lif på intet vis den
lära, de bekände. De voro lika sjelfviska,
giriga, njutningslystna och tyranniska som de
otrogna, om icke mycket mera.

Han vände sig nu från de högre uppsatta
bland kristendomens bekännare till den stora
okunniga massan af folket, såsom fattiga
pilgrimer, munkar, sekterister och bönder. Äfven
här fann han samma vidskepelser som hos de
skentroende i de högre kretsarne, men deremot
var de arbetande massornas lif en bekräftelse
af den betydelse af lifvet, som deras tro
uppenbarat för dem. Och ju mer han gaf akt
på deras lif, ju mer fann han, att deras tro
var något väsentligt för dem, och att hon
ensam förklarade lifvet och gjorde det möjligt
för dem att lefva. Lika orimlig som denna
tro föreföll honom hos öfverklassens
människor, hvilka endast lefde för sina nöjen, för
sig sjelfva, på den trälande massans
bekostnad, lika förnuftig och tilldragande var den
hos den stora mängden, som lefde, led och
arbetade i öfverensstämmelse med dess läror.

För att fatta Guds vilja måste man utöfva
den. Man kan ej fatta lifvets betydelse och
ändamål, så länge man lefver parasitens lif;
man måste lefva det sanna och verkliga lifvet.

Han går till kyrkan och tar del i
gudstjensten, men finner den snart vara meningslös, och
han förkastar slutligen hela ortodoxien och
hängifver sig åt studiet af bibeln för att finna
det väsentliga i religionen. Han sätter sig
härunder i förbindelse med bonden Sutajeff, af
hvilken han mottager så mäktiga intryck, att
hans senare uppfattning af religionen
hufvudsakligen återfinnes i Sutajeffs läror.

Efter att en lång tid hafva studerat nya
testamentets lära upptäckte han, såsom han
uttrycker sig, »ett litet fönster, genom hvilket
han kunde se Gud.» Han fann i Kristi egna
ord människans bästa vägledning till Guds vilja.

För tio år sedan inträffade följande händelse,
hvilken betecknade vändpunkten i hans lif.
Han hade visserligen redan då med
förståndet omfattat de läror, han sedan drifvit, men
han hade ännu ej brutit med sitt förra lif för
att förverkliga sin tro. Nu inträdde denna
brytning. I Moskwa äro studenterna vid
universitetet ålagda att tjenstgöra som folkräknare.
Grefve Tolstoys äldste son var då vid
universitetet och tog del i folkräkningen. Grefve
Tolstoy åtföljde sin son, under det han gjorde
sina ronder, och i sällskap med honom
genomforskade de fattigaste kvarteren i den stora
staden.<footnote>Se Tolstoys »Hvad är att göra?» Se öfvers. 1887.</footnote> Detta. var en händelserik dag för
grefven. Han hade hittills fört ett bekvämt
och sjelfviskt lif i lyx och öfverflöd. Alt hvad
ett människohjerta kunde önska stod honom
till buds: ära, rikedom, helsa, sysselsättning,
en stor och lycklig familj och en här af
vänner — alt var hans; alt kunde han njuta utaf.
Men nu hade han plötsligt stälts ansigte mot
ansigte med deras hopplösa fattigdom, hvilka
ej egde någonting. Det var som om en syn
från en annan verld hade plötsligt uppenbarat
sig för honom. Han återkom till sitt hem som
en förändrad man, och alt ifrån den dagen
har det varit blott en enda sorg, som tryckt
honom, nämligen att hans familj gjorde det
omöjligt för honom att öfvergifva alt hvad
han hade för att förverkliga Kristi kristendom
och följa sin mästares fotspår, hvilken egde
ingenting i denna verlden. Han ville offra alt
hvad han egde, men hans familj satte sig
deremot, och grefven gaf vika för den tvingande
nödvändigheten. Hade han försökt verkställa
sin önskan, är det mer än troligt, att hotelsen
om myndigheternas mellankomst blifvit satt i
verket, och hans egendom stälts under
regeringens förvaltning. Det återstod honom
derför intet annat än att för sin enskilda del följa
sin öfvertygelse.

Mr. W. T. Stead, utgifvaren af den
engelska tidningen »Pall Mall Gazette», har i sin
tidning skildrat sina iakttagelser under en
veckas vistelse i grefve Tolstoys hem, Jasnaja
Poljana, och dervid beskrifvit såväl hans
hvardagslif i hemmet som ock hans åsigter. Vi
återgifva här ett kort utdrag ur dessa skildringar.

Det var sista veckan i maj, säger Mr.
Stead, som jag besökte Jasnaja Poljana. Den
långa vintern hade ändtligen flytt, och
fogelsångens tid hade kommit.

Efter att hafva tillbragt en dag i Moskwa
och en annan till ett besök i det ryktbara
Troitsaklostret, afreste jag med södra
jernvägen till Tula. Under en lång stund efter det
alt annat af Moskwa försvunnit för min syn,
flammade kupolen af det till minne af
Napoleons återtåg uppförda templet likt shekinas
härlighet öfver det ortodoxa Rysslands
allraheligaste. Efter omkring fem timmars färd i
de bekväma ryska jernvägsvagnarne,
uppnåddes Tula, hvarifrån jag tog skjuts de
återstående två milen till grefve Tolstoys hem. Den
stora vägen slingrar sig fram öfver ändlösa
grönskande fält, erinrande om att ryssarne ha
godt utrymme. Då vi kommit ett stycke utom
staden, foro vi förbi en rad af fångar,
marscherande under beväpnad militäreskort. Ett stycke
längre fram sågo vi några trupper sysselsatta
med öfningar i skärmytsling.

Då vi närmade oss Jasnaja Poljana, såg
jag på ängen till höger om vägen en grupp
personer nyfiket betrakta mig. Kommen
närmare igenkände jag tvenne af dem, hvilka jag
träffat i Petersburg. Jag hoppade ur åkdonet
och stod framför grefve Tolstoy, hans tvenne
döttrar, en niece och en lärjunge, hvilka tvenne
sistnämde kommit före mig på besök hos grefven.

Grefve Tolstoy är mycket lik sina
porträtt. Han är en man på något öfver 60 år
med jerngrått hår, solbrändt anlete och alldeles
grått helskägg. Hans tjocka hår är benadt på
midten. Hans breda och massiva panna är
fårad af tankens plogbill, hans små
genomträngande ögon lysa fram bakom buskiga ögonbryn.
Hans kraftigt bygda något uppstående näsa
vidgar sig i stora uttrycksfulla näsborrar.
Dragen äro så starkt markerade, att de, en gång
sedda, ej snart kunna förgätas.
Ansigtsuttrycket är allvarligt med en bakgrund af en
betecknande tankfull dysterhet. Stundom
framblixtrar en stråle af barnslig glädtighet ur hans
öga. I hans röst ligger alltid en vänlig ton;
men stundom frambryter ur den glödande
härden, som döljes derinom, liksom flammor af
eld; ansigtet blir mörkt och hotande som ett
åskmoln, och hela hans varelse darrar och skälfver,
under trycket af de öfverväldigande känslorna
och tankarna. Hans längd är något öfver
medelmåttan, och hans sextio är hafva icke böjt
hans gestalt; men han eger icke längre samma
styrka som fordom. Han föreföll mig något
hopkrumpen och utsliten, såsom om tiden och
den ständigt brinnande elden derinne hölle på
att förhärja den fordom så kraftiga gestalten.

Grefve Tolstoy kläder sig som en bonde,
ej som en ädling. Han bär en grof mörk
blus, hopknäpt från bröstet till hakan,
omgifven af lädergördel omkring lifvet. Kragar,
manchetter och dylikt skräp undviker han. På
sitt hufvud bar han en mjuk, väderbiten hatt
utan bräm, och då han gick ut i det fria,
begagnade han en lång staf. Hans lärjunges
drägt liknade mästarens. Enkelhet i
klädedrägten är ett utmärkande drag i Tolstoys
evangelium — en bland de många punkter,
hvari det liknar kväkarnes. Lärjungen — en
ung man med bildning — hade försakat alt
för att utbreda den nya läran. Han hade vård
om Tolstoyanernas skriftförråd i Petersburg,
der han hade gifvit mig profexemplar af alla
de skrifter och illustrationer, medels hvilka de
söka sprida Tolstoys läror bland folket, så
vidt detta kan tillåtas af censorerna.

Grefvens döttrar, som gingo i sällskap
med sin kusin, en dotter till en domare i
Petersburg, hade nyss kommit till landet från sitt
vinterhem i Moskwa. Grefven sjelf hade
kommit två veckor förut till fots — »en
pilgrimsfärd», såsom han uttryckte sig — omkring 40
mil efter landsvägen, tillbringande nätterna i
bondkojor och spisande af böndernas tarfliga
kost. Grefvinnan, en god och praktisk
husmoder, förutan hvilken den hårda
verklighetens skarpa egg skulle hafva gått illa åt
grefvens luftslott, var mycket bekymrad öfver att
han blottstälde sig för en dylik risk; men den
obeveklige mannen måste få sin vilja fram, och
ehuru våren nätt och jemt börjat mildra den
skarpa vinterkylan, hängde grefve Tolstoy sin
rensel öfver sina skuldror, fattade sin staf och
trampade i väg 40 mil efter de smutsiga
vägarne mellan Moskwa och Jasnaja Poljana.
Grefvinnan stannade kvar för att framföda sitt
trettonde barn, som var jemt sex veckor
gammalt vid min ankomst dit (i maj 1888). Hon
hade med familj kommit från Moskwa endast
ett par dagar före min ankomst.

Af grefvens stora familj lefva ännu
tretton. Den andre sonen är gift och bofast. De
öfriga äro hemma. En höll på att afsluta sina
studier i Moskwa.

Grefvens boningshus stod bland träden i
en park, der naturen ohämmadt utvecklade sitt
lif. Marken framför detsamma sluttar ned till
en liten ström. Huset, två våningar högt, är
hvitrappadt och belagdt med måladt plåttak.
Framför detsamma är en upphöjning af sten.
Framför första våningen är en balkong med
en veranda. Husets ena ända öfverskyggas af
träd, vid andra ändan är en liten
blomsterträdgård och en öppen plats, der gossarne
spelade krocket. Bakom huset är en öppen
plats, i hvars midt står ett gammalt träd.
Under detta träd stodo pilgrimer i pittoreska
grupper och väntade på att grefven skulle komma,
hvilken bokstafligt lyder skriftens befallning:
»Gif åt den, som begär af dig, och vänd dig
icke bort från den, som vill låna.» Då
grefven infann sig, gingo de fram och helsade.
Han utbytte helsningar och inlät sig i samtal
med dem, hvarefter han gaf dem 10 kopek
hvardera, hvarpå de belåtna fortsatte sin
vandring. Det var en mycket vacker tafla att se
dessa pilgrimer med sina stafvar och kantade
skor och sina rena och glada ansigten stå och
samtala med den store författaren, under det
solen sakta sjönk i vester, och mjölkflickorna
gingo till ladugården.

Omkring 3 kilometer från huset står
kyrkan, hvilken med sina kupoler bildar ett
framstående föremål i denna landtliga tafla. Den
är belägen vid bortre ändan af den andra byn
på godset. Bland bönderna i dessa byar
förer grefve Tolstoy en patriarkalisk tillvaro.
Han sätter sin ära uti att vara såsom en ibland
dem, och likväl är han icke en af dem. De
se upp till honom med undran och
tillgifvenhet och icke utan vördnad. Ingen likhet i
klädedrägt kan bilda en brygga öfver det svalg,
som gapar mellan ädlingen och bonden.
Grefven tror, att de förstå honom. För dem är
det mycket enkelt: han bär deras drägt för
att »frälsa sin själ»! Jag fruktar likväl, att
bönderna icke äro fullt tillfredsstälda med denna
fras såsom en förklaring på grefvens
handlingssätt. Ingenting kunde synas mera idylliskt än
förhållandet mellan grefven och bondfolket. De
kommo till honom från aflägsna trakter
rundtomkring för att hänskjuta sina tvister till hans
afgörande eller lyssna till hans åsigter rörande
dagens frågor. Innan hans familj kom från
Moskwa, brukade han tillbringa sina aftnar bland
bönderna och diskutera med dem om tidens
stora frågor och vinnlägga sig om att utfinna,
hvad de kunde hafva att lära af dem, hvilka
skryta öfver sin högre kultur och större civilisation.
Om grefven kunde förmås till att nedskrifva
dessa diskussioner med bönderna, skulle han
bättre gagna sin sak än genom att gräfva upp
potatis på böndernas åkrar.

Då vi kommo till huset, visade mig
grefven till ett litet rum till höger om ingången.
»Se der», sade han, »kan Ni bo och sofva i
det der lilla biblioteket bland böckerna, och
Ni kan kläda Eder i rummet bredvid, der
äfven jag kläder mig.» Samma rum utgjorde
äfven grefvens arbetsrum, i hvars ena vrå vid
fönstret syntes grefvens skomakeriredskap; nära
dörren stod en kommod och en spegel.
»Kanske Ni önskar tvätta er nu?» sade han, i det
han öppnade kommoden. »Ni kan tvätta er
här. Då Ni gjort det, kan Ni tömma ut
vattnet så», och dermed tog grefven tvättfatet och
gick ut på den upphöjda terrassen framför
huset och tömde ut det smutsiga vattnet i
trädgården. Detta gjorde han så naturligt, att
man ej kunde erfara mer än ett ögonblickligt
intryck af det egendomliga uti att den store
författaren, filosofen och ädlingen uttömde
smutsvattnet för en gästs bekvämlighet.

Grefvinnan Tolstoy, dotter till en läkare
i Moskwa, blef gift med grefven medan hon
ännu var mycket ung. Hon har, såsom redan
nämts, födt honom 13 barn, hvilka alla hon
sjelf uppammat och uppfostrat. På henne
hvilar hela hushållsbördan både på landet och i
staden. Hon leder, ordnar och styrer alt.
För grefven är besittningen af ett hus bättre
än en bondes, en synd. I hans hus lefver
hans familj i syndfull lyx, emedan de hafva
tjenare, som borsta deras skor, och en kock,
som tillagar deras föda. Han lefver i deras
hus så att säga under protest. Grefvinnan har
gjort alt hvad hon kunnat för att tillmötesgå
hans åsigter. De hafva förenklat hela sin
tillvaro. De muntra sommarkalasen, då Jasnaja
Poljana var uppfyldt af ystra gäster, till
hvilkas förnöjelse hela dagar tillbragtes under
musik, dans, sång och teatraliska föreställningar,
hafva alldeles upphört. De unga damerna kläda
sig mycket enkelt. Vin har nästan helt och
hållet försvunnit från deras bord. De hafva
reducerat denna onda verldens pomp och
fåfänglighet till det minsta möjliga. Men när
det kom till frågan att lemna alt och gå ut
och lefva som bönder, då sade grefvinnan nej.
Hon kunde ej gå längre. För barnens skull,
om icke för grefvens, fick det ej ske. Hon
saknade visst icke sympati för sin makes
åsigter. Utom vården af sitt stora hushåll har
hon alltid tagit det varmaste intresse i
utvecklingen af hans idéer och har utfört ett
ansträngande arbete med kopiering och
öfversättning af hans arbeten. Grefve Tolstoys stil
är oläslig för de fleste dödlige. Alla hans
manuskript kopieras derför af hans hustru,
innan de lemnas till pressen. Han rättar,
reviderar och renskrifver ständigt sina korrektur;
och alla dessa kopieras af grefvinnan. »Krig
och Fred» kopierade hon ej mindre än sex
gånger, innan verket antog den form, som
tillfredsstälde hennes kinkige man. Hans
senaste bok, »Lifvet», som är kort och metafysisk,
kopierade hon 16 gånger, utom att hon
öfversatte den på franska. Hon undervisade på
samma gång sina barn i engelska och musik
och hade öfverinseende öfver spridningen och
försäljningen af en förbättrad upplaga af sin
mans skrifter.

Grefve Tolstoy är, så att säga, en
hedersgäst i sin hustrus hus. Han tar ingen del i
dess ekonomi, icke ens som rådgifvare. Han
går och kommer, när han behagar. Han
sitter ned till bords med familjen, ehuru han
inskränker sig till den enklaste föda. Han är
älskad och ärad, ja, nästan afgudad af sin
omgifning, men han kan aldrig lösgöra sig från
den öfvertygelsen, att hans vistelse under sitt
eget tak är en sjelfmotsägelse, en nödtvungen
kompromiss mellan grundsatser och
omständigheter. Ingenting utom medvetandet, att
grefvinnan kunde, om hon drefves dertill, påkalla
lagens mellankomst till att förhindra
öfvergifvandet af alla tillgångar för familjens
underhåll har hindrat honom från att lemna ifrån
sig Tula-godset, likasom han gifvit bort det
gods, som ligger längre österut, samt att låta
bokhandlane behålla hela förtjensten på hans böcker.

Under min vistelse i grefvens hem utförde
han intet grofarbete. Han hade ej sedan
någon tid gjort några skor, och ehuru han
ämnade plöja åkern åt en bondkvinna, hvilkens
man var i häkte för häststöld, hade detta ännu
ej blifvit utaf. Han tycktes i sjelfva verket ej
hafva tillräcklig kroppsstyrka till att syssla
med grofarbete. Han var illamående och
gladdes i medvetandet af att hvarje dag förde
honom närmare döden. Vi voro alla mycket
oroliga öfver hans helsotillstånd. Han
vägrade bestämdt att rådfråga någon läkare.
Den vegetabiliska diet, han följde, gjorde
honom intet godt. Men han fortsatte likväl
på den asketiska vägen. Ända till förlidet år
njöt han af den lugnande cigarretten; nu är
tobak likasom vin och köttmat en förbjuden
njutning. Han tillåter sig ännu bruket af té,
nästan den enda lyx, han består sig.
Likasom general Booth är grefve Tolstoy ännu
ej »frälst från té». Men äfven det kommer
nog snart att följa de öfriga
öfverflödsartiklar, som skola öfvergifvas för att så mycket
som möjligt förenkla lefnadssättet.

Så långt Mr. Stead.
</chapter>
<chapter name="XI. Leo Tolstoys läror">
<h2>XI.
Leo Tolstoys läror.</h2>

Grefve Tolstoys senare böcker, hvilka handla
om tillvarons djupare problem, ringaktas
af många, hvilka beundra snillet, som skapat
»Krig och Fred» och en »Anna Karenin.»
För dem är grefve Tolstoy, religionsläraren och
människovännen, af långt större intresse än
grefve Tolstoy, det literära snillet. Hans
andliga sjelfbiografi<footnote>Hvad är att göra?; Bekännelser; Hvari min tro
består; Anden af Kristi lära.</footnote> är utan tvifvel bland de
märkligaste religiösa böcker i vår tid. En realist
och likväl en mystiker; en rationalist och dock
en hängifven lärjunge till nazareen; en rysk
grefve, militär och novellförfattare, som
predikar ordagrann tillämpning af Jesu bud: »Stån
ej emot det onda!» — fans väl någonsin en
större motsägelse! Vi veta väl, ätt många
renläriga och fromma kristna med förskräckelse
läsa vissa af hans uttalanden rörande några af
kristendomens dogmer, och att de flesta
teologer endast betrakta honom som en modern
kättare. Men dessa borde besinna, att denne
man på fullt allvar söker att <i>efterlefva</i> och
<i>förverkliga</i> några af Jesu högsta bud, hvilka
de kristna i allmänhet föga eller intet bry sig
om, och hvilka teologerna med sin kända
utläggningskonst bortförklara eller ock ignorera.
Dessutom bör man akta sig för att betrakta
grefve Tolstoy som en fullfärdig kristen, allra
minst i samma mening som vår tids
godtköpskristna i vesterlanden, hvilka, då de i
vederbörlig ordning blifvit omvända och inlärt sin
kyrkas eller sitt samfunds tro, anse sin
kristendom en gång för alla afgjord. Genom
oerhörd inre kamp har han höjt sig från materialism
till teism, från teism till en mycket
tilldragande form af urkristendomen, hvilken han
med hela sin stora själ söker att tillegna sig
— icke så mycket i förståndet som icke fast
mera i <i>lifvet</i>. Men han är sjelf den förste att
erkänna, att han långt ifrån fattat och i sitt lif
tillämpat hela kristendomens väsende och kärna.

Ju mer vi sökt sätta oss in i de religiösa
förhållandena i Ryssland, ju mer har den tron
stärkts hos oss, att den nästa stora religiösa
väckelsens våg, som kommer att utöfva något
väsentligt inflytande på den europeiska
utvecklingen, sannolikt kommer att uppstå i
Ryssland. Den vesterländska parti- och
dogmkristendomen, med sin affärsmessiga täflan om
folkets guld och gunst, förlorar alt mer och
mer inflytandet öfver massorna. Här, i hjertat
af det stora Ryssland, har uppstått en lärare,
som stod på höjdpunkten af sin tids kultur,
hvilken i en ny och sällsam ton förkunnar Kristi
kristendom, sådan han uppfattat den, och med
omutlig sanningskärlek sätter yxan till roten
på den sjelfviska nutidskristendomens murkna
träd. Det är en sträng och logisk konsekvens
i hans tolkning af evangelii ord och dess
tillämpning i lifvet. Hvem vet, om ej bonden
Sutajeffs och grefve Tolstoys läror, ytterligare
utvecklade och fulländade, en dag skola
utgöra grunddragen i framtidens kristendom,
hvilken måste blifva Kristi och de allra första
kristnas kristendom?

De tvenne grundidéerna i Tolstoys
religion äro följande: »<i>I skolen icke stå det onda
emot.</i>» Matt. 5:38. »<i>Sälj alt det du hafver
och gif de fattige.</i>» Mark. 10:21.

Kristi ord i sin bergspredikan: »I skolen
icke stå det onda emot», uppfattas och
tillämpas af grefve Tolstoy till deras yttersta
konsekvenser. Huru är det möjligt, frågar Tolstoy,
att vara verkliga kristna och likväl hafva
polis, domstolar, fängelser och krigshärar, med
ett ord, att föra en tillvaro, som snörrätt
strider mot Jesu lära och föredöme? Jesus har
sagt: »Dömen icke.» Alltså, bort med
domstolar. Han har sagt: »Du skall icke dräpa». Alltså,
bort med arméer och krig. Han har sagt: »I
skolen alls intet svärja». Alltså, bort med alla
eder inför domstolar, inför tsaren o. s. v. Det
onda utrotas ej genom straff, fängelser, stupstock
och krig, utan förvärras och sprides i stället
ännu mer. Det ondas makt måste brytas
genom kärlek och broderskap. På detta sätt
skall ett himmelrike upprättas på jorden.

Som exempel på Tolstoys stränga
konsekvens i sin protest mot att bruka våld mot
våld må anföras följande. Under
öfversättningen af »Hvari min tro består» till engelskan
vände sig öfversättaren till författaren med
följande fråga: »Antag, att en man, beröfvad sitt
förnuft genom rusets inflytande, anfaller mitt
barn för att mörda det. Alla protester ha
visat sig fruktlösa. Så snart mannen blifvit
nykter, skall han bittert ångra det dåd, han under
dryckenskapens raseri föröfvat, men det är då
för sent. Han har begått mordet och måste
läggas på stupstocken. Vore det icke då rätt
af mig att göra åt denne man detsamma, som
jag förvisso skulle önska, att han måtte göra
mot mig, om jag vore i hans ställning —
nämligen att bruka hvad våld som helst, som vore
nödvändigt för att hindra honom från att
befläcka sina händer med mitt barns blod, under
det han för tillfället var beröfvad sitt förnuft
genom rusets inflytande?» Det var ett
kinkigt fall, och Tolstoy gaf med sig för —
tillfället. »Jo», svarade han, »i sådant fall vore
det måhända rätt att begagna våld, men icke
annars.»

Detta medgifvande skadade likväl hela
hans sak, ty hvem kan afgöra, huruvida icke
den människa eller den nation, som företager
sig att utföra en våldsgerning, står under
inflytelse af ett temporärt vansinne och derför
bör återhållas derifrån med våld? Öppna blott
dörren för bruket af våld, och det är slut med
den stränga tillämpningen af satsen: »Stån icke
det onda emot.» Tillfrågad af mr Stead
rörande detta sitt medgifvande, gaf Tolstoy
följande svar: »Jag begick ett misstag. Du har
ingen rätt att bruka våld ens för att afhålla
en drinkare från att döda ditt barn. Det
var ett fel af mig att medgifva ett
undantag.»

»Hvem är ni», fortfor Tolstoy, »som
yrkar på att tillbakaslå våld med våld? — ni,
som bor i ståtliga hus och lefver i kräslighet
hvar dag — ni är just snyggt folk till att tala
om att undertrycka våld, att förhindra det
orätta! Tvån edra egna händer först, renen
eder sjelfva från våld; försaken eder rikedom,
som I hafven utöfver arbetarens; sedan kan ni
kanske tala om att motstå andra människors
våld!»

Hvad vidkommer dödsstraffet, förklarar
Tolstoy, att den som uppträder till försvar
för att taga en människas lif, vore det än den
värste röfvares eller den nedrigaste brottslings,
likt Petrus förnekar sin herre. »Hvem är du,
som dömer? Du har ingen rättighet att döma
ens de värsta människor. Om du tar din
broders lif, så är du en mördare; det gör intet
till saken, med hvilka ord du söker bemantla
ditt brott. Du svarar, att somliga människor
kunna vara såsom rofgiriga vilddjur, och att
deras utrotande derför blir en nödvändighet.
Men detta är just hvad Kristus särskildt
fördömde, när han sade, att den som säger ’Raka’
till sin broder, han skall vara skyldig
under domen. Hvad vidkommer att säga, att
en sådan man är en plåga och ett afskum för
sina grannar, så bör man komma ihåg, att de
bästa människor blifvit betraktade alldeles på
samma sätt. Tror du ej, att Kristus ansågs
som en plåga och orostiftare af sina bröder?
Allting fortgick lugnt i hemmet, tills han
började ställa till oro.»<footnote>Tolstoys samtal med mr W. T. Stead, återgifna i
»Pall Mall Gazette».</footnote>

Grefve Tolstoy sätter sig likaledes emot
all skatt, ty »skatter kunna endast indrifvas
med våld, och våld är förbjudet af Kristus».

På den invändningen, att det ej kan
finnas någon stat och regering utan skatter,
svarar Tolstoy:

»Det finnes ingenting sådant som stat och
regering. Den der staten är bara humbug.
Hvad ni kallar en stat, är blott ett fantastiskt
skuggspel. Hvad är en stat? Människor
känner jag; bönder och byar ser jag; men
regeringar, nationer, stater, hvad äro dessa annat
än granna namn, uppfunna för att bemantla
ärlige mäns utplundrande af oärlige <i>tchinovniker</i>
(embetsmän), och fredliga mäns mördande under
sådana fraser som beväpning och krig? Om
människorna ej vore så dåraktiga, att de fölle
ned och tillbåde denne falske idol, som heter
regering, huru enkelt skulle ej allting blifva!
Alla våra svårigheter komma från denna källa.
Vi lyda icke Kristus, utan regeringen. All
orätt kommer häraf. Den dag människorna
besluta att lyda, icke regeringen, utan Kristus,
skola dessa svårigheter försvinna. Vår
svårighet t. ex. med Polen består endast i det
förhållandet, att våra bönder äro dumma nog att
låta sig bortföras från sina hem, iklädas
uniform och nedskjuta sina bröder, hvilka tala
polska och bo i Polen. Om de vägrade att
lemna sina hem eller lägga geväret på axeln
eller döda sin broder efter kommando, hvar
skulle då den polska svårigheten vara? Det
skulle då icke alls finnas någon polsk
svårighet. Alla svårigheter komma från olydnad mot
Kristus.»<footnote>Ur »Pall Mall Gazette».</footnote>

Dessa Tolstoys läror tillämpas äfven i
lifvet af en och annan. »Ett sådant fall omtalade
grefve Tolstoy för mr W. T. Stead i följande
ordalag:

»Det var en vän till mig, en ung man,
som blef utskrifven till armén, men som
vägrade aflägga trohetsed. ’I skolen alls intet
svärja’, sade han, ’lyder Kristi befallning. Huru
skulle jag kunna svärja? Jag vill icke svärja.’
Det första de gjorde var att insätta honom på
dårhus. Derpå sände de poper och andra till
honom för att öfverbevisa honom, men de kunde
ej borttyda Kristi tydliga och uttryckliga ord.
De sände honom då till artilleriet i Odessa,
men de kunde intet uträtta med honom.
Derifrån sände de honom till Tashkend, der han
talade till officerarne och aflade vitnesbörd om
Kristi lag. De befalde honom att hänga på
sig en sabel, men han vägrade. Derpå
kastades han i fängelse, hvarest han var innesluten
i tolf månader, hvarefter han frigafs, och nu
är han fri. Hvad han gjorde, det kunna
andra göra; och när alla göra det, skall det ej
blifva några krig. Jag tror, att om hundra år
skola alla krig upphöra af denna orsak. De
första kristna ansågo, att ingen kristen kunde
vara soldat; det var endast när de upphörde
att vara kristna, som de vågade att blifva
soldater.»

»Mina åsigter», tillägger han vidare, »äro
endast tillämpningen af Kristi ord på
förhållandena i detta lifvet, men de äro äfven ett
resultat af den ryska erfarenheten. Vårt lif lefves i
byarne. Hvad betydde det för våra bönder,
om Petersburg och Moskwa och alt hvad
regering heter blefvo plötsligt uppslukade af en
jordbäfning? För hvarenda en af dessa
bönder skulle lifvet blifva bättre, icke sämre. Jag
önskar en dag skrifva en skildring af en liten
Robinson Crusoe-kommun, som kan tjena som
lämplig belysning af hvad jag nu sagt. En
hel kommun emigrerade till Sibirien.
Regeringen gaf, hvad hon kallade, hjelp och
föreskrifter, hvilka endast orsakade svårigheter; men
trots regeringen öfvergingo emigranterna
slutligen Uralen. Der fingo de tillåtelse af kirgiserna
att upptaga land och så råg för ett år. De
skördade rågen och fortsatte färden vidare.
Slutligen kommo de till en viss öde trakt, der de
beslöto att slå sig ned. De sände bud till
distriktets guvernör och begärde hans tillåtelse dertill.
<i>Tchinovnikerna</i> togo mutor, och så upptäcktes
det, att någon egde landet, på hvilket de
bosatt sig, och att de ej kunde stanna der. Så
fortsatte de vidare, tills de öfvergingo ryska
gränsen och slogo sig ned i Kina. De visste
icke, att de voro i Kina, och de sände bud
till guvernören för att underrätta honom, att
de valt en plats till koloni. Guvernören kände
ej till platsen, och de lemnades åt sig sjelfva.
Här stannade de i femton år och lefde
lyckligt och fredligt utan att någonsin höra ett ord
från regeringen, tills det berättades för
guvernören, att de voro ryska kolonister, och att
de borde vara inom ryska gränsen. Sedan
pålades de skatter och måste sända regeringen
soldater. Hvad nytta hade nu denna Robinson
Crusoe-kommun af regeringen? Blef det ej
mycket sämre för den, sedan regeringen tog den
under sitt välde? Så är det med oss alla.
Hvad tjenar en regering till? Till intet, ja,
sämre än intet.»

Budet, »stån icke det onda emot», är för
Tolstoy den kristna religionens hörnsten. Det
är denna lag, som förenar hela Kristi lära till
ett sammanhängande helt. Den kristna
församlingen är, eller borde vara, en förening för
endast passivt motstånd mot det onda.
Källan till alt ondt är den makt, som den s. k.
regeringen tillvällat sig, till att förmå
människorna att plåga och döda hvarandra på dess
befallning. Mord är sjelfva hörnstenen till den
nuvarande organiserade staten, och genom att
förbjuda våld och mord tror sig Tolstoy hafva
funnit vägen till frid och sällhet på jorden.

»Hvarför ej kalla det mord?» säger han.
»Vi uppfinna vackra namn för att dölja den
fula verkligheten. Kristus säger: ’Du skall
icke dräpa’; men regeringen säger: ’Du skall
dräpa; och vi skola icke kalla det synd utan
plikt’. Plikt, plikt, huru hatar jag icke detta
ord! Det brukas för att helga alla brott.
Bödeln mördar sin medmänniska. Hans samvete
förebrår honom. Han nedtystar det med
frasen, ’det är min plikt’. Soldaten dödar sin
nästa. Åter är det hans plikt; han endast
lyder befallning. Det finnes ingenting sådant
som detta slags plikter. Det gifves blott en
plikt, nämligen att lyda Kristi lag.»

Hans åsigt om de kristnas plikt är, att de
böra förhålla sig passivt och låta våldet och
ondskan uttömma sitt raseri på dem utan att
möta våld med våld och sålunda förlänga och
utbreda det i oändlighet. Endast på detta sätt
kan det onda i verlden öfvervinnas.

Häremot skola de flesta människor invända,
att detta kan endast ske derigenom att
våldsverkarne upphöra att öfva våld. Att öfvergifva
bruket af yttre makt till att bekämpa det onda
förefaller den naturliga människan vara
detsamma som att lemna oinskränkt frihet åt den
onde att regera. Huru kan man vänta, att
människor skulle kunna lida den martyrdom,
som ett passivt uthärdande af det onda på
detta sätt kräfver af hvarje kristen? Härpå
svarar Tolstoy i ett af de sublimaste ställen i
sina religiösa skrifter:

»Må hvarje uppriktig man blicka tillbaks
öfver hela sitt lefnadslopp, och han skall se,
att intet lidande kom af att efterfölja Kristi
lära; att större delen af olyckorna i hans lif
hafva kommit deraf, att han blifvit insnärjd af
verlden och kommit i strid mot sina egna
djupaste impulser.

Alla de svåraste ögonblicken i mitt lif,
ända från dryckenskapen och lösaktigheten
under min studenttid till dueller, krig, en dålig
helsa och de onaturliga och pinsamma
förhållanden, i hvilka jag nu lefver, utgöra en
martyrdom, som är en frukt af att hafva följt denna
verldens lära.

Kristus säger: ’Tag ditt kors uppå dig
och följ mig’; d. ä. bär tåligt den lott, som
fallit på dig, och lyd mig, din Gud; likväl
lyder ingen honom. Men den förste värdelöse man,
som ej duger till annat än mord, hvilken bär
epåletter och får i sitt hufvud att säga: ’Tag,
icke ett kors, utan en tornister och ett gevär
och följ mig att orsaka andras och sjelf lida
allehanda nöd och elände och en säker död’,
<i>honom</i> hörsamma och lyda alla. Öfvergifvande
familj, föräldrar, hustrur och barn; utstyrde
som narrar och blindt åtlydande den förste man
af högre rang, de träffa, utsvultna och
uttröttade af långa marcher, följa de, hvarthän veta
de icke, likt en boskapshjord till slagtbänken.
Men de äro icke boskap — de äro män. De
kunna ej annat än veta, hvarthän de drifvas.
Med den obesvarade frågan ’hvarför?’ på sina
läppar, med förtviflan i sina hjertan tåga de
åstad att dö af köld, hunger och sjukdom, af
gevärseld och kanonkulor. De döda och
dödas; men ingen af dem vet hvarför. Turken
steker dem lefvande, flår dem, rycker ut deras
inelfvor; men nästa dag marschera de
öfverlefvande vid trumpetens ljud ånyo åstad med
ögonen öppna för lidande och död. Men ingen
finner någon svårighet vid att lyda dylika
befallningar! Icke ens de lidande sjelfva, ej
heller deras fäder och mödrar se någon svårighet;
nej, de till och med uppmana sina barn till
lydnad. Det synes dem som om lydnad för
sådana befallningar icke blott är och måste
vara lämplig, utan äfven en vis och moralisk lag.

Vi skulle kunna tro, att Kristi lära är svår,
fruktansvärd och leder till lidande, och att
följderna af verldens lära vore lätt, trygg och
behaglig. Men verldens lära är i sjelfva
verket svårare att efterlefva och uppfyld af långt
större faror och lidande än Kristi lära.

Det fanns i flydda tider, säges det, kristna
martyrer, men de voro undantag; det har
beräknats, att deras antal uppgick till 330,000
under aderton hundra år. Men om vi räkna
verldens martyrer, skola vi på hvarje Kristi
martyr finna ett tusen af verldens martyrer,
hvilkas lidanden varit hundrafaldt större.
Endast under innevarande århundrade hafva
trettio millioner människor stupat i krig!

Alla dessa människor voro martyrer för
denna verldens lära. Äfven om vi bortse från
Kristi lära, hvilken mängd lidande och död
skulle de ej hafva undsluppit, om de hade
vägrat att följa verldens lära.»

Tolstoy förnekar ej att Kristi efterföljelse
uti att icke stå det onda emot medför
martyrdom. Men det var just på den vägen som
Kristus bestämde, att hans rike skulle
upprättas på jorden, och det är det enda verksamma
sätt, hvarpå hans lärjungar kunna predika den
tro, som är i dem.

»Om en kristen lefver midt ibland sådana
som icke äro kristna, och hvilka försvara sig
och sin egendom med våld, och han
uppfordras att taga del i detta försvar, då är
ögonblicket inne för honom att fullgöra sin
lifsuppgift. Endast han känner den sanning, som han
kan meddela åt andra och framför alt åt dem,
med hvilka han lefver, och hvilka äro fästade
vid honom medels familjeband och vänskap;
och han kan ej ådagalägga denna sanning på
annat sätt än genom att icke falla i den
villfarelse, hvari de hafva fallit; genom att icke ställa
sig vare sig på de anfallandes eller de
försvarandes sida; genom att uppgifva alt åt andra;
genom att praktiskt visa, att han ej behöfver
något annat än att fullgöra Guds vilja, och att
han ej fruktar för något annat än att affalla
derifrån.

Sjelf kännande sanningen, kan han icke
annat än vitna derom inför människor, som ej
känna den. Våld, fängelse eller död, hvilka
han kan komma att blifva underkastad, äro ett
tillfälle för honom att vitna, icke genom ord,
utan genom gerningar.»<footnote>Efter »Pall Mall Gazette».</footnote>

»<i>Sälj det du hafver, och gif de fattiga</i>»,
är den andra grundidén i Tolstoys religion, och
på det närmaste förbunden med den första.

I likhet med de första lärjungarne böra vi
öfverlåta alt, hvad vi ega och hafva, till det
allmännas bästa. Tolstoy tror också på det
snara förverkligandet af ett samhällsskick,
baseradt på den urkristliga socialismen. »Inom
trettio år», säger han i ett samtal med mr
Stead, »skall privat egendom i vårt land tillhöra
det flydda, lika mycket som lifegenskapen nu
gör det. England, Amerika och Ryssland skola
blifva de första, som lösa detta problem.
Rörelsen i denna riktning gör redan framsteg.
Då jag var en ung man, upptogs den ryska
ungdomens sinne af frågan rörande
lifegenskapen upphäfvande. Nu är det en annan fråga,
som upptager våra söners uppmärksamhet —
af]skaffandet af privategendom i vårt land.»

Tolstoy sympatiserar mycket med Henry
George och hans teori om nationaliseringen af
alt land. »Henry George», säger han i
ofvannämda samtal, »har formulerat den nästa
artikeln i de progressiva liberales program öfver
hela verlden. Huru beundrar jag icke anden
i hans skrifter, hvilken är så kristlig; hans stil,
som är så klar; och hans bilder, hvilka äro så
slående! Han har angifvit det nästa steget,
som måste tagas. Hans idéer skola komma
att spridas — ja, de hålla på att spridas.
Under vintern samlar jag bönderna omkring
samovaren, och vi diskutera då ofta landfrågans
framtid. Jag har funnit dem vara af två skilda
meningar. En del af dem skulle vilja fördela
jorden lika mellan hvarje vuxen manlig
samhällsmedlem. Den andra delen ville, att alt
land skulle innehafvas af kommunen och odlas
och egas gemensamt. Men när jag förklarade
Henry Georges system för dem, insågo alla,
att det skulle vara bäst. Sistlidne vecka kom
en bonde till mig från sitt hem, 40 verst
härifrån, för att erhålla ytterligere upplysningar
rörande frågan om landets nationalisering. Jag
förklarade för honom, att under
nationaliseringssystemet skulle alt land tillhöra regeringen, att
den jordskatt, de nu betalade, skulle
förminskas med 20 procent, och att den reducerade
jordskatten slutligen skulle träda i stället för
alla andra skatter. Han var fullt tillfredsstäld
och skulle meddela planen åt andra.»

Rörande sättet för genomförandet af denna
genomgripande förändring säger Tolstoy: »Jag
instämmer fullkomligt med Henry George deri,
att jordegarne kunna i princip rättvisligen
exproprieras utan ersättning. Men för att
underlätta öfvergången torde en vedergällning blifva
nödvändig. Jag förmodar, att denna
förändring kommer att införas på samma sätt som
lifegenskapens upphäfvande. Idéen skall
utbreda sig mer och mer. En känsla af skam
öfver det enskilda egandet skall uppstå och
växa. Någon skall uppträda och skrifva en
’Onkel Toms Stuga’ deröfver; en agitation
skall uppstå, och många jordegare skola göra
på samma sätt som vissa slafegare gjorde,
nämligen frivilligt öfverlåta det åt
arrendebönderna. För resten kunde ett lån anordnas för
att förekomma att denna rörelse skulle
förhindras genom skriket på konfiskation.»

På tal om några arbetare, som Tolstoy
och hans gäst träffat ute på vägen, hvilka
bodde i jordkojor, der de sofvo på grofva
bräden utan både halm och madrasser, yttrade
Tolstoy: »Vi hafva förgätit Kristus; vi vilja ej
lyda honom. Och hvad är följden? Der har
ni ett hundratal män, af hvilka hvar och en
förtjenar 50 kopek om dagen, hvilka icke ens
hafva halm att hvila på. Huru kunna ni och
jag sofva på dunbäddar, under det desse, som
slita tungt arbete dag efter dag, ej ens hafva
halm att hvila uppå? Om ni vore en kristen,
skulle ni ej kunna det. Hvad rätt har ni till
för mycket, då eder broder ej ens har nog?
Det nästa steget i kristendomen, ja, det första
steget, som måste tagas af dem, som hafva
rikedom och jordagods, är att lemna alt hvad
de hafva och låta det gå till de fattiga.»

Det är ej nog, enligt Tolstoys åsigt, att
den rike ikläder sig bondens drägt, lefver lika
tarfligt som han och utdelar sina inkomster
bland de fattiga. De kristna hafva icke ens
rättighet att agera förvaltare af sina
penningar, hvilka endast äro ett ondt.

Du har ingen rättighet till dina penningar,
icke ens att säga att den och den är mera
värdig att mottaga dem än någon annan. De
äro, strängt taget, icke dina. De äro tjufgods,
som händelsevis kommit i dina händer, och
hvartill den som först kommer har lika stor rättighet
som du. Följaktligen är det din plikt att icke alls
vidröra dina penningar, utan låta hvem som helst,
som kommer, och som bryr sig om att belasta
sig med en dylik förbannelse, taga hand om dem.

»Tror ni», säger Tolstoy, »att de
penningar, som förtjenas af doktorer, lagkarlar eller
tidningsutgifvare och bokförläggare, äro mindre
oärligt åtkomna än de som tillgripas af en
tjuf eller en röfvare? Det är alldeles detsamma:
alla äro de ett resultat af våld. Tag t. ex.
detta gods, hvarpå vi bo. Huru förvärfvades
det? Med våld. Min farfar var en af
Katarinas generaler. Hqn tog jorden från bönderna,
hvilka arbetade den, och gaf den åt honom
till belöning för hans tjenster i att plundra och
och mörda folk i krig. Detta är upphofvet
till en del deraf. Det öfriga är resultatet af
mina skrifter. Det är likaledes en frukt af
våld. Hvem köper mina romaner? De rike.
Hvarifrån komma deras rikedomar? Åter igen
ifrån våld. Det finnes ej i verlden tillräckligt
för någon att hafva mer än han behöfver. Det
är ett ryskt ordspråk, som säger, att den som
arbetar ärligt kan aldrig bygga ett fint hus,
och det är sant. Den ärlige arbetaren kan
endast erhålla det nödvändiga. Den som tar
för sig mer är en tjuf. När du ser ett stort
hus och lyx och alt sådant der, så ser du frukten
af rofferi från de fattiga. Och resultatet är
icke blott rofferi, utan demoralisation. Ty
tjufven och tjufvens barn behöfva icke arbeta.
De blifva lätjefulla; lätja föder allehanda odygd,
och deras föredöme förderfvar och sprider
missnöje bland de fattigas barn och förleder dem till
att följa deras dåliga exempel. Om du vill
likna Kristus, får du ej besitta någon fast
egendom; du måste då dela med dig alt omkring
dig, tills du ej har något mer än de andra.»

Tolstoys åsigter rörande Kristi läras
auktoritet grunda sig på hans öfvertygelse om dess
förnuftighet. Hvad ljuset är för ögat, hvad
vattnet är för den törstande och försmäktande
vandraren, det är Kristi lära för hans förnuft
och hjerta. Den behöfver ej bekräftas vare
sig genom underverk eller genom teologernas
apologetik. Kristi lära är sitt eget bevis för
sin sanning. Den motsvarar vår naturs behof,
löser vårt lifs problem och är sjelfklar, då den
uppfattas i dess enkelhet, frigjord från
teologernas förvillande »förklaringar». Hans
berättelse om huru han, efter en lång vandring i
syndens öken, leddes till insigt om att endast
i Kristus finnes frälsning, är en af de
märkligaste andliga sjelfbiografiska stycken, som
finnas. Vid slutet af sin irrande vandring
säger han:

»Äfven jag, likt röfvaren på korset, trodde
Kristi lära och blef frälst. Och detta är icke
någon långsökt jemförelse, utan den
noggrannaste framställning af det själstillstånd af
förtviflan och fasa inför lifvets och dödens
problem, hvari jag en gång befann mig; af det
tillstånd af frid och sällhet, hvari jag nu lefver.»

Men Kristi lära är för honom något helt
annat än kyrkans lära om Kristus.

»Det är måhända», säger han,
»förskräckligt att säga det, men jag tror, att om det
icke vore för kyrkans kommentarier öfver Kristi
lära, skulle de, som nu kallas kristna, vara
mycket närmare Kristus; de skulle vara mycket
närmare en förnuftig uppfattning af det goda
i lifvet, än hvad de nu äro.»

Detta är alldeles raka motsatsen till den
ortodoxa läran. Den katolska, den biskopliga
och den luterska kyrkan lyssna alla till
kyrkofäderna såsom ett slags bemyndigade uttolkare
af Kristi lära. Dissenters lyssna till
apostlarnes och den äldsta kristna församlingens
vitnesbörd såsom en guddomlig utläggning af
Kristi lära. Men Tolstoy går ännu längre och
bryter stafven öfver både kyrkofäderna och
den äldsta kyrkan och skjuter skulden på
aposteln Paulus för kyrkans missuppfattning äf
Kristi egna ord.

»Särskiljandet mellan lifvets lära och
förklaringarna öfver lifvet sjelft började med Pauli
predikan, hvilken var obekant med de etiska
läror, som framställas i Mattei evangelium,
och hvilken predikade en kabbalistisk
metafysisk lära, som är främmande för Kristi anda.
Denna lära fulländades på Konstantins tid, då
det blef möjligt att kläda hela det hedniska
lifvets system i kristlig drägt och kalla det
kristendom.»

Hvad är då Kristi lära enligt Tolstoy?
Han sammanfattar den i fem bud på
följande sätt:

»Det första budet lyder: ’Haf frid med
alla människor; betrakta ingen människa såsom
obetydlig eller dåraktig’. Om friden brytes,
så vinnlägg dig med all makt att återställa den.
Gudstjenst är utrotandet af fiendskap.

Att Tolstoy härmed icke menar, att man
skall tiga med sanningen inför människorna för
ätt ej ådraga sig deras fiendskap, det visar
nogsamt hans eget författareskap och
uppträdande.

Det andra budet lyder: ’Trots kroppslig
skönhet, stå emot köttsliga begärelser; var
make åt endast en hüstru, och hustru åt en
man, och öfvergifven ej hvarandra under någon
förevändning’.

Det tredje budet lyder: ’Du skall icke
alls svärja, ty vet att det är ett ondt’.

Det fjerde budet lyder: ’Sök ingen hämnd,
ej heller rättfärdiga dig sjelf i det, hvari du
blifvit förolämpad, utan fördrag oförrätter och
vedergäll icke ondt med ondt’.

Femte budet lyder: ’Vet, att alla
människor äro bröder och barn af en och samme
Gud; bryt ej freden med någon människa
under föregifvande af nationela ändamål’. Om
ett enda af dessa bud lemnas ouppfyldt af
människorna, skall friden brytas. Om alla
uppfyllas, då skall frid råda i hela verlden.
Fullgörandet af dessa bud utesluter det onda från
människans lif.»

Det femfaldiga onda, hvaremot dessa fem
bud äro riktade, är: vrede och fiendskap mot
medmänniskor (här inbegripes alt i vårt lif och
vår umgängelse, såsom i kläder och föda etc.,
hvilket afsöndrar oss från våra medmänniskor);
lösaktigt lefverne; edgång; bruket af våld;
åtskilnad mellan landsmän och främlingar.

Likasom det gifves fem bud och ett
femfaldigt ondt, hvaremot de äro riktade, så
gifves det också fem vilkor för sällhet i lifvet,
af hvilka alla bäst vinnas genom att följa
Kristi föreskrifter. Dessa vilkor framställer
han på följande Sätt:

»Ett af de första allmännast erkända
vilkoren för sällhet är ett lif, som ej afbryter
länken mellan människan och naturen, ett lif
i friska luften under öppna himmelen och i
solens ljus. Det inbegriper en innerlig
gemenskap med jorden, med dess växter och djur.

Men se på verldsmänniskornas lif. Ju
större deras framgång, ju längre äro de från
dessa vilkor för sällhet; ju större deras
verldsliga lycka, ju mindre se de af solen, af fälten,
af skogarne och af djuren, som vistas deri.

Ett annat oemotsägligt vilkor för lycka är
arbete af fritt val och med lust; kroppsarbete,
som alstrar god matlust och en sund och
stärkande sömn.

Ett ytterligare vilkor är ett fritt och
lefvande umgänge med alla olika klasser af
människoslägtet.

Ännu ett annat och femte vilkor för lycka
är helsa och en naturlig och smärtfri död.
Äfven här gäller, att ju högre en människas
ställning är, ju mindre möjlighet finnes det för
henne att komma i åtnjutande af dessa
välsignelser.

På samma gång som Tolstoy förkastar en
hel del af hvad teologerna och kyrkan lära
om Kristus, yrkar han likväl mer än någon
annan på <i>obetingad lydnad för Kristi bud</i>.
Kyrkan, sådan hon nu är, anser han vara ett
oting. Den rådande föreställningen om
kyrkan måste utrotas; kyrkan endast skymmer
bort Kristus.

»Alt hvaraf verlden för närvarande
lefver..., alt hvad som för verlden framåt, alt
detta fördömer kyrkan... I våra dagar
fortskrider människoslägtets lif på en väg, som
löper alldeles utom kyrkans inflytande. Kristi
lära, som bestämmer och förklarar lifvet, står
nu såsom den stod för aderton hundra år sedan
inför verlden.»

»Men kyrkan har öfverlefvat sin tid, och
verlden har ingen förklaring på sitt inre lif.»

»Vi måste nedstiga på samma ståndpunkt
som de människors, hvilka vi vilja hjelpa, och
blifva ett med dem — icke såsom änglar
ofvanifrån, utan som bröder stående vid deras
sida — detta är vår pligt. Den verkliga
kyrkan eller församlingen består af sådana som
äro förenade med Kristus, i lydnad för hans
bud. Ingen har rätt att säga: ’Vi äro i
Kristi församling’ mycket mindre: ’Vi äro Kristi
församling.’ Alt hvad vi våga säga är: ’Vi
försöka att vara Kristi församling och lemna
åt Gud och våra medmänniskor att afgöra,
huruvida vi lyckas eller icke.»

Det har ofta påståtts, att Tolstoy
förnekar själens odödlighet. Sålunda säger äfven
den framstående författaren Anatole
Leroy—Beaulien i Revue des deux Mondes för sept.
1888: »Tolstoy förnekar bestämt ett lif efter
detta. Han medgifver ingen annan odödlighet
för människan än mänsklighetens.» Vi hafva
aldrig kunnat fatta, huru en sådan åsigt kunde
stå tillsammans med Tolstoys åskådningssätt.
Väl veta vi, att Tolstoy i några af sina första
skrifter uttrycker sig mycket sväfvande rörande
ett lif efter detta, men å andra sidan har hela
hans »religion» förutsatt tron på ett
tillkommande lif, hvadan vi alltid trott, att han i sin
själs djupaste djup trott på odödligheten. Som
bevis härpå hafva vi nu hans eget vittnesbörd.
I samtal med mr Stead, säger han härom:
»Tills för två år sedan hyste jag blott ringa
tankar om själens odödlighet. Nu tänker jag
ständigt derpå. Hvad är detta jag? Hvad är
denna själ? Det är icke identiskt med
materien. Det liknar en tråd, på hvilken är
uppträdd en oafbruten serie af sjelfmedvetande.
Det är oberoende af kroppen. Jag är alltid
jag. Lifvet liknar en kon, som genom
födelsen är afhuggen vid spetsen och genom döden
afhugges vid basen. Tillvaron, den rätta, är
själens ständiga utvidgande i kärlek, hvilken
är det enda sanna lifvet, hvilken är Gud.»

Till svar på den anmärkningen, att det
gifves själar, hvilka i lifvet icke utvidgas, utan
sammankrympa, säger han:

»Jag vet ej, hvilken hemlighetsfull
förändring, som kan inträffa i döden, hvarigenom
en kärlekslös natur kan förvandlas. Eller
börjar möjligen en ny tillvaro under nya vilkor,
hvari ett dylikt lif får ett nytt tillfälle att
uppfylla lagen för sin tillvaro, som är kärlek, som
är Gud. Det är blott med svårighet som jag
kan slita mina tankar från den tillkommande
verlden. Jag ångrar hvarje ögonblick, hvari
jag icke känner, att jag är en döende. Om
människorna blott kunde fullt fatta sanningen
och betydelsen af den tillkommande verlden,
skulle intet fästa dem vid denna verlden.
Jag längtar att skiljas hädan. Men detta är
orätt — jag borde hafva tålamod och bida.
Men tanken på döden blir mer och mer
behaglig för mig, så att jag ej behöfver bekämpa
någon rörelse vid tanken på dess närmande.»

Vi hafva endast kunnat beröra några af
de mest framstående punkterna i Tolstoys
läror, hvilka, såsom vi redan påpekat, ännu väl
få anses stadda i utveckling. Den betydelse
inflytandet af dessa hans läror kan komma att
hafva kan endast framtiden utvisa.
</chapter>

<chapter name="Förlagets reklam">
Albert Bonniers förlag.

<b>LEO TOLSTOY:</b>

<big>Hvad är att göra? — Bekännelser.</big>

1:75.

<big>Hvari min tro består?</big>

2 kronor.

<big>Anden af Kristi lära.</big>

En kommentarie öfver evangeliets mening.

75 öre.

<big>Julius och Pamphilius.</big>

En berättelse från den första kristna tiden.

1 krona.

ANATOLE LEROY-BEAULIEU:

<big>Ryska förhållanden.</big>

1. Det revolutionära partiet och nihilismen.

2. Pressen och censuren. 75 öre.

ARVID AHNFELT:

<big>Ryska afslöjanden</big>

från Alexander I till Alexander III. Ett historiskt
bildergalleri ur de nyaste memoarverk af <i>J. Eckardt,
P. v. Goetze</i>, grefve <i>Muravjeff</i> m. fl. 2: 50.

PAUL VASILI:

<big>Från Petersburgs salonger.</big>

Interiörer, tecknade i bref till en ung diplomat. 2 kr.
</chapter>
