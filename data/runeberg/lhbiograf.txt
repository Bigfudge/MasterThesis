



<img>PEDAGOGISKA SKRIFTER

UTGIVNA AV

SVERGES ALLMÄNNA FOLKSKOLLÄRAREFÖRENINGS LITTERATURSÄLLSKAP.

NITTIOSJUNDE HÄFTET

BIOGRAFEN

ETT ORD TILL FACKETS MÄN SAMT
TILL FÖRÄLDRAR OCH LÄRARE

AV

G. HALFDAN LIANDER

LUND 1922

A.-B. PH. LINDSTEDTS UNIVERSITETS BOKHANDEL</img>
Sverges allmänna folkskollärareförenings litteraturkommitté består för
innevarande år av:

Bager-Sjögren, J., fil. d:r, folkskolinspektör, Norrköping.

Bergqvist, B. J„ fil. d:r, generaldirektör, Stockholm.

Bruce, N. O., undervisningsråd, Stockholm, kommitténs ordförande.

Franzén, J., kansliråd i ecklesiastikdepartementet, Stockholm, redaktör.

Pedagogiska skrifter tillställas litteratursällskapets medlemmar i
korsband eller paket. Till alla dem av sällskapets medlemmar, vilka till
kanslirådet J. FRANZÉN, OcLengatan 40, Stockholm, på förhand erlagt årsavgiften
6 kronor, utsändas skrifterna häftevis, i mån som de utkomma från trycket.
Övriga medlemmar erhålla hela årgången mot postförskott, då alla häftena
blivit tryckta.

Lund 1922, A.-B. Skånska Centraltryckcriet.
<big>PEDAGOGISKA SKRIFTER</big>
UTGIVNA AV
SVERGES ALLMÄNNA FOLKSKOLLÄRAREFÖRENINGS LITTERATURSÄLLSKAP
NITTIOSJUNDE HÄFTET
<h1>BIOGRAFEN</h1>
<sp>ETT ORD TILL FACKETS MÄN SAMT
TILL FÖRÄLDRAR OCH LÄRARE</sp>
AV
<big><i>G. HALFDAN LIANDER</i></big>
<img></img>
<sp>LUND 1922</sp>,
<sc>Aktiebolaget Skånska Centraltryckeriet</sc>

FÖRETAL.

<i>Våra dagars biografväsende erbjuder ett komplicerat och
invecklat spörsmål. Och knappast något ämne torde hava blivit
mera diskuterat. Man har klandrat biografen och man har
höjt den till skyarna. I båda fallen har man gjort sig skyldig
till överdrift. Biografen i och för sig kan emellertid ej klandras.
Filmen är en av vår tids intressentaste och nöjsammaste
uppfinningar, kanske även en bland de nyttigaste. Klandret drabbar
sålunda ej biografen utan närmast sättet, hur den utnyttjats,
biografväsendet sådant det har framträtt i verkligheten.

Kritiken mot biografväsendet har i många fall varit befogad,
mera sällan tyvärr obefogad. Den stora publikens hänförelse
har nog kunnat vara båda delarna, men framför allt har den varit
en smula överdriven. Man har icke utan anledning skapat
ordet »biografflugan» — ett vulgärt ord, som icke illa uttryckt
förhållandet. Framförallt har ungdomen på ett sätt, som
varit ägnat att väcka oro hos målsmän och fostrare, låtit sig
insnärjas av biografens tjuskraft. Om blott det, som bjudits
på biograferna, i övervägande grad varit av godo, hade ju
mindre varit att säga. Men så har tyvärr icke varit fallet.
Biografföreställningarna hava i stället för att vara lyftande
och förädlande ofta varit neddragande och förråande, i stället
för karaktärsdanande och kunskapsgivande varit demoraliserande
och förflackande. Detta har varit att beklaga, ty därigenom hava
de verkligt goda sidorna hos biografväsendet kommit att
bortskymmas.

Detta lilla arbete, vilket tillägnats såväl fackets män som
föräldrar och lärare, har ingalunda velat bryta staven över 
</i>
<i>
biografväsendet. Det skulle hava varit lika kortsynt som
— fruktlöst. Biografens stora betydelse erkännes villigt, så
mycket hellre som dess största utvecklingsmöjligheter ännu
torde tillhöra framtiden. Men fackets män borde därför så
mycket djupare känna sitt ansvar och själva bemöda sig att
leda biografverksamheten in på rätta vägar.

Utan att göra anspråk på att hava sagt det avgörande
ordet har förf. blott velat påvisa de mindre goda sidorna hos
biografväsendet, sådant det tidigare framträtt och delvis än i
dag framträder, samt i största anspråkslöshet giva några
antydningar om riktlinjenia för framtiden. Det är möjligt, att
fackets män icke känna sig odelat tillfredsställda av den
belysning, som kastats över biografväsendets avigsidor, men vad
som blivit sagt har grundats på rena, odisputabla fakta och
ytterligare bekräftats av de pressuttalanden, som anförts.

Fackets män skola dock nödgas erkänna, om de vilja döma
objektivt, att arbetet sökt göra biografväsendet all möjlig
rättvisa. Förf. har t. ex. gentemot dem, som på ensidigt
ästetiska grunder velat helt och hållet utdöma filmdramat, ansett
sig böra med stöd av framstående auktoriteter hävda, att detta
drama bör betraktas som en självständig konstart, att det
fördenskull har ett fullt konstnärligt berättigande och att det
på grund därav bör få gälla för vad det i verkligheten är
och vill vara: en i levande bilder framställd spegel av
människolivet, visserligen ej av samma konstnärliga rang som
talscenens drama, men därför ej utan sitt värde. Förf. är
dessutom livligt övertygad, att biografväsendet, när det i
möjligaste måtto befriats från sina oarter, kan erhålla en
utomordentligt stor och betydelsefull uppgift som ett folkligt
uppfostrings- och bildningsmedel.

Om biografens oskattbara betydelse i undervisningens och
den vetenskapliga forskningens tjänst råder ej mer än en mening.
Ensamt detta gör den oumbärlig for kulturmänniskan och
försonar mycket av de försyndelser, som den mindre nogräknade 
</i>
<i>
spekulationen tillåtit sig på andra områden för dess
utnyttjande.

Till sist några ord om detta lilla arbetes tillkomst. Det bär
visserligen mitt namn som författare, men en betydande del
därav, kapitlen II och III, har utarbetats huvudsakligen på
grundvalen av en del manuskript, anteckningar och övrigt
material, sammanlagt under 10 års studier av biografens
sociala inflytelser av fru Dagmar Waldner och ställt till mitt
förfogande. Hon har därjämte stått mig bi dels med sin rika
erfarenhet och insikt i ämnet, dels med litteratur. Då jag det
oaktat på hennes önskan utgivit arbetet i mitt namn, har jag
ansett mig böra här tacksamt erkänna de insatser, hon gjort
i detsamma. För arbetets brister ikläder jag mig ensam
ansvaret.

Stockholm i januari 1922. </i>

<tab><tab><tab><tab><tab><tab><tab><tab> <i><big><sc>Författaren.</sc></big></i>

KAP. I.

<b>Några inledande synpunkter.</b>

Det är en händelse, som ser ut som en tanke, att vid
ingången till detta sekel, som kallats »Barnets århundrade», en
uppfinning skulle skåda dagens ljus, om vilken man utan
överdrift kan våga säga, att den utgör en av dem, som
djupast ingripit i barnens och ungdomens liv. Icke mindre
djupt synes den hava ingripit i många vuxna personers liv.
Dess inflytande särskilt över outvecklade sinnen har varit
omisskänneligt. Orsaken till den trollmakt, som
kinematografen utövat på samtiden, är tvivelsutan att främst söka i
det märkliga i själva uppfinningen, vilken så att säga blåser
liv i den döda bilden och fyller sinnet med undran och
beundran. Härtill kommer som en minst lika verksam faktor
den jämförelsevis lindriga ansträngning av intellektet, som den
kinematografiska underhållningen i många fall kräver. Man
behöver ju bara sitta i en mer eller mindre bekväm stol och
passivt taga emot, vad filmen har att bjuda, nästan utan att
tänka, utan att reflektera, på sin höjd bara förnimma. Kan
man väl tänka sig en mera demokratisk förströelse?

Men så har även filmens segertåg genom välden varit utan
motstycke. Den har kommit, setts och segrat överallt. Den
har distanserat alla andra, mera intellektuella nöjen; teatern har
sålunda såsom förströelsemedel i vissa fall sjunkit ned till
blott andra planet, skådespelare t. o. m. av rang hava av de
svindlande gager, som filmens entreprenörer kunnat betala,
lockats att helt eller delvis övergiva den konstens helgedom,
vars tempeltjänare de voro, och de rika filmbolagen hava
sett sig i stånd att uppföra verkliga biografpalats, som i
lyx kunnat överglänsa t. o. m. de stora teatrarna, och givit
upphov till en hel tidskriftslitteratur, som även i vårt lilla land
vuxit ut till ett betydande omfång. Filmen har till och med
visat sig vara en veritabel guldgruva för alla dem, som tagit
befattning med denna form av modern nöjesindustri, ordet
här nyttjat i fullt avsiktlig mening.

Om nu filmen, som sett dagens ljus i en för dess egna
framgångar så gynnsam tidpunkt, även skall bliva till ett ljus
över världen är ju helt och hållet beroende på i vilka
utvecklingsbanor den kommer att ledas. Hittills har
filmväsendets utveckling gått i riktningar, som icke alltid varit odelat
tilltalande. Även om oarterna, tack vare en verksam
biografcensur, här i Sverige ej tagit sig så oroande former som på
sina håll i utlandet, har man dock ej heller hos oss alldeles
saknat anledning att önska reformer inom bioverksamheten.
Särskilt biografväsendets oerhört snabba utbredning — det
finns väl numera icke så synnerligen många samhällen i vårt
eget land, som icke bestå sig med en eller flera biografer —
och dess suggestiva inflytande över massorna göra
biograffrågan till ett av de mest allvarliga sociala spörsmålen.

Några siffror må här anföras för att belysa biografväsendets
snabba utveckling. Uppgifterna kunna tyvärr endast bli
ytterst fragmentariska, då en statistik på detta område först så
småningom framvuxit. Här liksom på så många andra
områden är det Tyskland, som gått i spetsen. Först några
siffror från utlandet.

Den 1 januari 1900 funnos i Tyskland blott två stående
biografer, nämligen en i Hamburg och en i Würzburg. Tio
år senare räknade Tyskland 478 biografer, redan två år
därefter, 1912, är hela antalet uppe i 2,800.

Enligt beräkning fanns det år 1915 i världen omkring
70,000 biografer, därav i England 6,000 och i Tyskland 3,500.
Nu uppskattas antalet biografer i världen till c:a 100,000.

Såsom nyss sades, hade Tyskland 1912 2,800 biografer.
Rektor Paul Samuleit och läraren Emil Borm grundade härpå
följande beräkningar (»Der Kinomatograf als Volks- und
Jugendbildungsmittel» 1912):

»Om var och en av dessa 2,800 biografer frekventerades
av 450 personer per dag, till vilket antagande man kom
genom den å många platser uppburna biografskatten, så
innebar detta, att de tyska biograferna besöktes av <i>1,260,000
personer dagligen</i>. Av varje film tillverkas och försäljas i
medeltal 65 kopior; varje kopia har en medellivslängd av 30
driftveckor. Då biograferna i allmänhet icke byta program
mer än en gång i veckan, så visades alltså i genomsnitt varje
film på 1,950 (65×30) biografer. I regel besöker den
betalande biografkunden ej samma biograf mer än en gång i
veckan, då han ju ej torde önska att se en film mer än en
gång. Man får sålunda antaga, att de 450 biografkunderna
dagligen växla, varav följer, att man per biograf och vecka
får räkna med 3,150 olika besökande. Man kan sålunda
beräkna, att varje film i genomsnitt beskådas av en publik på
6,142,500 personer (1950×3150)- Med andra ord: endast i
Tyskland åskådas en film i allmänhet av mer 6 miljoner
människor och utövar på dessa sitt mer eller mindre goda eller
dåliga inflytande. De flesta av dessa filmer äro emellertid
ingalunda några relativt oskyldiga genomsnittssaker, utan
nervkittlande sensationsdramer, rafflande kassapjäser, vilka ingen
smart biografägare låter gå sig ur händerna. Och dessa
sensationsfilmer tillverkas och spridas icke blott i 65, utan
kanske i 100 och än flera kopior och beskådas sålunda icke
blott av 6 utan kanske av 10 à 12 miljoner människor. För de
riktigt stora slagnumren, de s. k. 1- à 2-timmarsdramerna,
får man beräkna en ännu större publik. Sålunda har Mellini,
en av filmfackets mest erfarna män, beräknat, att varje Asta
Nielsen-film drager en publik om minst 13 miljoner människor.
För biomannen äro ju dessa filmens triumfer enbart glädjande,
ej minst ur affärssynpunkt. Men för folkuppfostrings- och
folkupplysningsvännen ter sig saken något annorlunda. Han
räknar ut, att om varje dag på året 20 à 25 nya filmer
tillverkas och varje film i genomsnitt har en daglig publik av
6 miljoner vuxna och barn, detta gör 20×365×6.000,000
eller 43,800,000,000 åskådare.»

Vad betyder, jämfört härmed, de 194,802 band god litteratur,
som »Die Gesellschaft für Verbreitung von Volksbildung» år
1911 sände ut som kulturspridare bland det tyska folket? Mindre
än en droppe i havet. Och om en bok här hemma går ut i fyra
upplagor, tycker man, att det är storartat, men vad är det mot
filmens högst ansenliga räckvidd även hos oss? Kan man med dessa
siffror för ögonen ett ögonblick tveka om kinematografens
oerhörda betydelse för vår samtid? Och vem eller vilka är det väl,
som med denna vidunderliga apparat utövar detta ännu
vidunderligare inflytande på den moderna mänskligheten? I vilka
händer vilar denna betydande makt? Jo, i de internationella
filmfabrikanternas och dessas sinsemellan mer eller mindre
allierade trusters och sammanslutningars, eller i den 8:de
stormaktens allena, för att använda den benämning fackets män
själva älska att giva sig. Och vi kunna utan fara för
orättvisa antaga, att deras affärssamveten i ofantligt ringa grad
tyngas av något ansvar för den moraliska halten av de
produkter, som de släppa ut i filmmarknaden.

Till ytterligare belysning av frågan om biografens rent av
otroliga förmåga att fånga den bredare publikens intresse må
några siffror från Wien anföras. Magistraten i nämnda stad
uppgjorde år 1909 följande statistik. På stadens 2,050,000
invånare kommo 76 biografer, varav 62 gåvo dagliga
föreställningar. De övriga bedrevo rörelsen i samband med variété
eller annan verksamhet. De reguljära biograferna rymde inom
sina väggar sammanlagt 11,616 personer, de övriga
sammanlagt 8,502. De flesta biograferna befunno sig betecknande
nog i stadens fattigare kvarter. Enligt uppgjorda beräkningar
hade de reguljära biograferna per år 8,363,520 besök. De
övriga hade 1,213,400, vilket gör inalles 9,576,920 eller i runt
tal 10 miljoner.

Här må nu några siffror anföras rörande vårt eget land.
Stockholm, som räknar föga mer än 400,000 innevånare,
alltså omkring femtedelen av Wiens befolkning 1909, var
år 1919 välsignat med ej mindre än 72 biografteatrar eller
nära nog lika många som Donaustaden med sina 2 miljoner
invånare ägde 10 år förut. Sedan dess har antalet
ytterligare ökats, men om vi nu hålla oss till antalet 72 och
beräkna, att var och en av dem i medeltal besökes av 300
personer dagligen — de flesta biografer torde giva minst 2
föreställningar varje kväll — så komma vi pä en månad upp
i ett antal av 648,000 biografbesökare. Då man kan
antaga, att biografverksamheten här bedrives minst 8 månader
årligen, få vi endast på Stockholm en totalsumma per år av
5,184,000 biografbesök, ett häpnadsväckande tal för en stad
av ej större dimensioner.

År 1918 beräknades vårt lilla land ha 35 miljoner biografbesök
årligen. Med det ständigt växande antalet biografer torde
vi väl nu vara uppe i ett antal av 40 miljoner. Här om året
antogos de årliga utgifterna för biografbiljetter uppgå till i
runt tal 6 ½ miljoner kronor. Genomsnittspriset var då
endast 20 öre. Då det väl i närvarande stund torde uppgå
till 1 krona, finna vi, att vårt folk på detta nöje årligen offrar
bortåt 40 miljoner kronor. Detta är ingen bagatellsumma
för ett folk, som är så litet och till på köpet hetes vara
fattigt. Men fallet utgör blott ett nytt bevis bland de många
på vårt folks bristande ekonomisinne.

Vad biografen alltså lär vårt folk — inte är det sparsamhet.
Men om den blott representerade ett verkligt folkbildande
nöje, vore ju dessa pengar dock icke bortkastade. Tyvärr
måste man ju emellertid med hänsyn till vad som ofta bjudes
på biograferna säga, att pengarna i de flesta fall kunde
användas bättre.

Ännu några siffror för att belysa det dominerande rum,
som biografen intager vid sidan av andra offentliga nöjen.

En av Kommunala centralbyrån upprättad statistik för sista
kvartalet 1919 angående nöjesskatten i 77 av våra städer
samt i 25 köpingar och municipalsamhällen ådagalägger
sålunda, att nöjesskatten uppgick till sammanlagt kr. 1,150,732:54,
under det att samma skatt för teater och konserter uppgick
till endast kr. 442,378:83 och för övriga nöjen till ännu
mindre eller kr. 288,994:99. Alltså slukade biograferna
ensamma i nöjesskatt nära nog dubbelt så mycket som alla de
övriga nöjeskategorierna tillsammans: Statistiken är ju blott
fragmentarisk, men proportionerna torde tvivelsutan förbli
ungefär desamma även med en fullständigare statistik.

Det var givetvis icke någon lätt uppgift att, så plötsligt
som biografen framträdde, inrangera den i den sociala
ordningen. Det gällde ju att besluta i en mängd frågor, såsom
beskattning, den litterära äganderättens skydd, biografens
subordinerande under yrkes- och polisförordningar samt framför
allt under censuren, vilken på ett tidigt stadium visade sig i
högsta grad av behovet påkallad.

Tyskland var det land, som ifråga om införandet av
biografcensur gick i spetsen. Biografcensuren där hade dock
från början endast karaktären av polisförordningar. Här i
Sverige infördes biografcensuren 1911. Censurbyrån
organiserades nämnda år av lektor Fevrell och förestods därefter av
fil. kand. Gustaf Berg. För närvarande förestås byrån av
fil. dr. Gunnar Bjurman, som tillika är ordinarie granskningsman.

Det finnes beklagligtvis såväl hos oss som hos andra
nationer en hel del gott folk, som utan att djupare överväga
nödvändigheten av censur och kontrollåtgärder begagna varje
tillfälle att utösa sin galla över allt vad censur heter som ett
oberättigat ingripande i den enskildes rätt och frihet. Att
motståndet mot censuren i främsta rummet utgått från
filmbolagen och biografägarna är ju så mänskligt, att det ej kan
väcka förvåning. Här i Sverige har ock vid upprepade
tillfällen censuren angripits från biohåll, men rättvisan kräver
dock det erkännandet, att angreppen aldrig riktat sig mot
censuren såsom institution, utan endast gällt vissa fall, i
vilka censuren enligt biomännens mening ingripit allt för
rigoröst. Biografcensuren i Sverige anses också vara en bland
de mest nogräknade i världen, vilket ju onekligen talar till
förmån för vårt land.

Filmens inre värde kan i viss mån sägas vara beroende av
dess syftning. Man brukar med hänsyn härtill skilja mellan
tvänne huvudgrupper, nämligen:

1) <i>underhàllande</i> filmer och

2) <i>undervisande</i> filmer.

De <i>underhållande</i> indelas i:

1) komiska filmer (förföljelsescener o. d.),

2) dramatiska filmer,

3) aktuella filmer (reportage o. d.),

4) sagor, sportbilder, trolleri- och tricksbilder, baletter,
religiösa bilder o. s. v.

De underhållande filmerna, vilkas huvudsakliga uppgift är
att skänka förströelse, kunna vara värdefulla, indifferenta och
skadliga alltefter arten av deras innehåll.

De <i>undervisande</i> filmerna har man uppdelat i följande
kategorier:

1) geografiska och etnografiska,

2) naturvetenskapliga,

3) tekniska,

4) rent vetenskapliga.

De filmer, vilka inrangerats i den sistnämnda huvudgruppen,
måste givetvis anses tillhöra det värdefulla slaget, då de ju
jämte de underhållande egenskaper, de kunna besitta, ha
spridandet av upplysning och kunskap till huvudsyfte.

Naturligtvis vore det idealet, om man även under den första
huvudgruppen kunde inordna endast filmer, som vore
värdefulla eller åtminstone indifferenta. Detta vore dock möjligt
endast under förutsättning, att publiken själv vore idealisk.
Men publiken vill icke alltid ha det värdefulla, den vill det
t. o. m. sällan och endast undantagsvis. Man brukar säga,
att ett folk har precis en sådan styrelse, som det förtjänar,
och samma regel tyckes vara gällande även i fråga om
allmänheten och biografväsendet. Allmänheten har precis sådana
biografer, som den förtjänar. Man säger visserligen, att
allmänheten skall fostras och att de offentliga nöjena skola
gå ut på att höja allmänhetens smak. Men nöjesväsendet är
i väsentlig mån, ja så gott som helt och hållet beroende av
affärssynpunkten, och det är därför lätt förklarligt, huru under
den febrila konkurrensen icke minst biograferna söka att draga
till sig publik genom att mer eller mindre offra åt den
dåliga smaken. Det är icke så mycket biofacket, som härför
är ansvarigt, som dess mera den stora publiken själv.

Med hänsyn till de principer, som besjäla de av
biografverksamheten särskilt intresserade, kan man skilja mellan:

1) dem, som sätta affärssynpunkten i första rummet:
<i>männen av facket</i>, »<i>branschen</i>»;

2) dem, vilka sätta den ideella synpunkten främst:
<i>reformvännerna</i>, en gemensam beteckning för alla, som äro
intresserade av skol- och undervisningsbiografi, ungdomsskydd, den
allmänna biografnivåns höjande m. fl. andra önskemål,
sammanhängande med filmen i dess egenskap av kulturfaktor;
och slutligen

3) dem, vilka förena de ekonomiska och ideella synpunkterna.

Den första kategorien representeras som sagt av
männen av facket, de egentliga biomännen, dem, som leva på
branschen och bereda utkomst åt andra. Att söka hos dem
komma andra strängar än de rent ekonomiska att vibrera
vore att begära för mycket. Om publiken hälst ville se
värdefulla, undervisande, estetiskt och moraliskt lyftande saker,
så skulle de säkert göra sitt bästa att fylla detta publikens
önskemål. Men de uppfylla det med precis samma
beredvillighet, om önskningarna gå i motsatt riktning, vilket tyvärr
oftare är fallet. Ty publiken senterar i allmänhet mera det
rafflande och nervkittlande än det verkligt vackra och
upphöjda, och den älskar mera råa boxnings- och sportscener,
ytliga societetsdramer eller bilder av bohêmen och den undre
världen, än det direkt undervisande eller kunskapsgivande.

Den andra kategorien, idealisterna, de som vilja göra
biografen uteslutande till en kulturfaktor i ordets strängaste
mening och hälst önska se den utnyttjas för uppfostrings- och
undervisningsändamål, går måhända till en motsatt överdrift,
och finge den uteslutande råda, är det allt för troligt, att
biograferna, om de skulle bedrivas som affärsföretag, bleve
ruinerande. Man kan fördenskull tänka sig deras syftemål
realiserbart endast under förutsättning, att biograferna bleve statligt
och kommunalt ledda institutioner. Men är det så säkert,
att biografväsendet därigenom bleve idealiskt?

Vore det måhända icke den bästa lösningen att söka förena
de affärsmässiga och ideella synpunkterna? Om
myndigheterna skola helt och hållet leda och övervaka ett företag,
vilket som hälst, uppstår alltid den faran, att det byråkratiseras
och förstelnar. Biograferna under uteslutande officiell ledning
skulle till sist sannolikt bli så ledsamma och tråkiga
inrättningar, att ingen gitte besöka dem.

Nej, den fria konkurrensen behövs såväl här som
annorstädes. Men önskvärt vore, att då censuren mången gång,
särskilt när det gäller smakfrågor av mera indifferent slag,
icke kan ingripa, de ledande männen inom biografbranschen
själva gjorde vad de kunde för att hålla det råa och dumma
och framför allt det omoraliska så fjärran från filmen som
möjligt. Den fria konkurrensen under uppsikt av en upplyst
och insiktsfull censur såväl här som i andra länder bör likväl,
får man hoppas, så småningom kunna göra biografen till en
förströelse av ej blott oskadligt utan t. o. m. av fostrande
slag, och det är dit vi vilja komma och väl även skola komma,
sedan såväl »branschen» som publiken hunnit växa ifrån det
simpla och dåliga.

Vi få i det följande flera anledningar att närmare
återkomma till de här framlagda synpunkterna.


KAP. II.

<b>Den dåliga filmen.</b>

I januari 1912 betecknade en Wienrepresentant i
Abgeordnetenhaus biograferna i Wien som »Brutstätten der
Sittenlosigkeit» (sedeslöshetens utkläckningsanstalter).

Man skulle på grund av detta yttrande lätt kunna tro, att
Österrike varit svårare hemsökt av mindervärdiga biografnöjen
än andra länder. Så är dock ej fallet. Denna dom torde nog
hava ägt sin tillämplighet även på andra häll. Det är
betecknande, att det för en sämre film utmärkande ordet
»Schundfilm» (smutsfilm, struntfilm), vilket vunnit burskap över hela
världen, just är av tyskt ursprung. Ordet är väl funnet, på
en gång kraftigt och betecknande, och man kan i detsamma
avläsa hela den sedliga harm, varav Tysklands upplysta kretsar
grepos under biografväsendets urartande. Schundfilmens
hemland var emellertid Frankrike och i viss mån även Danmark,
vilka länder dock hade sin kanske största marknad i Österrike
och Tyskland. Icke så mycket därför, att man överhuvud
taget gillade vad de hade att bjuda på — en rik och skarpt
kritisk litteratur bevisar motsatsen — utan fastmer därför att
de franska och danska filmbolagen på den tiden fullkomligt
behärskade världsmarknaden och dessutom voro kända för
lika rivande som hänsynslösa affärsmetoder.

Som vi redan omnämnt, var Tyskland det första land, som
av tungt vägande skäl <footnote>Vilka dessa voro belysas i: »Några drag ur biografernas
utvecklingshistoria» av Dagmar Waldner. Biografbladet No. 1 och 4. 1921. </footnote> införde biografcensuren; att det också
blev det land, som var först färdigt med att avskaffa den,
hade sin särskilda orsak. När republiken proklamerades i
Tyskland, skulle ju alla besvärande samhällsband avkastas
och friheten släppas lös på alla områden. Vad var då
naturligare än att även biografcensuren i en handvändning sopades
bort? Och vad blev följden? Jo, att de tyska biograferna
knappt blevo bättre än de ryska, vilka under kriget mer än
andra hade urartat till just sannskyldiga »sedeslöshetens
utkläckningsanstalter» — ja, fullkomliga
undervisningsinstitutioner i fråga om de skamlösaste perversiteter och sexuella
vidrigheter. Den tyska dagspressen kunde i längden ej undgå
att allt kraftigare reagera mot biografernas ruskigheter.
Folkbildningens och folkuppfostringskretsarnas aktion tvangs in i
mera praktiskt positiv riktning med påföljd att, trots det
allmänna förfallet, till sist det tyska folkets sunda instinkter
togo ut sin rätt. Indignationen spred sig allt mer och
resulterade i en ny biografcensur, vilken i vissa punkter t. o. m,
överträffar den gamla i stränghet. Man hade blivit vis av
skadan. Dock ej helt, ty den tyska censuren i sin nya form
lär särskilt i organisationsavseende lämna mycket övrigt att
önska.

Ordet Schundfilm betecknar, som sagt, en dålig film i
allmänhet. Men en film kan vara dålig på mer än ett sätt —
dels genom sin framställning, dels genom sitt innehåll och
dels genom bådadera. I vart och ett av de nämnda fallen
är den en »struntfilm». Den kan vara det genom
undermålighet i framställning eller i regi och utförande, genom sitt
ämnesval, genom sin tendens o. s. v. För den icke
fackkunnige ligger frestelsen nära att ur teknisk synpunkt utdöma
och helt enkelt kalla de ofullkomliga alstren från filmens
tidigaste barndom för Schundfilmer i jämförelse med dem, som
våra dagars fulländade teknik frambringar. Den dåvarande
Schundfilmen var dock detta huvudsakligen genom det
utförande, som kom den till del, mindre genom beskaffenheten
av sitt innehåll eller genom sin tendens. De för
biografverksamheten avsedda voro i allmänhet rätt oskyldiga
förströelsefilmer, visserligen utan något större värde, men ej heller
direkt skadliga, om ej möjligen — för ögonen. I och med
filmdramats tillkomst förändrades dock karaktären. Nu för
tiden är det tvärtom. Tack vare den tekniska fulländning,
som filmens framställning uppnått, besväras ögat ej så mycket
som förr. Den goda smaken däremot så mycket oftare. Vad
som bjöds i filmens tidigaste dagar kunde ofta vara barnsligt
och löjligt, t. ex. de i det oändliga upprepade förföljelse-,
porslinskrossnings-, förvandlings- och fantasiscenerna. De voro
obestridligen skäligen enfaldiga och meningslösa. Men ingen
människa tog åtminstone någon skada av att se dem. Nu
har filmen lämnat sitt naivitetstillstånd bakom sig och blivit
raffinerad i såväl det ena som det andra hänseendet,
varigenom dess verkningar intensifierats. Filmen har utträtt ur
sitt paradisiska oskyldighetstillstånd och av kunskapens träd
på gott och ont plockat icke minst de onda frukterna, vilka
den serverar i en för den okritiske tilltalande yttre gestalt.
Filmscenen har i alltför hög grad blivit en tummelplats för
mänsklighetens mest elementära känslor och passioner, för
råheten och brutaliteten i deras olika gestaltningar och ej
minst för den mänskliga dumheten.

Vad den senare beträffar, har den firat fullständiga orgier
i den komiska struntfilmen. En tysk författare på området,
K. Dörring, skildrar en dylik film, som tyckes ha satt rekord
i fråga om plumpt och idiotiskt skämt. Vi återge skildringen
något fritt efter Dr. Albert Hellvig, som omtalar den i sitt
arbete, »Schundfilms, ihr Wesen, ihre Gefahren und ihre
Bekämpfung«. (Halle a/S. 1912).

»En enfaldig man förrättar ett naturbehov i skogen. En
spefågel, som iakttagit mannen, passar på och lägger 
oförmärkt ett par hönsägg under honom. Då den enfaldige får
se äggen, tror han på fullt allvar, att det är han, som värpt
dem, och glad i hågen för han med sig äggen hem och visar
dem för sin hustru, som naturligtvis blir glatt överraskad
över mannens nyupptäckta förmåga. Mannen upprepar nu i
hemmet sitt värpningsexperiment, men när han sedan skall
lägga de förmodade äggen i stekpannan, smörjer han ned
sig på det vederstyggligaste om händer och ansikte».

En sådan film, för vars råa enfald man saknar ord, borde
väl i den goda smakens namn ha förbjudit sig själv. I vårt
land skulle den aldrig ha gått. Den har dock faktiskt givits
i Berlin. Och man kan föreställa sig, vilken verkan den
skulle utöva på en dum och okritisk publik, som sannolikt
icke på något sätt höjde sig över filmens nivå. Man har all
anledning att tro, att publiken avlägsnade sig från en sådan
föreställning med icke ens den behållning, som ett oförargligt
gott skratt kan skänka. Publiken gick därifrån, antagligen
dummare och råare än den gick dit.

Man behöver dock ingalunda gå så långt tillbaka i tiden
eller till Berlin för att träffa på smutsfilmer av liknande art.

Vi erinra i detta sammanhang om tvenne Pathéfilmer »Den
första cigarren» och en annan, som gavs i Sverige 1913—14
och handlade om besöket hos en tandläkare. Ett par små
detaljer ur den senare räcka till för att visa nivån. Sedan
patientens smärtor i närbild givits tillbörlig förstoring på det
att de groteska rörelserna och grimaserna »fullt skulle komma
till sin rätt», sparkas offret av betjänten in till »doktorn»,
som efter åtskilliga »naturtrogna» manipulationer lyckas draga
ut en oxeltand, stor som ett helt manshuvud. Patienten spottar
blod och var i massor ned i sin — cylinderhatt, som han
hållit i knät och till sist i ett slags idiotisk förvirring sätter
på sitt huvud, varvid innehållet rinner ned över huvud och
kropp. Att dessa två filmer funnos i kopior avsedda för
familjeapparaten «Kok» visar, bland annat, fransk föreställning
om svensk kultur. Ett förhållande, som knappast jävas av
en hel del av vad man får se än i dag från samma håll och
så mycket livligare måste beklaga, som firman på så många
andra områden givit utmärkta prov på kvalitetstillverkning.
Även om den nyare filmproduktionen kanske ej lämnar fullt
så osmakliga prov, kan den förete andra, mindre tilltalande
sidor. Sålunda visades under kriget (d. <sup>28</sup>/<sub>12</sub> 1915) på
Drottninggatan i Stockholm en Gaumontjournal, vari likaledes det
galliska skämtlynnet på ett allt annat än spirituellt sätt
excellerade. En rad lätt kostymerade damer roa sig med att
sparka (!) fram högar av kokarder, med vilka från kriget
hemvändande soldater skulle prydas. En pojke, som går
förbi, lyfter på damernas korta kjolar och kittlar dem på
benen, naturligtvis under ett livligt grimaserande. Redan
frånsett det senare momentet, som var rätt så uttänjt för att
vara del av en journal, så är ju detta alldeles avgjort en
olämplig scen för barnförevisning. Om programmet i övrigt
var »rött», d. v. s. avsett för barn, låta vi vara osagt. I
alla händelser utgjordes den fåtaliga publiken till större delen
av halvvuxna pojkar och springflickor, som hör- och
synbarligen funno det mindre smakliga skämtet synnerligen
spirituellt och efterföljansvärt. Antagligen har denna del av
journalen också varit av censuren barnförbjuden, men sluppit
förbi den myndighet, som kontrollerar våra lagars efterlevnad,
och vilken av helt naturliga skäl omöjligen kan hinna med allt.

Ett färskare exempel på en veritabel struntfilm av
amerikanskt fabrikat gavs den <sup>1</sup>/<sub>12</sub> 1920 på Auditorium i
Stockholm och den <sup>26</sup>/<sub>1</sub> 1921 på Drott, å båda ställena inför en,
dess bättre, mycket fåtalig publik. Namnet var »Nästan hjälte»
och innehållet i korthet följande: Tvenne bedragare, vilka
under utnyttjande av krigsentusiasmen listat sig till att komma
med på en fest, som var avsedd för två officerare, kommande
direkt från fronten, hade, i det de utgåvo sig för
mottagningskommittén, mött sina tilltänkta offer vid båten och fört dem
till en badinrättning. Där bemäktigade de sig uniformerna
men lyckades endast få med sig det ena paret byxor. De
begåvo sig emellertid icke förty till festen. Texten lydde så:
»Nu kommer vi överens om att använda byxorna 5 minuter
var». Den, som under tiden var utan, satt uppkrupen på en
biljard, dinglande med benen, under det han väntade, tills
kamraten flirtat den överenskomna tiden. Herrn i huset, en
fyllbullt av äckligaste slag, en rusig betjänt och de tvenne
offren figurerade alla utan byxor, fruntimren voro framställda
som giftasgalna tokor, frun i huset fjollig och rå. Slagsmål och
stöld fattades naturligtvis inte. Detta är vad man vågar
bjuda en publik å biografer, som frekventeras av även mera
granntyckta besökare. Att den svenska publiken icke uppskattade
detta prov på amerikansk humor, lände den till heder. Censurens
befogenhet borde utvidgas därhän, att den finge med ett
särskilt signum förse de s. k. «struntfilmerna». Vilken publik skulle
väl i så fall vilja räkna sig till dem, som gynnade genren?
Den regulator, som hittills sörjt för utestängande av
mindervärdigt bihang till det, som inbegripes i det s. k. »rubb- och
stubbköpet», har ju visat sig fullkomligt maktlös — publiken
behöver hjälp <footnote>Intresserade av hithörande hänvisas också till »Filmen, dess
framställning» etc. av Dagnar Waldner, Chelius förlag 192), samt en artikel i
Biografbladet No. 4 1921: »Några blad ur biografreformernas historia». </footnote>.

Innan vi gå vidare, några ord till förklaring av »rubb- och
stubbköpet». Detta avser en egendomlighet inom den
internationella filmförsäljningens praktik, som består i tvångsköp
av någon viss officins hela årstillverkning för erhållande av
rätten att uppföra den del, som man själv valt ut. I detta
avseende skulle censuren verkligen kunna bli den räddande
ängeln. Köparen kan nämligen reservera sig mot inköp av
sådant, som censuren »gör vitt», d. v. s. förbjuder. Som
det nu är, kan dock censuren av många skäl icke förbjuda
så mycket, som eljest ur rena smakhänsyn vore önskvärt,
såvida den icke å sin sida har ett stöd i publikens tydligt
framträdande reaktion mot det dåliga. Hur svåra emellertid
hithörande förhållanden äro att reglera, torde framgå bl. a.
av det svar, som den 1909 mäktigaste representanten för den
internationella filmindustrin gav våra importörer, då de
begärde bättre innehåll och spel på bilderna: »Vill ni inte
köpa, kan ni låta bli. Vi ha vår förnämsta marknad på
Balkanstaterna och Ryssland, som icke ha så stora pretentioner, 
och vi tänka ej förändra vår arbetsmetod för ett så
litet land som edert». (Nord. Filmtidning).

Vi ha emellertid sedan dess fått en egen betydande
filmproduktion, varför det numera ej torde gå fullt så lättvindigt
att avvisa berättigade krav på anständighet. En oerhörd
ihärdighet och diplomatisk skicklighet erfordras dock för att
driva dessa krav igenom. Med vilka medel vi än tänka
försöka nå detta mål, så böra vi alltid behålla i minnet, att
filmindustrien står i storkapitalets tjänst, och dess oligarkiska
tendenser ha hittills kännetecknats av det för denna bransch
väl enastående förhållandet, att konsumenterna, d. v. s.
biografägarna, och den bättre publiken så gott som sakna varje
inflytande såväl på kvantitet och kvalitet som även på
tidpunkten för produktionen. Reklamen går efter dess pipa och
massorna äro blindstyret. Många biografägare skulle helt
visst ge helt andra och bättre program, om de icke vore
tvungna att ta vad filmfabrikanten (el. agenten) levererat åt
dem. Att genom socialisering tro sig kunna få bukt med
stormakter av detta slag är blott en vacker fantasi hos
personer, som föga äro inne i förhållandena. För övrigt torde
dessa förhållanden nog så småningom på ett helt naturligt
sätt reglera sig själva genom den kamp, som med målmedveten 
seghet föres av de alldeles icke få bland branschens egna,
mera ansvarsmedvetna representanter, som stå utanför de
stora trusterna.

Ehuru nivån för något år sedan avgjort visade höjning,
spelas dock ännu i dag allt för många s. k. programinlägg,
som i enfald och råhet söka sin like och väcka förargelse, ej
sällan bara på grund av deras placering emellan för övrigt
oklanderliga filmer, av vilka de ha en beklaglig förmåga att
totalt förstöra intrycket.

Chaplinfilmerna t. ex. höja sig väl endast sällan över
struntfilmens nivå, även om man måste medge, att de i jämförelse
med nyss skildrade åtminstone ej återge rena
oanständigheter. Att de utveckla de ungas sinne för en humor av
det högre eller äkta slaget, torde ej ens den mest inbitne
Chaplinbeundrare kunna påstå. Därtill äro de alltför absurda
i sin överdrivna och våldsamt krystade komik. Men så länge
det finns publik, som icke förmår sentera någon annan humor
än den pellejönsaktiga, måste de väl tolereras.

Chaplin har dock ej gått fri från censuren. Man har
reagerat rätt skarpt mot hans filmer, i vilka det lägsta raljeri i
form av misshandel av krymplingar, sparkar och slagsmål
överflödar och som bjuda på saker så råa, dumma och
smaklösa, att det kan väcka både förvåning och förargelse. Här
i Sverige har censuren varit rätt onådig mot Mr. Chaplin,
och i England uttalade för någon tid sedan t. o. m. en
kongress av biografägare sin protest mot Chaplinfilmerna. I
fråga om konsten att göra svart till vitt inför en okritisk
publik har den internationella filmbranschen särskilt utvecklat
en fenomenal skicklighet, så snart det gällt principiella
synpunkter på filmen. Och därför har icke heller hos oss
Chaplin saknat beundrare, bland vilka många, ofta helt säkert
i god tro, sökt försvara mannens trots allt originella
filmskapelser med att han avsett en blodig drift med
mänsklighetens svagheter. Av de biografiska notiser, som hittills
publicerats om den »store mannen», får man dock huvudsakligen 
den uppfattningen, att Chaplin är en affärsman som få
— icke minst i fråga om den psykologiska skarpblick, som
är ett villkor härför — samt förstår att med en skicklighet
utan like utnyttja filmens alla tricksmöjligheter.

Långt farligare än den komiska struntfilmen är dock den
kriminella. Vem minnes ej Nick Carter-litteraturen och det
energiska utrotningskrig, som bedrevs mot detta litteraturens
ogräs? Ha vi glömt, hur pojkarna i sina lekar iscensatte
reminiscenserna ur dessa äventyrsböcker, där brottets romantik
mer eller mindre förhärligades? Ha vi ännu i dag lyckats
bli kvitt dessa skönlitterära stinkblommor? Gå de ej alltjämt
igen i den outrotliga sämre detektiv- eller kriminalromanen,
som räknar sig till moralisk förtjänst, att den alltid till sist
låter detektiven triumfera över boven, huru förslagen denne
än är? För att ge ett litet begrepp om vad som i den vägen
presteras, även på filmen tillåta vi oss citera följande ur pressen:

<small>
(Svenska Dagbladet <sup>7</sup>/<sub>12</sub> 1920): »Kopparådern vid Rio Chico» är den
vilda-västernaktiga titeln på Stars mycket spännande och utmärkt
vackert fotograferade äventyrsfilm, där bovar, falskhet, revolvrar och
kärlek flitigt komma till användning. Odéon har en William Farnumfilm
»Djungelspåret» med en myckenhet mord, hämnd och ögonrullningar, 
mestadels i starkt exotisk miljö. Filmen har tvivelsutan
krävt mycket både pengar och arbete och kan ju ha sina goda
sidor, men dess olidliga svulstighet — numer ofrånkomlig när det
gäller en film med Farnum i huvudrollen — gör den mäkta
tålamodsprövande att åse.

(Nya Dagligt Allehanda <sup>21</sup>/<sub>12</sub> 1918): »En demon i kvinnohamn».
Det hela en typisk kolportageroman, omsatt i rörliga bilder, om två
systrar, den ena utan minsta stänk av samvete, den andra renhjärtad
och uppoffrande; vidare om en skamligt bedragen äkta man, en
olycklig älskare, som i förtvivlan blir alkoholist, och slutligen om
en sniken privatdetektiv, som mot kontant erkänsla ogenerat tjänar
två herrar.

(Aftonbladet <sup>29</sup>/<sub>2</sub> 1916) »Venus under masken» är fylld av mycket
hat — kärlek, gift och mord och baroner och hi och hej.

(Svenska Dagbladet <sup>1</sup>/<sub>6</sub> 1920) »Guldkungen från Gold River».
Den handlar om millionguldgrävaren, som till en tid blir bedragen,
men till sist vinner lyckan, så långt man kan se på en film. Där
förekomma spännande scener från guldgruvorna och scener från ett
lättfärdigt societetsliv, där man icke räknar så noga med den
äktenskapliga troheten. Filmen är ganska underhållande. — 
</small>

Reflexionerna göra sig själva!

Omkring mars månad 1920 gavs på biograferna i Stockholm 
följande praktexemplar, betitlat »Anton den förskräcklige», 
vars hjälte, en rusig general, tränger in i en stuga och
fördärvar en stackars flicka. För övrigt vimlar filmen av
mord, spioneri och andra knalleffekter.

Är det icke ett äventyr, som i ovanligt hög grad bör
tilltala ligapojksfalangen?

Nedanstående programinlägg från Odéons i Stockholm
filmnyheter den <sup>16</sup>/<sub>1</sub> 1920 är hållet i fullkomlig Nick Carterstil.
Här gör man sig icke ens besvär med att släta över med
bovens »rättvisa bestraffning»<footnote>Härtill kan anmärkas, att »En moders plikt», för vilken detta programblad 
var avsett, ej var barntillåten. Det finnes dock flere än recencenterna,
som taga dylika program med sig hem. Är det då alltid så säkert, att de
där icke läsas av barnen?</footnote>.

<small>
»Filmens makt...» En Monte Carlo-skizz.

Det är i Monte Carlo en blomstrande indiansommarkväll, med
Medelhavets lätta vågor gnistrande och blänkande i det förtrollande
månskenet. Överallt röra sig glada och leende människor, vilka
endast tänka på att förlusta sig och i största möjliga mån tillgodogöra 
sig Monte Carlos alla tillfällen till njutning och nöje. På en
i palmernas skugga halft dold bänk finna vi Sten Bergh, f. d. juris
studerande, numera internationell äventyrare eller, som han för
tillfället titulerar sig, Baron Thule de Niege i sällskap med tvenne
likasinnade medlemmar av det i Monte Carlo ej alltför ovanliga
äventyrarskrået. Sällskapet sitter just och söker finna ut det
lämpligaste medlet att lättvindigast möjligt komma över en i deras ögon
någorlunda respektabel summa. Åtskilliga planer från tiggarlistan
för nakna negerbarn i Honolulu till inbrott i spelbankens kassa ha
diskuterats utan resultat. Nere från staden synes tydligt över de
andra en väldig ljusskylt för filmfirman Pathé Frères. Baron de
Niege tittar ett slag fundersamt på den. I samma ögonblick går
den ståtliga, för sina smycken allmänt kända furstinnan Olga
Prawntowsky förbi. Knappt har hon passerat förrän baronen far upp som
en stålfjäder och dansar i vild yra en vanvettig csàrdás kring sina
av häpnad förstummade stallbröder. Snart har baronen emellertid
lugnat sig och inviger sina av nyfikenhet upptända kamrater i sina
planer. Dessa vinna allmänt gillande, och snart bryter sällskapet
upp för att offra en del av sina återstående francs på en enklare
supé.

Det är utanför Casinot under promenadtimman följande dag.
Den på platsen patrullerande poliskonstapeln står just och samtalar
</small>
<small>
med en herre, vilken nyss presenterat sig som fotograf vid det
nystartade filmbolaget »Les Etoiles», vilket bl. a. lyckats förvärva
furstinnan Olga Prawntowskys medverkan i en storartad detektivpjäs 
»Storfurstinnans juveler». «Vi skulle så gärna vilja taga en scen,
då storfurstinnan — Olga Prawntowsky — rånas å sina dyrbara
smycken, här på terrassen, vilket väl går för sig». I samma
ögonblick vandrar en i 10-francssedel över till den jättelike konstapeln,
vilken småler jakande.

Om en stund uppenbarar sig kameramannen i sällskap med ett
par som veritabla teaterbovar utstyrda herrar. Kameran ställes upp,
inriktas mot promenaden och herrarna göra sig i ordning. Strax
därpå kommer furstinnan intet ont anande vägen framåt. Snart är
hon mitt framför kameran. Kameramannen arbetar och de två
banditerna rusa med ett snabbt språng över sitt offer, rycka från
henne det berömda pärlhalsbandet, vilket pryder hennes lagom
fylliga, bländvita hals, och den av vänstra handen burna guldbroderade 
penningväskan. Furstinnan slår och klöser ifrån sig av alla
krafter under gälla rop »polis, polis».

Den jättelike konstapeln står där liksom de övriga promenerande
småleende och utstöter ibland ett gillande utrop: »Förbaskat bra!»
»Alldeles som verklighet!» hör man från alla håll. Bovarna ha
snart utfört sitt värv och rusa fortast möjligt från platsen. Nu
äntligen är furstinnan fri från sina plågoandar. Hon uppfattar
konstapelns höga gestalt. Rusar fram till honom med en störtflod
böner om hjälp. Han börjar se fundersam ut och plötsligt går det
upp ett ljus för honom, huru kapitalt han blivit dragen vid näsan.
Han tittar upp. Även filmmannen är spårlöst försvunnen.
Uppslukad av folkvimlet.

Dagen därpå finna vi bovarna och filmmannen — baron de
Niege, eller rättare sagt f. d. jur. stud. Sten Bergh, — på
expresståget genom Tyskland. Tidigt samma morgon mottog furstinnan
Olga Prawntowsky med posten en filmrulle och ett brev, vari hon
med blandade känslor läste: »Eders höghet! Hjärtligt tack för Eder
medverkan i vårt filmdrama. Ha härmed äran översända en
filmrulle, där Ni kan studera Edert mästerliga utförande av Eder
krävande roll. Underdånigst Votre ami X.

P. S. Edra dyrbarheter äro pantsatta hos procentaren P. för en
summa av 10,000 fr., där Ni kanske behagade utlösa desamma. D. S.»
</small>

Vad ha väl Nick Carter- och detektivromanerna att betyda
vid sidan av den kriminella filmen, som frossar i liknande
motiv? När en roman läses av hundratusen, beskådas ju
filmen av miljoner, och där romanen ger en i ord svagt
reflekterad bild av det skildrade, där återger filmen
verkligheten nära nog fullt levande. Filmen ger oss kilometervis i
den mest koncentrerade och lättflytande form på mindre än
två timmar, vad vi eljest skulle behöva dagar för att läsande
sluka.

Kärleken, hatet, förbrytelsen, hämnden, hånet, skadeglädjen,
grymheten, fruktan och ångest m. m., alla den mänskliga
själens mest primitiva drifter, begär och böjelser, allt detta
retande stoffs verkan förstärkes genom det å biografen inom
kortast möjliga tid sammanträngda händelseförloppet<footnote>En typisk provkarta på dessa, en i sin brutalitet fullkomligt vidrig film,
ehuru synbarligen starkt beskuren av censors sax, visades 1920 på landets
biografer. Namnet var »Vigselringen», drama i 5 akter av John Lynch.
(Paramount). Innehållet är i korthet följande: Anni är gift med Martin, en
skurk, som vill förmå henne att avlocka en plantageägare på Havaji
upplysningar. Hon vägrar, mannen hotar skjuta henne men såras själv av det
skott, som går av under brottningen. Hon flyr, troende att mannen dött,
till Honolulu, där hon fattar kärlek till en sympatisk ung man, som förälskat
sig i henne. Martin uppenbarar sig där, och hon ser sig nödsakad att följa
med till hans bostad, där hon lyckas värja sig mot hans brutalitet och får
reda på, att han och hans medsammansvurna ämna tända eld på plantagerna.
Hon flyr för att varna de hotade. Hennes man har emellertid råkat tända
eld på sina egna kläder och störtar sig i havet, där han omkommer,
varefter hon kan förena sig med den man hon älskar.

Ävensom följande, om vilket Sv. D. <sup>22</sup>/<sub>2</sub> 1921 yttrar: »Olympia har ett
uppskakande drama av det slag, varmed man förmodligen på andra sidan Atlanten stundom
värvar själar för vissa sociala åsikter. Det heter »Männens martyrer» och
skildrar kvinnolidanden under former av exceptionellt bestialisk manlig
tortyrlusta. Det är svagt i kompositionen och har framför allt för mycket av
predikan, för att handlingen skulle kunna vara medryckande. Uppsättningen är
ganska god, även om den för den del av dramat, som utspelas i det gamla
Rom, visar på en del ganska förbluffande och ganska okända vanor i kejsartidens 
Tibernstad. Det hela verkar en svag efterklang till Intoleranceserien».
Sådant kan ej betecknas annorlunda än som »dravel», vilket många bland
publiken också högt och tydligt sade ifrån.</footnote>. Vad
detektiv- och Nick Carter-romanerna utveckla av sensation
i en eller flera volymer, det visar oss filmen inom loppet av
2 timmar, ofta kanske t. o. m. blott inom tio till femton
minuter. Den psykologiska verkan blir härigenom betydligt
kraftigare, ty när vi läsa kunna vi efter behag göra uppehåll
och öva kritik eller genom eftertanke befria sinnet från
eventuellt tryck. På biografen stegras och hopas sinnesrörelsen
tillika genom den oerhörda hastighet, varmed inför våra ögon
liksom framtrollas livslevande bilder. Den, som är road av
experimentet, kan lätt räkna ut, att den tid, som behöves
för att läsa och fullt begripa ett kapitel i en roman eller
annan lätt lektyr, är mångdubbelt längre än den, som åtgår
för att uppfatta och begripa ett filmdrama. Till eftertanke
och befrielse blir ingen tid över. Att återställa den själsliga
jämvikten i kapp med filmen är ännu omöjligare. Åskådaren
känner sig också på ett helt annat sätt än vid läsningen av
en bok leva med i filmdramat, han erfar i livligaste mått
själsspänningen hos brottslingen, där denne med alla de medel,
som hans förslagenhet ställer till hans förfogande, söker
undkomma, ja, det är icke uteslutet, att han försätter sig själv
helt omedvetet rent av i bovens ställe.

Vi ha jurister, läkare och lärare att tacka för kunskapen
om några i detta hänseende mycket belysande fall, liksom
även för hänvisningen till det faktum, att biografen tyvärr
icke sällan utgör den omedelbara anledningen till stölder.
Det är därför ej underligt, om de erfarenheter, som bekräfta
barnens eller de svagas och ärftlighetsbelastades tilltagande
brottslighet genom biografdramats inflytande, i oroväckande
grad hopas. Å biografen få de in i minsta detalj lära sig,
hur man skall bära sig åt i de mest förtvivlade situationer,
vilket kommit en jurist att yttra de bekanta orden: »Bio en
skola för brottslingar». I »Tidens Tegn» skriver polismästare
Arctander i Kristiania följande:

<small>
Filmen kan på många sätt utöva en skadlig verkan på barnen.
Först och främst därigenom, att den alltför tidigt för dem in i nya
föreställningar och tankar, som borde ligga dem fjärran ännu i
många år. Det är en skam, att våra barn inbjudas att se det
</small>
<small>
kärleksjolt och pjoller, som hittills varit oskiljaktigt från filmen. Man
kan vara alldeles säker på att de flesta barn på detta sätt så att
säga med våld föras in i en idékrets, som annars skulle vara dem
onaturlig, men som filmen tvingar på dem med en ofta infam
intimitet. Denna risk var man förr fri från, för det första därför, att
barn ju överhuvud sällan gå på teater och i varje fall som regel
först efter moget övervägande från deras målsmäns sida. Och
därnäst är det att märka, att saker, som scenen kan behandla med lätt
och varlig hand och som böra behandlas så, de tränga på filmen
fram till handgriplig tydlighet och tvinga den minderåriga publiken
att reflektera. Barnen bli med andra ord på vissa fält vuxna i
förtid utan att samtidigt vara utrustade med de egenskaper, som äro
nödvändiga för att uppväga den på oregelbundet sätt förvärvade
kunskapen. Den, som har iakttagit barnaskaran på de främsta
bänkarna, de spända ansiktsuttrycken, den uppspelade stämningen,
skall förstå, att filmen blivit motsatsen till ett hjälpmedel i
uppfostrans tjänst. Detektivhjältarna, gentlemantjuvarna och liknande
typer är det, som retar deras fantasi. Och för att få tillfälle att
följa dylika förebilder på deras fantastiska och enfaldiga vägar frestas
en modern 12—13 års gosse att utsätta sig för inte så litet i fråga
om skolkning och osanning. Ja, det är knappast för mycket sagt,
att barnkriminaliteten stigit betänkligt, sedan biograferna började
sin verksamhet. Det är inte bara den företeelsen man möter, att
barn begå olagligheter för att skaffa sig pengar till biografbiljett.
Det är ju inte alls okänt, att filmföreställningens eget innehåll ger
dem idén till stölder och liknande galenskaper.
</small>

Den norske författarens resonemang utmynnar i yrkande
på särskilt gallrade barnprogram. I samma artikel framhålles
för övrigt också, att pressen äger sin andel i att filmen
utövar ett förråande inflytande. Det borde finnas ett mellanting
mellan det rent reklamliknande omnämnande, som i allmänhet
bestås ett biografprogram, och teaterkritik.

Amtsgerichtspräsident Dr. Becker i Dresden yttrar i samma
ämne:

<small>
De utomordentliga faror biobesöken innebära för barnen äro
kända. Knappast någon förhandlingsdag inom barndomstolen
förflyter, utan att man kan spåra ett orsakssammanhang mellan den
anklagades straffbarhet och bio. Bio lockar med sina föreställningar,
vilka, anpassade efter den stora massans sensationsbehov, särskilt
på ungdomens omogna fantasi utöva en retande och uppeggande
</small>
<small>
inverkan. Redan begäret att tillfredsställa detta och försöken att
vinna de härför erforderliga medlen leda icke sällan till kriminella
avvägar. Men ännu oftare förledes ungdomen att efterapa vad den
ser och sålunda uppstå straffvärda förvillelser som direkta resultat
av de erhållna intrycken.
</small>

De rysligheter och groteska överdrifter, som hopas i
dramerna, skaka och uppröra unga känsliga nervsystem ej sällan
ända till bristning. Att barn blivit fullkomligt hysteriska eller
fått konvulsioner efter biografbesök, vilket ju då och då
förekommit, torde dock delvis även få tillskrivas en olämplig
uppfostran i hemmet eller särskilt nervös disposition, som
icke skötes som sig bör. Alla föräldrar ha dock ej reda på
sina barns anlag i den vägen. Vad t. ex. en så oskyldig
sak som Drottning Sofias begravning kan åstadkomma i ett
dylikt fall, visar följande. En självförsörjande dam ville
bereda sin gosse (4 år) och jungfrun ett extra nöje, allrahälst
som hon själv blivit upptagen med extra arbete på kvällen.
På Brunkebergsteatern i Stockholm, dit kosan ställdes, visades
bl. a. ovannämnda begravning. Pojken, som för icke så länge
sedan mist sin far och av en oförklarlig anledning fick för
sig, att det nu var hans mor, som låg i kistan, började gråta
och ville hem. När modern så ej var hemma och ej per
telefon kunde anträffas — jungfruns metoder att lugna ett
känsligt barn torde väl knappast ha varit de rätta — fick
pojken konvulsioner och dagen därpå låg han i feber. —
Detta var ju, som sagt, alls ingen farlig film. Men det finns
nog många barn av lika känslig typ, med vilka fantasien
skenar i väg efter den själsspänning de utsättas för. Det
nutida tidningsläsandet, som skänker en mångfald sensationer,
kolportagelitteraturens verkningar, den icke alltid på
ungdom så uppfostrande skyltningen i en hel del cigarrbutiker
och biografer, dåligt sällskap — hemmen äro ju mer än
någonsin stängda i fråga om gästfrihet tack vare de dåliga tiderna,
så att man tvingas till umgänge utomhus — ha vi icke där en
hel rad förutsättningar för att den andliga sådden i
biograferna, där bilden ger den kraftigaste suggestionen av alla,
skall finna den allra lämpligaste jordmån för uppdragande av
giftiga plantor?

Till den dåliga filmens område må med fullt fog hänföras
även de filmdramer, där självmordet i olika former, oftast
utan allt konstnärligt berättigande, framställes. Särskilt barn
med sina mottagliga sinnen påverkas i högsta grad skadligt
av självmordsscener, vilkas ohyggliga innebörd deras omogna
omdöme ännu ej förmår fatta, men som kvarlämna
outplånliga intryck. Att åsynen av dylika scener t. o. m. direkt
lett till självmord torde vara känt. I pressen har man ju
mer än en gång läst om hur vuxna på biografen lärt sig
sättet att taga sitt liv. Naturligtvis menas härmed ej, att det
är själva åsynen av dylika scener, som är drivfjädern till
självmordet. Psykologerna hålla dock före, att överretade, patologiskt
förändrade hjärnor till den grad påverkas av vad de se, att
de sedan i handling tvingas omsätta vad de kanske i sitt inre
tills dato endast känt som en dunkel benägenhet. Men hur
många människor veta av eller räkna med ärftligt påbrå hos
sig själva och sina barn och inrikta sin uppfostran på alla
eventualiteters förebyggande.<footnote>Fröken Gagner lämnade enl. ett referat i Österg. Dbl. <sup>5</sup>/<sub>3</sub> 1917 följande
exempel på hurusom brottsliga tendenser visat sig hos barn genom
tvångsföreställningar efter biografbesök. En skolpojke hade sålunda beväpnat sig
med kniv, och en sorgfällig undersökning, företagen av specialläkare, gav vid
handen, att pojken varit på biograf och där sett en film, å vilken en detalj
om ett överfall med kniv så bitit sig in i honom, att han själv beväpnade
sig. Denne pojke hade varit frisk och fri från ärftlig belastning.</footnote> Det förtjänar här anmärkas,
att den svenska biografcensuren numera klipper själva
handlingen ur filmer med framställning av självmord.<footnote>Sv. Morg. Bl. 1908 skriver under rubriken: »En märklig vädjan till
den svenska pressen från pedagoger och läkare om sensationsskildringars
avlägsnande ur tidningar» följande:

»Pressen har i våra dagar iklätt sig uppgiften som folkledare, och som
uppfostrare uppbär den ett visst ansvar. Huru fatta representanterna för denna
press sitt ansvar?

Huru brottmålsreferaten verka är med all önskvärd tydlighet bevisad genom
brottslingars egna bekännelser. Icke bara den inhemska utan internationella
brottsligheten och dess metoder får man på sina fem fingrar. Allmänheten
fordrar sensation. Men får den, som gör anspråk på fostrarvärv, låta sina
handlingar dikteras av så låga motiv?

Svenska Läkaresällskapets sektion för neurologi och psykiatri, som tagit
del av en från Pedagogiska sällskapet utgången vädjan till svenska pressen
att vid referat av brottmål och andra liknande ämnen undvika alltför detaljerade
och sensationellt färglagda skildringar, vilka kunna verka menligt på svagare
individers fantasi och känsloliv, finner denna vädjan behjärtansvärd och
av faktiska förhållanden påkallad. Det kan icke förnekas, att dylika skildringar i
dagspressen kunna verka som anledningar till nya brott och därför på visst
sätt äro att anse som företeelser av en indirekt samhällsvådlig art, som bör
motarbetas. Den disposition för brott och våldshandlingar, som samhället i
sina bredare lager gömmer, kan i månget fall mogna under dessa inflytelser.
De för kriminella suggestioner mottagliga äro dels att söka bland de moraliskt
defekta, dels även bland de sinnessjuka. Hos de förra betingas
imitationslusten av naturlig dragning till brottet, en genom anlag i förening med yttre
ogynnsamma omständigheter utvecklad latent brottslighet, ur vilken genom en
viss tillskyndelse brottet slutligen framgår. Till sådana tillskyndelser höra
också de utförliga brottmålsreferaten. En med blodiga detaljer utsirad
skildring kan verka som en direkt lockelse, på samma gång den ger en teknisk
ledning till nya brott, och även om den verkliga orsaken till brottet ligger
djupare, får man icke bagatellisera betydelsen av dessa yttre anledningar.
Utan avsikt från tidningarnas sida att förhärliga brottet, faller på förbrytaren,
genom den mycket påfallande uppmärksamhet pressen skänker åt honom, ett
slags nimbus, åtminstone i deras ögon, som se saken med outvecklad eller
förkrympt rättsuppfattning och med en pervers uppskattning av sociala och
moraliska värden. I tidningarnas referat är indignation och avsky oftast
undanskymd av attraktionen till ett sensationellt ämne, och för brottslingen
är denna uppmärksamhet ett slags smicker, Ett knapphändigt meddelande
och sedan tystnad skulle bättre överensstämma med en sund uppfattning av
sådana ämnens värde och känslan av ansvar gent emot en omyndig och ofta
lättledd krets av läsare.

Hos den sinnessjuke kan imitationen verka som ett tvång, vilket, även om
det behärskas, vållar den sjuke lidande. Skildringar av självmord och mord
kunna således på deprimerade, sjukligt viljesvaga utöva en dyster dragning.
För en alldeles särskild grupp av sinnessjuka kan imitationstvånget bliva
ödesdigert, i den mån en genom sjukdomen förorsakad defekt i känslolivet
gör dessa sjuka obegränsat suggestibla. I brottmålsannalerna äro dylika fall
icke så alldeles sällsynta. På grund av dessa skäl anser sig sektionen i
huvudsak böra biträda de önskemål, som uttalas i det Pedagogiska Sällskapets
vädjan till den svenska pressen.

Må utförliga brottmålsreferat, utarbetade till ledning för rättvisan, för
studiet av förbrytaren och brottets sociala orsaker, hållas tillgängliga för domaren,
rättsläkaren och kriminalisten, men må allmänheten förskonas från desamma».

En kraftigare och mera auktoritativ belysning av frågan än ovanstående
torde svårligen kunna uppletas; huru mycket den verkat torde referaten från
rannsakningarna med ryssligan, Stjärne m. fl. ådagalägga, t. o. m. i tidningar,
som man alldeles icke väntat sig något dylikt utav. Om sådant har sin
publik och med skandalös detaljrikedom måste återgivas även uti hyggliga
tidningar, så varför i all rimlighets namn ej ge ut en publikation särskilt för
detta ändamål, men tillgänglig endast för fasta prenumeranter och distribuerad
i slutet kuvert?

Sedan ovanstående skrevs har man (enl. Sv. D, d. 21. 2. 1921) insett
behovet av »Reformerade referat av domstolsförhandlingar. Hr. Hallén (s) har
i andra kammaren yrkat utredning om huruledes genom närmare bestämmelser
i tryckfrihetsförordningen rätten att publicera referat och domstolsförhandlingar
angående brott av grövre kriminell eller sexuell natur måtte så begränsas, att
framställningarna därav icke kunna antagas erhålla skadliga eller sedligt
förvillande verkningar».</footnote>

»Vi nervläkare», säger Prof. Gadelius, »veta bur ödesdigra, ja
ofta nära nog avgörande för den unga människans nervhälsa en
stark sinnesrörelse eller upprörande händelse kan bliva. Man har
ju även gjort den erfarenheten att icke ens vuxna och kritiska
personer kunnat undandraga sig de ofta tekniskt mästerligt iscensatta
bloddrypande scenernas inverkan. <footnote>Så hände t. ex. vid en föreställning på Röda Kvarn i Stockholm under
första februariveckan 1921, då man gav »Första klassens sensation», att denna
tog så hårt på en medelålders herres nerver, att han måste avlägsna sig redan vid
tredje akten. Damen i hans sällskap ville ogärna gå miste om slutet, varför
hon en lång stund sökte övertala honom att stanna kvar, men förgäves, »<i>han</i>
stod faktiskt inte ut». Exemplet kan mångfaldigas. Anmärkningsvärt är, att
det var mannen och ej kvinnan, som fick nervschocken. Man kunde tycka
att rollerna bort varit ombytta. Men tiderna förändras och vi med dem! </footnote> Att inför dylika filmer i ro
kunna samla tankarna, överlägga och arbeta sig till en nykter, kall
kritik, faller sig svårare ju yngre man är».

Professor Gaupp uttalar sig på liknande sätt.

Den otroligaste uselhet, för att icke säga idiotism, upprör,
om den skådas på biografduken. En stor del av publiken
våldtages i viss mån andligen, bedövas genom den flod av
rysligheter, vilkas psykologiska torftighet den kanske mången
gång först efteråt kommer till full insikt om. Liksom i fråga
om erotik det beslöjade, det blott anade, är kraftigare till
sin verkan, så ock här. Två ljudlösa skuggors kamp i
månskenet eller bakom en ruta verkar kusligare än om
alltsammans försiggår i fullt påtaglig verklighet. Fasan i ett
människoanlete talar till och verkar ofta kraftigare på
fantasilivet än ett blodsdåd i och för sig eller åsynen av den
mördades lik, då intet stäcker fantasiens flykt.<footnote>Filmnyheter <sup>24</sup>/<sub>1</sub> 1921. Den expressionistiska filmen. Konstnären
Hermann Warm berättar om »Doktor Caligaris» tillkomst.

En dansk journalist, som nyligen sammanträffat med målaren Hermann
Warm och regissören Robert Wiene, vilka på grundval av ett av författaren
Karl Mayer utarbetat manuskript skapat den förut omtalade, expressionistiska
filmen »Doktor Caligari», redogör i Film-Journalen för sitt samtal med den
förstnämnde. Den danske journalisten skriver:

»För några år sedan voro vi, säger herr Warm, en hop unga brushuvuden
vid teatern, som började finna all denna alldagliga naturalism
otillfredsställande. Diskussionens vågor gingo höga. Ingen av oss tvivlade, att den
heliga konsten skulle gå åt skogen, om inte han eller hon personligen ingrepe
kraftigt. Och följaktligen talades där många dåraktiga ord och skapades
många dåraktiga ting. Men ... ur denna ungdomliga strid växte upp en ny
religion. Idéerna utvecklades och sprängde de gamla skalen, och genom
arbete, iakttagelse och känsla kommo vi till expressionismen. Och så
upptäckte vi, att filmen var de tusen möjligheternas rike, och vi sökte få den i
samarbete med modern konst. Så fingo vi ett manuskript — Doktor Caligari —
vars handling till dato var den bästa för expressionistisk iscensättning. Denne
d:r Caligari, denne sinnessjuke charlatan, denne somnambul, <i>måste</i> kunna
skildras med expressionismens våldsamma medel.

Och vad var meningen? Meningen var <i>att låta det yttre aktivt ingripa i
det inre.</i> Bäst kanske jag kan förklara det med ett par exempel:

Konrad Veidt — den somnambule — rövar bort den unga kvinnan. Han
stiger in genom fönstret som ett svart spöke. Han smyger sig framåt mot
den unga kvinnans kyska, vita säng... Denne ohygglige individ, som står
under en sinnessjuk förbrytares herravälde, närmar sig den oskyldigas läger...
Hela vårt inre reser sig emot det. Vi rysa inför synen. Genom ett tekniskt
arrangemang låta vi honom verka större och större. Nu böjer han sig ned
över den vita sängen och den rena kvinnan och drar henne in i mörkret.
I denna scen skulle jag vilja ha sänkt ned svarta kloliknande skuggor
över den vita sängen... men d:r Wiene tordes inte gå med på ett så
radikalt steg.

Är det blott historier om sinnessjukdom och psykiskt överkänsliga
människor, som lämpa sig för expressionistisk filmbehandling? Nej, jag tror,
att alla ämnen kunna komma i åtanke, men de två manuskript vi hittills
använt bli lättare förstådda i expressionistisk form. För övrigt vänta vi på
författarna.

För min del ser jag en ruin i ett längre fortsättande av den hittillsvarande
användningen av filmkonsten. Behållningen blir bara reklam och sensation.
Och här kommer Europa alltid att bli bakom, ty bygga vi ett indiskt
prakttempel 25 meter högt, så göra amerikanarna ett, som är 50 meter högt, och
smycka vi detta tempel med 50 jätteelefanter, så säger den amerikanske
regissören: »Jaså, då skall jag ha hundra». De kunna alltid komma med
dubbelt så mycket.

Nej — lösenordet för oss är <i>konst.</i> Och där kommer dollarlandet ännu
länge att vara bakom. Och lösenordet skall vidare vara: <i>expressionistisk konst,</i>
ty vi leva i den expressionistiska tidsåldern. Nu kanske ni frågar vad jag
menar med expressionism, och det är: <i>den mest intensiva utlösning av det
upplevda.»</i></footnote> Den vakne,
omdömesgille åskådaren skakar väl också i allmänhet av sig
intrycket. Men hos barnen och de i sitt omdöme svaga och
outvecklade, hos obildade personer, väckas slumrande anlag
och drifter till liv. Intrycken stanna kvar och verka
omedvetet vidare. Därtill kommer det psykologiska faktum, att
endast ett fåtal människor, när de få höra och läsa något,
som upprör dem, ha förmåga att med fantasiens hjälp ställa
sig händelserna plastiskt för ögonen, d. v. s. göra sig en
levande bild av dem.

Dålig lektyr är därför icke på långt när så farlig som den
dåliga filmen. Ty filmen ersätter, som sagt, till fullo den
antydda oförmågan genom att i den mest påtagliga form och
under de för en varaktig suggestiv verkan gynnsammaste
förutsättningar servera anrättningen. Mörkret i lokalen, ibland
även det entoniga surret från apparaten, musiken, som vid
sinnesrörelse endast förnimmes som ett virvarr av toner, de
slag i slag sig påtrugande sensationerna, allt detta omtöcknar
omdömet hos mottagliga själar. Det är sålunda innehållet
i ett drama icke sällan blir till en ödesdiger suggestion för
en svag och viljelös själ. Ibland är lockelsen att direkt
efterapa det sedda därtill så stor, att den omogne åskådaren
genast börjar omsätta illusionsbilderna i handling.

Endast den, som är fullkomligt ovetande om psykologiska
faktorer och grundvalen för dessa, kan förneka, att filmens
suggestiva makt är fruktansvärd, framför allt när det gäller
de unga, vilkas fantasi är otyglad och kraftig, och som sakna
den återhållande och reglerande dämpare, som ett mognat
omdöme kan förläna.

Nu vill kanske någon till förmån för den kriminella filmen
invända, att den så långt ifrån att uppmana till brott i stället
i de flesta fall visar, att brottet till slut alltid uppdagas och
får sin välförtjänta lön. Ja, låt vara, att den icke direkt
uppmanar till brott, så är den dock i många fall ett osvikligt
medel att förgifta folksjälen.

I detta sammanhang må anföras följande utdrag ur en
artikel, signerad Been, Aftonbladet den <sup>27</sup>/<sub>10</sub> 1919:

<small>
Filmen har, i samma mån som dess tekniska möjligheter raskt
utvidgats, blivit ett alltmer anlitat medel i den allmänna
upplysningens tjänst. Den äger ju ock större förutsättningar än det talade
och tryckta ordet att nå och meddela intryck till folket och dess
bredare lager, som kunna bilda en fast stomme för en opinion.
Och kunskap meddelas ju i den prisvärda avsikten att utgöra en
ledning vid valet av ställning till dagens olika frågor, varför det är
av utomordentlig betydelse, att den blir samvetsgrant och objektivt
förmedlad. Knappast någon tid av äldre datum har väl haft mera
att förebrå sig därutinnan än vår och särskilt det avsnitt därav,
som sammanfaller med världskriget. Reklamen, denna fiende till
naken sanning, har fått ett mäktigt grepp om det allmänna
kunskapsbegäret och nykterhetsintresset. Och den har instinktivt tagits
i bruk av de krigförande till att jämna vägen för dem till de
neutralas hjärtan. Så har även filmen glidit in i krigspropagandans
stora maskineri.

I ett måndagsnummer av biografernas annonsorgan i Stockholm
finner jag icke mindre än 47 olika program affischerade, av vilka
42 upptaga filmprodukter från i första hand Amerika, men även
England, Frankrike och Italien — alltså ententeländerna. Gör jag
</small>
<small>
biografbesök på måfå, har jag alltså hädanefter möjlighet att
beräkna, i huru många fall på hundra den vita duken visar mig en
skandinavisk eller tysk film. Ty fenomenet är numera konstant och
som sådant misstänkt. Amerikas störste filmskådespelare uppträder
vecka efter vecka under olika namn och olika förklädnader i minst
ett trettiotal program. Henny Porten däremot har sett sina
glansdagar i Stockholm. Hon har oturen att företräda Tyskland inom
filmvärlden; därför är hon icke längre persona grata. Hur kommer
detta till?

Det förefaller, som om de biografer, vilka vid något tillfälle velat
köpa amerikanska filmer, måst förbinda sig att i fortsättningen
uteslutande hålla sig till sådana. De flesta ha tydligen fallit för
frestelsen. — — — Det är kanske icke så många bland en biografpublik,
som göra sig reda för eller övervägt, vilket särskilt verktyg filmen
kan bli i en välskött propaganda. — — — Sverige har under senaste
tiden överhuvud ägnats mycken uppmärksamhet av ententemakterna,
som med energi bearbeta den allmänna opinionen för sin sak. I
och för sig utgör denna strävan ingen fara, men så länge
fredstanken, vilken för oss inrymmer livsintressen av högsta vikt, icke
röner bättre förståelse på detta håll än nu synes vara fallet, bör
den bevakas. I dessa så starkt partipolitiskt betonade tider blir
dessutom en öppet deklarerad sympatiyttring för den ena parten
lätt uppfattad som en ovänlighet mot den andra.
</small>

Ett exempel på sådant, som vi förskonats ifrån, utgör
nedanstående, på samma gång det skarpt belyser, vart det
leder, när den utländska filmindustrien får fria händer och
ställer sig i en den förkastligaste propagandapolitiks tjänst.
I Filmbladet No. 2, <sup>1</sup>/<sub>1</sub> 1915, läses:

<small>
En amerikan dömd för filmförfalskning. Som bekant gjorde
ententen allt för att utbreda animositeten mot tyskarna även i
Amerika. Med kännedom härom tog sig en filmfabrikant före att
i New York inspela en film, betitlad »Tyska grymheter på de
europeiska slagfälten», vilken sedan visades för publiken som
originalupptagningar. Falsariet upptäcktes emellertid, amerikanen åtalades
och dömdes till böter i första instans. Han klagade, och högsta
domstolen — — — ådömde honom ett ännu högre bötesbelopp. I
motiveringen för domen heter det, att förevisande av uppdiktade
krigsgrymheter är oförenligt med den offentliga ordningen.
</small>

Rättvisan fordrar emellertid, att vi även återge följande
notis av senare datum. Skada blott, att notisens
behjärtansvärda innehåll fått en så knapp formulering, att den troligen
undgått ett stort antal läsare.

<small>
Filmen i Amerika arbetar för Europas hungrande barn. Den
nybildade föreningen European Relief Council har redan lyckats
omvända filmens män till sin förmån. Måndagen den 24 januari
ha dessa mäktiga herrar beslutat, att vinsten av alla dess
föreställningar på vissa teatrar skall gå till Mr. Hoowers fond för de
hungrande europeiska barnen. Och icke nog därmed. De ha
uppdragit åt flera filmförfattare att skriva filmer över ämnen, som kunna
inspirera åskådarna att ingripa för detta ändamål. Mr. Hoower
säger, att filmen på detta sätt, ställd i barmhärtighetens tjänst,
kommer att gagna icke blott Amerika och de lidande barnen, utan
även sig själv, därigenom att den lyftes upp på högre plan. (D. T.
<sup>24</sup>/<sub>1</sub> 1921).
</small>

Förbättringen är glädjande. Men på någon varaktig
omvändelse har man ju ännu litet svårt att tro — även om
rätt många exempel finnas på att även den internationella
filmbranschen medverkat till mången god saks genomförande.

I Ryssland tycks man sakna alla begrepp om vad
anständigheten fordrar. Vid tiden strax efter Reimskatedralens
beskjutning lär på vanliga biografer i S:t Petersburg ha visats
en film, varå inspelats tyska officerare, våldtagande unga flickor
i deras anhörigas åsyn framför högaltaret i en katedral, andra
detaljer till förhöjande av realismen att förtiga, vilka i tryck
icke kunna återgivas.

Nu kunna de utländska filmfabrikanterna kanske
försvara sig med att det i allmänhet var på initiativ från annat
håll, som dylik förkastlig propaganda eller rättare sagt
krigshets kom till. Men vårt eget lands filmbyråer och
biografägare hade givetvis ingen anledning att följa de utländska i
spåren. Det måste ock rättvisligen medgivas, att många av
våra biografer ofta i samma program lojalt visade aktuella
och andra bilder från <i>båda</i> de stridande parterna.

En fråga, som i detta sammanhang ofrivilligt tränger sig
fram, är, varför folket ej självt begär att få flera instruktiva
filmer. Som det nu är, ha ju endast de bättre biograferna
dessa programinlägg. Eller är det blott folkledarna, som
ideligen ropa på flera bildningsmöjligheter för folket?

Det vore tvivelsutan en sund demokratism att begära, att
en för hela folket gemensam biografstandard skapades, att
man inför ett förströelsefenomen av så universell karaktär
satte alla samhällsklasser i nivå med en högre morals och
anständighets fordringar.

*

KAP. III.

<b>Filmens suggestiva faror.</b>

När kriminalfilmen på den vita duken inför en publik av
genomsnittstyp uppenbarar scener av ett brotts planläggande
och utförande, kan detta, såsom vi i det föregående med
stöd av auktoritativa utlåtanden redan påvisat, utså fröet till
allvarliga sedliga förvillelser och brott. Publiken inviges genom
sådana filmer så att säga i brottets teknik, och om det bland
åskådarna befinner sig någon eller några med brottsliga
instinkter eller anlag — de kunna finnas slumrande i långt större
utsträckning än man är böjd att tro — kan man vara
förvissad om, att sådant faller i tacksam jordmån.

Den fascination, som förbrytelsen utövar på människan, är
ju för övrigt ingenting nytt. Kriminal- och detektivlitteraturen,
kolportageromanen, vaxkabinetten m. m. ha dragit försorg
om att lågan hållits brinnande.

I synnerhet det uppväxande släktet (som bekant är
barngränsen 15 år) borde skyddas för allt vad kriminell
filmdramatik heter. Anses Nick Carter- och detektivromanerna
farliga för ungdomen, så måste väl den kriminella filmen
anses mångdubbelt farligare, enär den sätter fantasien i en
vida våldsammare rörelse, och den kan hos den
äventyrsälskande ynglingen eller gossen väcka till liv lusten att själv
utföra liknande bragder, vilka för honom te sig i en falsk
romantiks skimrande ljus. <footnote>Följande uttalande av Madame Chic i Stockholms Förstadsblad <sup>23</sup>/<sub>2</sub>
1921 förtjänar att i detta sammanhang anföras:

»Många överflödsord ha i undertecknads tycke talats om filmens skadliga
inverkan på barnens moral. Farhågorna ha så gott som undantagslöst gällt
könsfrågan, och över huvud taget har barnets fattningsförmåga jämnställts med
den vuxna människans.

Däremot kan jag inte påminna mig ha sett en enda protest från vare sig
målsmän eller lärare mot filmer, vari uppenbar grymhet mot djur förekommer.
Och dock visas sådana filmer allt emellanåt och äro underligt nog ofta
tillgängliga för barn.

Detta är ett stort fel. I allmänhet reflekterar nog inte folk över hur
bokstavligt barn ta åt sig allt vad de uppleva och vilka små vildar de i
själva verket äro. En antydd situation, ett underförstått ord, som gäller
förhållandet man och kvinna emellan, går dem i regel förbi. Men en påtaglig
händelse — slagsmål, mord, djurplågeri — ligger inom deras fattningsförmåga
och verkar förråande eller upprörande i långt högre grad än vad fallet är
med oss gamla härdade människor.

Och djurplågeri är något, som sticker särskilt i ögonen på barn. Den
lilla vilde, som lever inom dem, har sällan något emot att pröva sin styrka
på svagare varelser, men han får inte uppmuntras. Av små djurplågare
bli stora människoplågare, sade de gamla grekerna. Det är sant och rätt.
Uppfostran till djurvänlighet är uppfostran till mänsklighet. Men nu är det
tyvärr så, att en del entusiastiska djurskyddsvänner gjort saken impopulär
genom överdrifter, och just detta skimmer av löjlighet skrämmer folk att ta
till orda eller kommer dem att förhärda sig. Detta är stor skada.

Undertecknad, som i ett 10-tal år varit sekreterare i en djurskyddsförening,
har en bedrövlig erfarenhet av vilka ohyggliga grymheter barn kunna göra sig
skyldiga till. Det var kattor doppade i tjära eller fotogén och påtända, det
var hundar med avslagna ben, det var kaniner, fåglar, grodor med utstungna
ögon — ja, alla slags gräsligheter, som en grym liten barnhjärna kan
fundera ut.

När jag nu sitter och ser på en sådan barntillåten film som
»Keystoneprinsen», vilken har många motbjudande scener av grymhet mot djur, så kan
jag inte göra mig kvitt minnet av alla de marterade djur jag sett, och det
är en formlig pina att höra det roade skrattet runt om i salongen. Scenerna
må vara regitricks — det är betydelselöst — i filmen äro de levande
verklighet. Och alla de beklämmande jaktscenerna sen, som ofta stå på
barnprogrammen, de äro nog så verkliga, men hälsas ändå gärna med det grymma
lilla skrattet. Det är vedervärdigt detta skratt åt djur i dödsvånda eller
vanvettig rädsla. Jag vill inte höra barn skratta så.

Och de barn, som inte skratta, de äro oftast till ytterlighet känsliga.
Själv fick jag år av min barndom förstörda genom en ohygglig slakthistoria.
Varenda uthusbyggnad var i min fantasi en slaktbod, full av pinade djur, i
drömmen vadade jag i blod och stympade jämrande varelser. Det dröjde
som sagt år, innan jag blev fullt kvitt intrycket av denna hemska historia.
Men minnet lever än.» </footnote>

Liksom de gamla rövarromanernas ädla hjältar, vilka rövade
från de rika för att ge de fattiga, tillvunno sig naiva läsares
och läsarinnors beundran, så kan en filmens kallblodige
gentlemannainbrottstjuv från vår egen tid alltför lätt fascinera en
omogen och okritisk publik, framför allt den, som ännu
befinner sig på skolstadiet och ej fått sin moraliska utdaning
avslutad. Vad undervisare och uppfostrare med möda byggt
upp, kan sålunda i en handvändning fullständigt nedrivas.
Det vore inte ett ögonblick för tidigt, att skolan å
föräldramötena metodiskt sörjde för upplysning om förbrytelsernas
psykiska orsaker och verkningar och klarlade den inverkan
skådandet av filmer med motiv ur förbrytarvärlden har på
såväl barn — som i vissa fall vuxna. <footnote>Professor Gadelius skriver: »Undertecknad har själv av brottslingar
hört uppgivas, huru den första tanken, på en förbrytelse varit en barnslig lust
att efterlikna hjälten i en spännande brottmålsroman; och då redan skildringar
i ord på detta påtagliga sätt visa sin medryckande förmåga på det unga
sinnet, huru mycket farligare är icke då det illusoriska liv, som avspelas på
en biografteater.» </footnote> Må med all kraft
framhållas, att det här är något liknande som vid
smutslitteraturfaran även så till vida, som det dåliga inflytandet
icke ligger i att någon då och då läser en dålig bok eller
betraktar en dålig teaterpjäs, utan att det är vanan vid sådan
själaspis, det att liksom leva sig in i detta skenhjälteliv, denna
atmosfär av befriele frän alla moraliska band och social
ordning, som hotar att nedriva det uppfostringsarbete, genom
vilket hem, skola och samhälle söka utbilda det uppväxande
släktet till dugliga medborgare.

Som ett genomsnittligt exempel på en kriminalfilm kan ett
filmdrama tjäna, som gavs på Odéon i Stockholm under
namn av »Dubbelgångaren». Sv. D. återgav d. <sup>12</sup>/<sub>9</sub> 1916
innehållet sålunda: »En slipad tjuv uppträder däri som en
elegant man i den amerikanska societeten och lyckas föröva
en mängd stölder. För att kunna bevisa sitt alibi, har han
engagerat en skådespelare, som är förvillande lik honom.
Medan mästertjuven plundrar juvelskrinen i sovrummen,
uppträder skådespelaren i salongen. Till slut blir boven dock fast.»

Intrigen är ju fyndig nog, och händelsen kan mycket väl
tänkas ha ägt rum i verkligheten. Men allt detta berättigar
knappast detta filmdramas tillkomst, lika litet som det finnes
något tvingande skäl för att berätta eller i bild framställa
<i>allt,</i> som tilldrager sig i verkligheten. <footnote>Som bekant hör slagordet »verkligheten överträffar t. o. m. den
djärvaste roman» till den dåliga filmens specifika försvarsfraseologi. Det skall därför
visst icke bestridas, att biografen ej med hundratals trådar knyter direkt till
företeelserna i verkligheten och detta med den ofta tydligt tillkännagivna
avsikten att därigenom alstra tro på det som visas. Men då handlingen för
det mesta försiggår i det moderna livet och genom det underbart trogna
återgivandet av miljön hos den oerfarne åskådaren och framför allt hos barn med
livlig och lätt antändlig fantasi måste alstras tron, att allt det sedda vilar
på en grundval av sanning och i det verkliga livet spelar samma roll som
på biografen, så kan det icke bestridas, att ovannämnda genre inger alldeles
särskilda betänkligheter. </footnote> Om någon invänder:
ja, men biodramat är ett adekvat uttryck för livet, sådant
det leves, och detta liv har ju också sina skuggsidor, så är
detta mycket riktigt, men är det också verkligen ett skäl
för att göra det till uppgift för en hel industri att hämta
stoffet ur de grumliga livskällor, vari lägre instinkter släcka
sin törst? Ovannämnda film var ett bovdrama av det rätt
vanliga slaget. Visserligen blir boven fast, men det mondäna
nöjesliv, som han njuter under mellanakterna mellan sina
bovstreck, kastar dock över hans tillvaro ett falskt skimmer,
som alltför väl kan tänkas utöva sin lockelse på svaga och
mottagliga sinnen. T. o. m. själva den av tidningarna flitigt
använda reklamfrasen, att filmskådespelet var »synnerligen
väl inspelat», m. m., en omständighet, som i och för sig
är en förtjänst, ökar i sin mån dess suggererande
inflytande.

Vi ha framdragit dessa filmer som talande exempel just
därför, att de äro typer i sitt slag. Det finnes dussintals
motstycken, som i sin skenbart anständiga form faktiskt verka
precis på samma sätt, d. v. s. som ett moraliskt gift, vars
verkningar förr eller senare framträda i en eller annan form,
utan att kunna ställas i något synligt eller påtagligt samband
med sin verkliga orsak. <footnote>Ur samma veckas kriminalfilmer må ytterligare omnämnas en, om vilken
St. D. <sup>13</sup>/<sub>9</sub> 1916 yttrar: »Millionvadet» heter ett 3-aktsdrama på
Stureteatern — ett nutida guldtörsten och spekulationsraseriet värdigt skådespel, i
vilket hjälten »förtjänar» sin million så negativt, att han endast och uteslutande
för den stora vinstens skull underkastar sig ett ettårigt fängelse. Till pjäsen
hör, att styckets bov »tennkungen« Halifax, under tiden ej blott förlorar sitt
guld genom ogunstiga naturmakters ingripande, utan även ödelägger sitt liv
genom ett mordförsök.

Men hur löser då den dagliga pressen sin uppgift att leda opinionen?
Vi taga ett exempel ur högen. En huvudstadstidning, som för talscenen
förfogar över en av våra yppersta anmälare, skriver d. <sup>13</sup>/<sub>9</sub> 1916: »Dessa
historier med durkdrivna bovar, som dra polisen vid näsan, äro roligare
än de vanliga banala detektivhistorierna. Rättskänslan behöver därför icke
känna sig kränkt, då ju bovarna till slut få sitt välförtjänta straff.»</footnote>

Men det finnes kriminalfilmer, som äro av långt betänkligare
slag, sådana, som framställa rån, mord, våldtäkt m. fl. andra
svårare förbrytelser.

Det ligger ju nära till hands att fråga sig, vilket land som
lyckliggjorts med filmen »När en man ser rött», vilken
»filmskapelse» den svenska censuren förbjöd, trots kraftiga försök
från fackhåll att rädda den. Ur censurens motivering taga
vi oss friheten anföra följande, som återgavs i Filmbladet
den 15 maj 1918:

<small>
Själva titeln »När en man ser rött» häntyder så att säga på
temperaturen i det spelsätt, som genomgår filmhandlingens
utförande och kulminerar i det vansinnesutbrott, varunder huvudpersonen
utkräver dödlig hämd på den person, som våldtagit hans syster till
döds och försökt samma tillvägagångssätt mot hans älskade,
den målade damen, ehuru denna genom att knivhugga nidingen i
huvudet lyckas den gången freda sin eljest med ett långvarigt
kokottliv belastade kvinnliga heder. Såsom det bifogade
granskningsbevisets korta filmbeskrivning torde giva vid handen, äro dessa
våldtäktsmoment konstitutiva för handlingens utveckling. Filmen
hör till en typ av stundom mycket förtjänstfulla amerikanska s. k.
problemfilmer, i vilka problemet anmärkningsvärt ofta är förbundet
med våldtäktsmotiv. I vissa fall ingår detta motiv så löst, att det
förefaller infogat huvudsakligen för att det skall så vara; det är då
lätt att avlägsna, och filmen är därmed räddad. I andra fall är
samma av regien påtagligt omhuldade motiv mera intimt inflätat i
huvudhandlingen, så att det endast med svårighet låter sig utrensas.
</small>

Våldtäkt, »ända till gränsen för det tillåtna», som det
annonserades i en filmtidning, som kommer ut i München,
äktenskapsbrott och slipprigheter äro dock saker, som det
ej tycks genera de utländska filmerna och emellanåt inte
heller våra egna att briljera med. Och de äro ledsamt
nog rätt vanliga företeelser även på våra biografer.<footnote>Tillverkningsschablonen framgår av följande (Östgöten <sup>8</sup>/<sub>5</sub> 1917):
Konsertbiografen visar för närvarande en välinspelad film, »Skilsmässans faror»,
från den högt värderade World-officinen. Filmen skildrar en kvinnas
nattsvarta list för att spränga sönder ett förut lyckligt äktenskap. Efter legio
spännande situationer, som äga rum i så pass skilda miljöer som hos den
högst stående aristokratien och i New Yorks beryktade, riskabla kineskvarter,
segrar slutligen den rena och oförfalskade kärleken.</footnote> Ett
societetsdrama utan äktenskapsbrott, vanvettigt slöseri,
dagdriveri m. fl. lika tilltalande egenskaper är nästan otänkbart
och ger rika impulser. Den bästa censur i världen, och
den äga vi ju i vårt land, står här maktlös. På 100 filmer
är det mycket högt räknat kanske 10, varvid
författaren-regissören gått till verket med konstnärlig och etisk
ansvarskänsla samt med konsekvent karaktärsutveckling och
psykologisk fördjupning, så långt som detta på film är
möjligt, berört de sociala kontrasterna, varmed dock sannolikt
icke alla 10 lyckats.

Men även om censuren här i landet sörjer för att
»våldtäktens mera salongsmässiga former» icke överskridas, blir själva
saken därför något annat än vad den är? Vi erinra t. ex. om
Storfurstinnan, som gavs i Stockholm den <sup>18</sup>/<sub>1</sub> 1921 och
betecknades som en »ovanlig publiksuccès», Boxargudinnan,
Jephtahs dotter, Dygden, m. fl. Även Kvarnen tangerar
skandalfilmområdet otillåtligt nära. Apropos Jephtahs dotter
tillåta vi oss ur den ansedda teatertidskriften Scenen,
nr. 18, 1919, citera följande, som författaren August Brunius
under rubrik »Den ideala struntfilmen, med ett ord om
skådespelarens risker», skriver:

<small>
När man haft riktigt roligt en gång, är man nästan skyldig att
tala om det för sina medmänniskor; och ännu mer, när man sett
någonting, som i sin art verkar unikt. Den, som skriver här, älskar
icke film, utan har tvärtom på mellanstunder fört ett litet
guerillakrig mot den dramatiska filmen. Även när filmerna äro som bäst —
och det finns ett rätt aktningsvärt antal bra påhittade och bra
utförda filmdramer — göra de intet djupare intryck i min kallsinniga
håg. Man har sett, och man har just inte haft tråkigt — det är allt.

Men det är inte troligt, att jag någonsin kommer att glömma det
danska film-dramat Jephtahs dotter. Den lilla peng, som offrades
på det altaret, var inte bortkastad, här fick jag en gång full valuta.
Tyvärr kan icke nöjet delgivas andra i fullt åskådlig form; man
måste själv ha sett spektaklet stycke för stycke för att kunna
uppskatta det. Icke ens en driven filmhabitués fantasi kan föreställa
sig något sådant.

Tänkom oss i alla fall ett slott i ett imaginärt land, där
folk emellertid har finska namn och till och med bekanta finska
namn. Det är ett märkvärdigt slott, där man inte ser till en
tjänare, varje person bor för sig i sitt rum och fördriver tiden
på skiftande fason. Hjälten, som är en berömd advokat, sitter
vid sitt skrivbord och skär de förfärligaste grimaser eller utövar
ett slags altartjänst vid ett porträtt av sin mor, som varit sköka.
I ett annat rum sitter mördare Gustav Aho och dricker konjak,
men blir ändå inte glad utan ger uttryck åt sin ondskefulla
karaktär och sitt själslidande genom att rytmiskt skjuta ut och
</small>
<small>
draga in truten. Jag vill genast betona, att det inte är någon
rolighet av mig att kalla honom mördare Gustav Aho, ty mannen
presenteras, så som en annan presenteras med titeln direktör eller
häradshöfding. I ett tredje rum sitter advokatens vackra dotter och ser
längtansfullt eller vemodigt i rymden och stryker sin vackra hund.
I ett fjärde rum sitter hr Palme — förlåt! — en gammal herre och lagar
fickur för sitt nöjes skull, när han inte dricker kaffe.

Handlingen består nu i att dessa personer och några till vandra
ut ur sina rum, vrida på dörrvreden och stiga in i andra rum av
detta rymliga slott. Det kan hända, att mördare Aho går till
advokat Leno och ser på, hur han skär grimaser över skrivbordet,
eller att advokaten går in till mördare Aho och ser på hur han
dricker konjak och mår illa. Så förgå några akter. Innan
handlingen blir ännu mera spännande, inträffar ett mellanspel: bibelns
berättelse om Jephtah, som offrade sin dotter, visas i några
osammanhängande bilder, av vilka huvudsakligen framgår det
överraskande faktum, att Jephtah höll sig med operabalett, men icke haft
tid eller smak att skaffa sig en Fokin, som kunde lärt baletten
något annat än de mera triviala magrullningarna och
bensparkningarna. Så återföras vi till slottet och förstå nu genast, att
advokaten är Jephtah och att han absolut måste offra sin dotter. Frågan
är bara hur offret skall gå till. Jo, det är ju så enkelt: nu för tiden
offrar man sin dotter på det viset, att man gifter henne med
mördare Aho. Resten av dramat består i en skildring av hur mördare
Aho söker ta ut offret i förskott, men hindras av hr Pal — förlåt,
den gamle herrn och en behjärtad ung herre med det icke okända
namnet Procopé och kanske i någon mån av den osynlige
biografcensorn med den stora saxen.

Jag har svårt att tala utan en viss ömhet om denna sak. Den är
nämligen av en så fullkomlig uselhet, att man måste känna sig stå
inför en harmoni av säregen art. Förmodligen finns det ideellt
folk, som när de se en så koncentrerad smörja och tänka på alla
de pengar och allt det arbete av kunniga och intelligenta människor,
som byggt upp det, känna ett livligt behov att gå hem och hänga
sig. För min del är jag varmt tacksam för att ha fått se den
verkliga Schund-filmen eller på god svenska <i>struntfilmen</i> i så fullständig
och rik gestalt. »Jephtas dotter» har icke en vettig tanke, icke en
verkligt dramatisk situation, icke en gnista av äkta mimisk konst,
icke en bild, som är gott tagen. Det bör införlivas med ett
filmarkiv som den ideala struntfilmen, än vilken ingen bättre kan
tänkas.
</small>

Hur genomsnittspubliken reagerar för biografdramatik av
detta slag framgår ofta av hörda yttranden sådana som dessa:
»Detta äktenskapsbrott är väl ändå ytterst anständigt skildrat»,
eller: »Denna förförelsescen är då sannerligen menlös», o. s. v.
I pressen finner man också då och då insändare, som ge
svart på vitt på, »att den smutsflod vi vänt oss emot uträttat
någonting verkligt gott genom att nästan undantränga en
annan och farligare, nämligen de slippriga franska och italienska
erotiska skämttidningarna». De senare ha väl dock åtminstone
i vårt land varit för dyra för »den större publiken», vilken
ju dessutom ej är nog språkkunnig att »uppskatta» dem.
Signaturen C. H. T. (i Gbgs P. d. 21/11. 08) bekänner även
»att han på lediga stunder gärna läser eller ser dylik
spännande ryslighet i koncentrerad form» och fortsätter ironiskt:

<small>
Eder meddelare har hunnit till den angenäma och
eftersträvansvärda mogenhet, då man kan se de ekivåkaste bildserier utan att
taga skada till sin själ. Han har t. o. m. nödgats erkänna för sig
själv, att vissa såsom ej fullt anständiga betraktade föreställningar
haft ett fördelaktigt inflytande på honom, i så måtto som det av
bilderna framgått, huru den fint bildade mannen i vissa ömtåliga
situationer icke bör bete sig. Det är väl överflödigt att säga, att
det fordras ett mycket kallt förstånd och utvecklade etiska instinkter
för att draga nytta av en slik förevisning. Denna avancerade
ståndpunkt har det goda med sig, att jag med stort lugn kan våga mig
in på vilken kinematograf som hälst i hela världen, och jag har
också i stor utsträckning begagnat mig härav.
</small>

Vi skulle icke uppehålla oss länge vid dessa filmer, vilka
icke äro barntillåtna, om icke kontrollen ännu lämnade så
mycket övrigt att önska. Att den behöver skärpas erkännes
icke minst av facket självt. Den svenska filmindustriens
personifierade samvete, alltid vaket och månt om sin kårs prestige,
skräder inte orden, då oegentligheter förekomma, varom vem
som hälst kan övertyga sig i fackets egna organ.

I Filmbladet den 1 febr. 1918 skriver sålunda
biografombudsmannen N. Enderstedt bland annat:

<small>
Det är rätt karaktäristiskt, att just mot dessa »dansande»
biografer även anklagelser göras, att 15-årsgränsen icke bevakas — —
— — — Biografmannakåren måste hårdhänt taga slika
biografföreståndare i nacken. Göra vi det, då kunna vi i handling visa,
att vi vilja avlägsna de missförhållanden, som i vissa kretsar av
allmänheten väckt oro. Biografkåren har själv också de effektivaste medlen i
sin hand, då det gäller att tala reson med de mindre önskvärda
element, som tyvärr på ett och annat håll synas förekomma.
</small>

Och på ett annat ställe samma år:

<small>
Det kräves tydligen en energisk räfst med dessa ambulerande
herrar, som hittills från fackets sida fått i bygderna härja, hur de velat.
Hjälp oss att få fatt i ytterligare någon av dessa gynnare, vilka
draga förargelse och med tiden förmodligen även nya lagar över
biografbranschen.
</small>

Och under »Lojalitet mot fattade beslut» skriver direktör
Algot Holmblad föjande kraftiga maning:

<small>
Och så tillåter jag mig påminna om det beslut, som fattades på
Filmmannasällskapets möte i barn- och biograffrågan. Den
resolution, som det talrikt besökta mötet på min hemställan antog, lydde
i dess andra punkt så: Barn skola icke äga tillträde till biograf
annat än i föräldrars eller målsmans sällskap med undantag för de
matinéföreställningar, som högst en dag i veckan anordnas såsom
speciella barnföreställningar. Sällskapets ombudsman har redan i
förra numret av Filmbladet påmint om detta beslut. Jag finner
detta så ytterst viktigt, att jag icke tvekar att komma med ett
återupprepande. Det är alldeles nödvändigt, att vi följa detta beslut.
Utan prutmån. För biografrörelsens framtids skull här i landet.
Tryck tydliga skyltar eller andra anslag, så att folk ser vad det är
fråga om, och pränta in i kassörskans och vaktmästarens medvetande,
att här få de icke se mellan fingrarna. Göra de det, få de själva
stanna på gatan. (Filmbladet d. <sup>15</sup>/<sub>8</sub> 1918).
</small>

Vilket yrke har emellertid icke sina s. k. svarta får? Att
censuren gör vad den rimligtvis kan för att utestänga ungdom
intill 15 år från den sexuella struntfilmen, det kan man vara
förvissad om. Men vad hjälper det utan motsvarande kontroll?

Vi tillåta oss i detta sammanhang citera några rader ur
en artikel i Sv. D. d. <sup>20</sup>/<sub>11</sub> 1915 »Om biografcensurens
rättesnören. Ett principuttalande från sakkunnigt håll», som har
dr. G. Bjurman, Statens biografbyrås föreståndare till författare:

<small>
På tal om barnen är det en sak, som förtjänar framhållas. Att
censuren gjort en film »röd» (d. v. s. barntillåtit den), innebär
alldeles icke, såsom många tyckas förmena, att censuren på något
sätt <sp>rekommenderat</sp> den för barnen. Det innebär blott, i
enlighet med biografförordningens föreskrift, att censuren icke ansett
den vara ägnad att skadligt uppjaga barns fantasi eller eljest menligt
inverka på deras andliga utveckling och hälsa. En film kan sålunda
gå långt över barnens horisont och likväl vara barntillåten, emedan
den icke kan anses falla för nyssnämnda föreskrift. Censorerna
måste här som eljest följa förordningen, som uttryckligen förbjuder
dem att vägra sitt godkännande i andra fall än de i förordningen
särskilt angivna. Att allt, som väl låter sig ses av 13- à 14-åringar,
ej lika väl kan lämpa sig för mycket små barn, ligger i öppen dag.
Här måste man försöka draga ett slags medelproportional, och ehuru
biografförordningens föreskrifter om barntillåtenhet basera sig på
mera allmänt psykologiska än på i trängre mening pedagogiska
synpunkter, är det självklart, att den permanenta pedagogiska
expertis, som står statens biografbyrå till buds, anlitas, så snart den
kan anses på minsta sätt behövlig, alldeles som fallet f. ö. är med
den medicinska expertisen, vilken är in duplo företrädd inom
censuren. Att ett uppflyttande av barngränsen från nuvarande 15 år
till högre ålder skulle ur censur- och säkerligen även ur pedagogisk
synpunkt vara en välkommen åtgärd, behöver väl knappast
framhållas, ehuru det å andra sidan inte går att blunda för att
svårigheter alltid skulle kvarstå, hur barngränsen än droges. <i>Och att ett
övermått av biografbesök, även på de alltför få biografer, där man
söker vinnlägga sig om goda barnprogram, för alla barn innebär en
fara, är något, som väl kan tyckas vara en truism, men dock ej
tillräckligt ofta och kraftigt kan framhållas för alla ansvarskännande
föräldrar och målsmän.</i> (Kursiv. av oss).

Censuren är bunden av sin instruktion, och ehuru den ej bör
vara döv för skäl, tillkommer det den icke att gå ärenden åt vare
sig det ena privata önskemålet eller det andra. Även om det
hypotetiskt antoges, att censorerna skulle vara villiga härtill, skulle ett
sådant försök hastigt göra ett eklatant fiasko, ty det är nästan
otroligt, i vilken grad personliga idiosynkrasier spela in vid uppställandet
av dessa önskemål och hur inbördes oförenliga många av dem äro.
Skulle t. ex. allt klippas eller förbjudas, som den ena eller andra
personen eller meningsgruppen ogillar, bleve det nog ej mycket kvar,
som finge visas, och censuren skulle snart bortsopas såsom rent
omöjlig. Åtskilliga personer tåla inte se kapplöpningar, andra ej
jaktfilmer (det har förekommit, att censorerna fått uppbära
</small>
<small>
förebråelser för jaktfilmer, i vilka de företagit större klipp än dem, som
önskats av vid granskningen särskilt tillkallad djurskyddsexpert),
andra ej indianfilmer o. s. v. — för att ej tala om sådana personer,
som i nära nog vilken som hälst samvaro på den vita duken av
två personer av motsatt kön spåra något erotiskt gement.

Nej, censuren måste söka hålla en fast och i möjligaste mån
normal kurs. Den kan icke taga större hänsyn till dylika rådgivare
än vad t. ex. en tidningsredaktör kan göra till de många av sina
läsare, som ej betvivla sin förmåga att redigera tidningen betydligt
bättre än han själv. Den vet alltför väl, att den mycket långt ifrån
är ur stånd att begå fel och missgrepp, men den vet också, att ett
rättvist bedömande av dessa är uteslutet utan kännedom om vad
censuren positivt uträttar med sitt väldiga material — som nu
uppgår till inemot ett par miljoner meter film per år — och utan all
jämförelse med förhållandena i andra länder, där censurföreskrifter,
liknande våra egna, förefinnas. Vårt land är lika litet i detta
avseende som i andra att anse som isolerat från den övriga världen,
och filmen är i högre grad än kanske någon annan industriell
massprodukt en internationell vara. Att emellertid den svenska
biografcensuren är den mest nogräknade censur som finnes — i all
synnerhet i fråga om skräckscener och Nick Carter-dramer — är
ingen hemlighet: därpå torde den intresserade kunna få svart på
vitt av varje fackman, och den saken låter sig f. ö. statistiskt bevisas.
Det är då också för facket i Sverige så mycket mera hedrande, att
man alltmera tycks börja inse, att dessa censurens förhållandevis
höga anspråk i det stora hela varit även facket till nytta.

Det visar sig ofta, att anmärkningar, som framställas mot en film,
i själva verket ej referera sig till denna, utan till de tryckta
programmen, med vilka censuren givetvis ej har den ringaste befattning,
ja, vilka den så gott som aldrig ens får se före granskningen.</small><footnote>Det kan då också synas onödigt att dagspressen serverar »Det vi
sluppit se», såsom A. B. gjorde d. 25/1. 1920 medföljande text under den ena bilden:
»Censurklipp: Ett mordförsök i samband med en inbrottstöld. Det ingår i
en f. ö. harmlös och barntillåten skämtfilm». När artikelförfattaren på slutet
förklarar: »och när ser man dem (censurklippen), kan man tacka Gud, att det
finns censur i Sverige», tycker man att den enklaste logik skulle förbjudit
dess återgivande i en daglig tidning, då det så ofta just där påtalas, när
biografägare skylta med censurklipp för att därmed locka publiken.</footnote> <small>Att
t. ex. ett mord, som förekommer i en eljest ganska hygglig film och
av censuren avlägsnats utan att ens sammanhanget behövt rubbas,
detaljerat beskrives i programmet och kanske rent av avbildas på
</small>
<small>
affischerna, är högst beklagligt, och så är också förhållandet med
den alltför ofta ytterst osmakliga annonsreklamen, där man ej drar
sig för de grannaste brodyrer på motiv, som i filmen nätt och jämt
finnas antydda för att ej tala om, att man efter filmens censurering
i reklammaterialet omdöper den till ett namn, som över en stundom
högst beskedlig produkt kastar ett avgrundsskimmer av något riktigt
kusligt. Det måste så vara för att dra folk, tror man på sina håll.
Om det kraftigt reagerades mot dylikt oskick i fråga om program,
affischer och annonser skulle det sannolikt rätt mycket bidraga till
biografkulturens höjande på ett område, dit censurens befogenhet
av naturliga skäl ej sträcker sig.
</small>

Hur svårt det emellertid kan vara att draga upp den
flytande gränsen mellan det, som kan anses tillåtet eller icke
tillåtet, härom må följande gränsfall vittna. Händelsen ägde
rum på Brunkebergsteatern i Stockholm, vilken ju en tid
ansågs vara den för barn minst olämpliga. Man gav en fransk
film med ett osmakligt pajazzo-motiv — komediens
benämning var »Hur svartsjuka äkta män kureras» eller något
liknande — vari det bland annat förekom, att älskaren, en
vedervärdig figur, överhöljde vännens fru med kyssar — minst
»15-meterskyssar» — på nacke och armar och på ett rent
av vämjeligt sätt. Då den uppbyggliga scenen ej såg ut att
vilja sluta i brådkastet, miste en liten pys plötsligt tålamodet
och frågade halvviskande en herre, som höll honom i handen:
»Pappa, vad ska de där vara bra för?» Fadern, som
tydligen kände sig generad, låtsade som han icke hört, trots att
frågan flera gånger upprepades. Då höjde pojken sin röst
så, att hela salongen hörde det. Stor och allmän munterhet,
men också yttringar, som tydde på att många funno pojkens
undran väl så befogad. Vid den tid, denna film gavs,
skämtades det rätt tappert med den från Danmark utgående
önskemålet om kyssfilmmeterantalets inskränkande till högst tre
meter, vadan pysens yttrande blev till ett apropos för dagen,
vilket icke minst syntes ha roat de närvarande.

Sannolikt var pojkens sinne ännu för oskyldigt, för att den
smaklösa scenen skulle kunna grumla hans känslor just då,
men undfångna intryck sätta som bekant spår i
människosjälen och framkallas i minnet vid de mest oväntade tillfällen,
utövande sin verkan. Närvarande var för övrigt vid detta
tillfälle även en hel del halvvuxen ungdom, och vad den
tänkte och kände kanske vore skäl i att närmare besinna.
Den frågan framställer sig ovillkorligen: bör man väcka den
björn, som sover? Eller är den faran utesluten, att dylika
osmakligheter, i synnerhet när de framställas ostentativt, väcka
till liv och ge fart åt brådmogna känslor och tankar? Vem
vill medvetet påtaga sig ansvaret härför?

Hade den nämnda scenen förekommit i utlandet, kunde
man berett sig på allmänt bråk och stoj bland
ungdomsskarorna. Där får man av pojkar i slyngelåren på vilken
biograf som hälst ibland höra anmärkningar, som komma
håren att resa sig på ens huvud. Märka dessa slynglar, att
de förorsaka förlägenhet, då bli de värre och värre. Det
hjälper knappast, att den övriga publiken genom hyssjningar
och tillrop tystar på dem. Den utländska biografpubliken,
åtminstone på andra klassens och biografer av ändå lägre rang,
mera sällan på förstklassiga, lever så helt med i handlingen
på duken, att den icke kan avhålla sig från att genom skratt,
suckar och utrop, vitsar och gester så livligt ge detta sitt
deltagande tillkänna, att man verkligen icke kan förvåna sig
över de många, som hysa farhågor för biografens verkan på
grund härav. Men i de lugnaste vattnen gå de största
fiskarna, och man kanske underskattar inflytandet i vårt land.

Vi talade nyss om barnets frågor. Att senare komma
tillbaka till dylika frågor är icke alltid så lätt eller ens lämpligt.
Därigenom riskera vi att vänja barnen av med att undra och
fråga sina föräldrar. Utan tvivel är det en lycka, att barnen
länge bibehålla vanan att ställa sina frågor till föräldrarna
och ej söka tillfredsställa sin vetgirighet på annat håll.

Hur filmer av ovannämnda slag kunna verka, framgår även
av följande lilla historia från Berlin. En 11-årig flicka av
mycket god familj iakttogs regelbundet besöka en biograf,
omväxlande åtföljd av tvenne jämnåriga gossar. Tillfrågad,
vilka de voro, svarade hon: »Den ene är min fästman, honom
kommer jag att gifta mig med». Och den andre? »Åh, det
är min sista kärlek, han skall kanske en gång i tiden bli
vännen i huset». Hon hade tydligen redan fått in begreppet
»ménage à trois» i sin outvecklade lilla flickhjärna — tack
vare biografbesöken och kanske dålig lektyr. En annan historia
från samma håll är icke mindre lärorik. En lärare gav sina
elever den uppgiften att beskriva sina intryck från en
biografföreställning. En tolvårig gosse anmärkte då: »Å, ni vill ju
bara veta, hur pass fördärvade vi äro».

Man invänder kanske, att det rådde helt andra förhållanden
i Tyskland än här. Och det är ju sant. Åtminstone under
tiden närmast före biografcensurens återinförande funnos
biografer spridda över så gott som hela Tyskland, där de
krassaste och osmakligaste scener uppfördes, men där publiken
dock till 90% utgjordes av barn. Man kan förstå, vilken
fruktsättning det skall bli av ett sådant utsäde, och
verkningarna komma att sträcka sig vida utöver det egna landets
råmärken. Vi böra sålunda icke alltför mycket invagga oss
i säkerhet, även om vi ha det bättre än i andra länder.
Episoden från Brunkebergsteatern, ehuru i och för sig kanske
obetydlig, är icke den enda, som talar sitt <i>varnande</i> språk.

På en av våra biografteatrar på Drottninggatan gavs för
något år sedan d'Annunzios drama »Cabiria». En av styckets
hjältinnor försvinner i erotisk högstämning med sin älskare
bakom ett förhänge. Då hon efter en stund kallas ut, visar
hon nätt och jämt så mycket av sin kropp bakom förhänget,
att publiken får klart för sig, att hon nu är naken. Man
hade då ett lärorikt tillfälle att konstatera, hur sådana barn,
som leva under inneboendesystemets verkningar, uppfatta
innebörden av raffinerade framställningar som denna, och man
förvånas alldeles icke över att flickor i slynåldern, uppväxta
under — låtom oss säga flitigt njutande av dylik och liknande
andlig kost, sådan den exempelvis bjudes också å vissa teatrar
och varietéer, som besökas av en okritisk och sensationslysten
publik — så småningom moraliskt förslappas och urarta till den grad,
att de, för att taga ett tämligen färskt exempel, till slut icke
ens dra sig för att dansa nakna inför hamnarnas avskum.

Det finns exempel på att barnen vid tillfrågan sagt sig besöka
biografen två à tre gånger i veckan och två olika
föreställningar å rad på samma kväll. »Någe roligt ska vi välan ha.»

Här ha vi således även inom vårt land ett bland de
många lika sorgliga som eklatanta bevisen för att man
ingalunda kan tryggt överlämna åt allmänheten att själv
värna om den goda smaken och anständighetskänslan.
Inom alla samhällsklasser ha vi alltför många föräldrar och
målsmän, vilkas ansvarskänsla och pedagogiska insikter icke
räcka till att på detta område överskåda och sakkunnigt
bedöma situationen. Där synes oss själva kärnpunkten ligga.

»Sedligheten och den medborgerliga anständigheten är ett
slags kompromiss mellan förståndets hämmande inflytelser och
känslolivets omedelbara krav. Ett genom knappa anlag och
dålig uppfostran i sin utveckling förkrympt och ofullgånget
förståndsliv är en dålig kontroll över känslolivets tillskyndelser»,
säger prof. Gadelius i »Förbrytaren och samhället» (Verdandi
155). Det är på grund av detta senare psykologiska faktum,
som den dåliga filmen och framför allt den, som direkt påverkar
känslolivet, utövar så ödesdigra verkningar. Det är därför,
som de rent kriminella och sexuella filmerna borde totalt
bannlysas från våra biografteatrar, så länge icke kontrollen
är nog effektiv att skydda ungdomen. Några exempel ur
verkligheten må belysa det sagda.

År 1913, tiden för den danska struntfilmens glansperiod,
dömdes två unga män till livstids straffarbete för en lång rad
förbrytelser: inbrott, stöld, falskmynteri, våldtäkt, mened. De
båda förbrytarna hade intill omkring tiden för sitt brott fört
ett relativt hyggligt liv. Båda voro trägna biografbesökare.
Det märkliga vid detta brottmål var, att domaren efter domens
avkunnande förklarade sin åsikt vara, att dessa förbrytare
blivit offer för det vid den tiden så vanliga offentliga
förhärligandet av brottet på biografteatrarna.

I New York dömdes för något år sedan en ung man till
9 ½ års tukthus, därför att han förfört en minderårig flicka.
Förförelsen stod i omedelbart samband med besök, som han
och flickan hade gjort på biografen, där sexuella struntfilmer
förevisats. I sin motivering till domen framhöll domaren, att
»det icke gavs gynnsammare tillfällen att bringa en flicka i
olycka och vanära än vid biografbesök».

Rättvisan kräver naturligtvis, att man icke skriver dylika
tilldragelser uteslutande på biografens räkning. Det är
naturligtvis i liknande fall så, att den dåliga filmen blott utlöser
det onda, som redan finnes, ehuru ännu latent, hos lågt
stående samhällsindivider. De brottsliga anlagen ha alltid funnits
och ha i alla tider begagnat sig av alla tillfällen för att »slå
ut», alldeles på samma sätt, som det sker vid fysiska sjukdomar.

Vi komma nu till filmer, vilka utan att direkt kunna
hänföras till struntfilmerna dock stå dessa så nära som möjligt,
eller vad man i Tyskland benämner med det oöversättliga
ordet »Kitsch». Dessa filmer kunna under en yta av falskt
patos, drypande sentimentalitet och en viss kvasimoral dölja
så mycken osundhet och tarvlighet, att de trots den yttre
anständigheten till sin verkan mycket litet skilja sig från
struntfilmen. Till denna kategori kunna vi i icke ringa mån
räkna t. ex. den amerikanska filmen »Broken Blossoms», som
litet var ännu torde ha i friskt minne och vilken, när den
stod på programmet, väckte ett oerhört uppseende. Den
torde ha räknat åskådare i större antal än de flesta andra
biografdramer och har tvivelsutan varit en guldgruva som få
för sina upphovsmän.

Det torde kanske väcka förvåning, att vi anse oss
nödsakade att sätta »Broken Blossoms» den dåliga filmen nära.
Det är verkligen också rätt svårt att angiva vad det är, som
berättigar härtill. I denna film finns onekligen mycket, som

är verkligt rörande och vackert — framför allt den unge
kinesens självuppoffrande och rena kärlek till den unga flickan
och dennas eget tragiska öde. Ej mindre beaktansvärd är den
amerikanske filmförfattarens fördomsfrihet att våga ställa den
österländska representanten för Buddhas milda lära i bjärt
kontrast mot västerländsk råhet och brutalitet — ett drag,
som onekligen kräver ett visst mod hos filmförfattaren, då
det utgör en rätt amper straffpredikan över de kristna folken.
Och dock — det råder i filmen ett kvalm och en osund
sensation, kraftigt förstärkt genom den egendomliga musiken,
som verkar rent av bedövande, ungefär som den tunga doften
av exotiska blomster. Sådana vidrigheter som den råa
boxningsscenen och framför allt den ohyggliga scen, vari den
onaturlige fosterfadern misshandlar sin dotter till döds, skulle
absolut sänka hela dramat till struntfilmens lägsta plan, om
där icke funnes vissa höjande och försonande element. Dessa
äro dock huvudsakligen av yttre art. Trots den utomordentligt
konstnärliga insceneringen, gott spel, god fotografering, torde
dramat ha lämnat mycket skiftande och säkert ej lyftande intryck
kvar hos sina åskådare. Signaturen Clementine har under
rubriken »En enkel kvinnas funderingar» i D. N. d. 23/1 l920 träffande
karaktäriserat »Broken Blossoms». Hon finner den vara
reklamkonst snarare än filmkonst och understryker ännu kraftigare
vårt omdöme, då hon skriver:

För femton år sedan hade den hetat En ängels martyrium eller
Prisboxarens raseri eller Oskuld och brott, Från Londons opiinästen
eller vad för rafflande man nu kunnat hitta på. Den hade flimrat,
så att det värkt i ögonen och blivit förbjuden av lektor Fevrell. Nu
heter den inte En bruten blomma, som vilken människa som hälst
skulle kunnat förstå, utan Broken Blossoms, som inte så många
begripa, filmen kallas en klassisk film, en idealfilm, man citerar:
Det borde varit stjärnor, och anser, att den är symbolisk i
fasaväckande grad. Nå, det måste också medges, att det yttre omhöljet
kring den kärna, som finns, genomgått en underbar metamorfos.
Bilderna se inte längre ut som om de vore tagna i ösregn, de äro
de utsöktaste fotografier à la Goodwin; handlingen tilldrar sig inte
längre i en rankig kuliss-stad: det är ett äkta kinesiskt tempel man

får se, och det lär t. o. m. vara äkta Londondimma, fastän den ser
besynnerlig ut. Och aktörer och aktriser äro inte längre
utskottsartister frän Paris' småteatrar, utan de tekniskt mest fulländade
konstnärer som mot oerhörda gage stå till disposition i det stora
filmlandet i väster. För att inte tala om att filmen inte upprullas i
en illa ventilerad källare, utan i en vräkig lyxteater, inför en elegant
publik, som med en trohjärtat andaktsfull tystnad, värd ett bättre
tillfälle, lyssnar till den kvasiorientaliska rappakalja, lika oäkta som
filmens djupsinne, som en amerikansk kompositör satt ihop till detta
reklamkonstens rekordnummer. Men glädjande nog synes denna
publik inte reagera nämnvärt. De blödande hjärtan, som rivas i
trasor, för att citera kulturbladet, måtte uthärdat denna
procedur utan att behöva ta till näsduken. Men det hördes
verkligen vid utgången en och annan ärlig röst, som högt och tydligt
sade: »Det var det råaste, grövsta ockrande på sensationslystnad
jag sett i mitt liv». Och det var under foajéns skära
pappersblommor, framför den lilla kimonoklädda konfektflickan och mitt
ibland all den andra grannlåten, som irriterar, därför att avsikten,
som man märker sä väl, ändå inte lyckats. Det är mycket möjligt,
att Griffith, som det står på programmet, är en man omgiven av
mystisk nimbus, och att hans yttranden väcka samma intresse och
livliga debatt i världen som en president Wilsons sista stora
anförande eller en Rockefellers finansiella planer. Och att det därför
är högst motiverat att låta hans porträtt på den vita duken
kringsvävas av något som ser ut som bakterier under ett mikroskop, men
som man med något skarpsinne kan förstå skola föreställa små
avbrutna körsbärsblommor. Men det hindrar icke, att vad ban här
åstadkommit är att inlinda en kärna av den ohyggligaste råhet,
uppblandad med grov sentimentalitet (inte sublimitet, som
beskedligt folk tycks låta inbilla sig) i ett omhölje så raffinerat, att
anrättningen skall slukas även av någorlunda kritiskt folk.

Det borde dock inte få lyckas. Tänk blott om filmen varit svensk!
Om det varit en fyllbuse i Hagalund, som piskat ihjäl sin dotter pä
den vita duken. Den kunde säkert blivit konstnärligt mycket stark
med exempelvis Svennberg eller Arehn som boven och Karin
Molander eller René Björling som det förpinade barnet. Och nog hade
Lars Hansson kunnat åstadkomma något i stil med den milda,
känsliga kinesen, som ju kunde varit en vinddriven revolutionär,
eftersom kineser mindre ofta förekomma under våra luftstreck. Och
i stället för de utsökta Themsenbilderna och dimman kunde vi haft
härliga tåvlor av månsken på snö över kåkarna i en
Stockholmsförstad, och det hela hade varit utomordentligt vackert. Men för

det första hade en svensk firma aldrig kommit på den ohyggliga
tanken att göra ett filmdrama av ett sådant ämne, för det andra
hade det blivit förbjudet av censuren, och för det tredje kunde man
väl vågat hoppas, att kritik och publik sagt ifrån, att ett sådant ämne
som ett barns martyrium bör sensationslystnaden lämna i fred. Det
kan skrivas om, och den lilla novell, på vilken filmen är byggd,
lär vara förtjusande — men det kan icke oc.h bör icke spelas på
film, lika litet som pä scenen. Det hör lika litet hemma där som
djurplågeri, lustmord och andra ohyggliga ting, som vi veta existera,
och som samhället bör göra sitt yttersta för att förhindra, men som
en sund instinkt säger ifrån icke böra spelas på biograf.

Det är troligt att en och annan menar, att den, som kan tala sä
om något så utsökt fint som Broken Blossoms, icke har förstått
detta dramas djupa mening, att det väsentliga däri visst icke är den
djuriska prisboxarens misshandel av den fosterdotter, han av någon
obegriplig anledning haft sedan hennes spädaste barnaår, utan att
det är sammanstötningen mellan österns och västerns kulturer, den
unga kinesens undergång i en för honom främmande miljö och hans
besjälade kärlek till ett litet marterat kvinnobarn. Men dessa
scener, så utsökt de än äro inspelade och hur än regissören ansträngt
sig att lägga in något mer i dem än sockersöt sentimentalitet,
förblekna dock i minnet inför det våldsamma, vidriga intrycket av
skräckscenerna, som väl ingen som sett dem glömmer lätt, utan att
de därför skänkt honom ens en aning av den »rening», som var den
klassiska tragediens ändamål, eller kunnat väcka några förnuftiga
tankar och föresatser att söka förbättra den onda värld, i vilken
sådana ting kunnat tilldraga sig.

Visst är den utpuffade filmen på Palladium utomordentlig i fråga
om fotografering, regi, spel och miljöskildring. Men vi veta ju på
förhand, att den amerikanska filmen nått det hart när omöjliga,
och vi lekmän ha knappast sakkunskap nog att kunna njuta av om
kameran verkligen denna gång behandlats på ett ännu känsligare
och överlägsnare sätt än förut. Vad man nu kan begära av
film-konsten är, att de otroligt rika tekniska resurserna offras på värdiga
ämnen, och ju rikare och dyrbarare den yttre skruden är, desto
större böra givetvis fordringarna ställas. I Broken Blossoms är
disproportionen mellan innehåll och form ohygglig — det kan ingen
amerikansk reklamkonst i världen överskyla. Och ändå är det denna
man mest beundrar, när man kommer ut på Kungsgatan i frisk
vinterluft från den av råa dunster och kvalmiga parfymer fyllda
atmosfären inomhus.

Det finns slutligen filmer, som i all sin välmening äro
dåliga, utan att man direkt kan räkna dem till
struntfilmskategorien. Ett utmärkt exempel härpå lämnar ett
sentimentalt Triangelskådespel »De gamla där hemma», vari skildras,
hur en ung man, som efter föräldrarnas, ett hederligt
farmarepar, inflyttning till staden råkar i mindre gott sällskap
och i ett upprört ögonblick för en kvinnas, skull blir mördare.
Fadern, en strängt rättrådig man, yrkar, att sonen skall
frivilligt överlämna sig åt myndigheterna, men ger efter för
moderns böner och låter honom fly. Sonen söker nu bevisa
sitt alibi, men indicierna mot honom äro för många. At kvinnan
för vilkens skull mordet skett, erbjuder fadern att köpa hennes
tystnad, då ransakningen ej längre kan undvikas. Fadern
blir genom hennes utpressningar till sist ruinerad, sedan han
sålunda en gång dagtingat med sin rättskänsla. Modern gör
sig till lögnerska inför domstolen och bedyrar sonens oskuld,
men beslås med tvetalan. Hon gripes då av förtvivlan, störtar
på knä inför juryn och anropar den om nåd för sin son.
Vad vunnes med att han dömdes? Det vore blott till hans
fördärv och hennes död. Nej, de finge icke taga honom,
hennes gosse. Han är allt jag äger, låt mig behålla honom!
Juryn blir naturligtvis hjärtnupen och frikänner. Man har
verkligen skäl att fråga sig, vad denna jolmiga film, som lär
grunda sig på Rupert Hughes berömda berättelse »Old folks
at home» har för berättigande. Ar den icke i grund och
botten i all sin beskedlighet omoralisk och grumlar den icke
i betänklig grad rättsbegreppen hos okritiska och omogna
sinnen?

T. o. m. ett sådant drama som »Mirakelmannen» saknar
ej alldeles tangeringspunkter med skräpfilmen, även om det
måste erkännas, att det, fränsett en mängd banala smådrag
och gottköpseffekter, varav det i likhet med det stora
flertalet amerikanska filmdramer är behäftat, verkar gripande
och storslaget.

Som man finner, är det verkligen svårt att säga, var gränsen

går mellan den dåliga filmen och det verkligt goda
biografdramat. Alltför ofta tyvärr glider filmen, även när den tror sig
vara som bäst, ned till den dåliga filmens nivå, och då
biografen arbetar med medel, som verka på helt annat sätt än
den verkliga teaterns, säger det sig självt, att biografen ännu
oftast misslyckas i sina försök att åstadkomma en verkligt
tragiskt renande effekt, där teatern däremot skulle hava gjort
det. Ett dramas verkningar på biografen kunna därför gå i
en riktning, som ej från början var avsedd, och den stora
publiken kan röna ett inflytande, snarare till det sämre än till
det bättre, trots filmförfattarens allra bästa avsikter.

I detta sammanhang vilja vi relatera en liten anekdot,
visserligen frän filmens barndom, då censuren ännu utövades av
polismyndigheterna, men dock ägande aktualitet ännu i dag.
I en av rikets mindre industristäder vågade man förebrå
borgmästaren ett alltför slappt handhavande av filmgranskningen.
Han sökte då helt troskyldigt rättfärdiga sig med, att »han
alltid lät filmen sluta just, när det blev farligt». Svaret kom
ögonblickligen och lydde: »Ja men, kan du då inte förstå, att
det är just däri faran ligger, för se'n gå de hem och fortsätta».

Man har nästan i alla civiliserade länder gjort samma
nedslående erfarenheter i fråga om biografbesökens mindre goda
inflytelser på de unga. Naturligtvis har man ifrån biografhåll
sökt tillbakavisa påståenden i denna riktning, såsom det skett
även här i Sverige, där Svenska film- ocli
biografmanna-sällskapet för ej sä länge sedan riktade en replik mot
skolöverstyrelsen med anledning av en av nämnda styrelse till
regeringen ingiven skrivelse rörande barns och ungdoms
alltför flitiga biografbesök. I denna replik söker sällskapet
gendriva bland annat påståendet, att biografen frestar de unga
att på oärligt sätt söka tillägna sig pengar samt att den givit
ungdomen impulsen till brottsliga handlingar. Och det heter
vidare, att i stället för klagomålen över barnens för täta
biografbesök få biografmännen nu gång på gång mottaga klander
för att antalet barntillåtna biografföreställningar är så ringa.
Slutligen ställer sig filmsällskapet avvisande mot
barnåldersgränsens höjande högre än till 16 år, enär en för hög
åldersgräns lätt skulle kunna få till följd, att ungdom i 16—17
års-åldern sökte andra och långt mindre goda nöjen än de
faktiskt mycket ofta bildande och kunskapsgivande
biografföreställningarna.

Att biografen visat sig vara en allvarlig fara för det
uppväxande släktet, är dock ett faktum, som ej låter sig
tillbakavisa. Och ett annat faktum, som ligger till grund för det
förra, är, att barn och ungdom varit liksom förhäxade av
denna moderna nöjesform. Överallt har man gjort denna
erfarenhet. Hur starkt biografen frekventeras av de unga
framgår av ett exempel från Liverpool i England här om året,
som gav vid handen, att ensamt där 13,000 barn besökte
biografen på en enda dag. Att det icke ligger någon
överdrift i en sådan siffra, därpå kunna vi ju som ett exempel
åberopa Stockholm med hälften så stort invånarantal;
säkerligen minst halva antalet av biografpubliken utgöres av barn
och halvvuxna, och om vi utgå från det icke orimliga
antagandet, att den dagliga biografpubliken under högsäsongen
uppgår till lågt beräknat 10,000 personer, skulle sålunda minst
5,000 barn och halvvuxna dagligen frekventera biograferna.

Om det verkligen, såsom Svenska film- och
biografmanna-sällskapet vill göra troligt, framställts klander mot att antalet
för barn tillåtna biografföreställningar varit för få, så talar
detta helt säkert till förmån för censurens urskillning och
till nackdel för de flesta biografernas smak och omdöme.
Huruvida klandret blivit framställt från verkligt kompetent
håll, kan väl med skäl ifrågasättas. Visserligen lär det finnas
föräldrar, som äro till den grad tanklösa, att de rent av skicka
barnen på biograf för att för en stund bli av med dem, och
det berättas en nästan otrolig historia om en familj, som
flyttade från en landsortsstad till Stockholm, därför att det i
den förra icke fanns tillräckligt med möjligheter till biograf-
besök för barnen. Ännu ömkligare saker kommo, i dagen
vid ett föräldramöte i S:t Paulskyrkan i Stockholm för något
år sedan. Där funnos föräldrar, som öppet tillstodo, att de
måste med biografbiljetter muta barnen, för att de skulle lämna
handräckning i hemmet eller uträtta ärenden. Det verkade
nästan komiskt, när dessa barnuppfostrare på grund därav
önskade biografen dit pepparn växer, ehuru det samtidigt på
ett sorgligt sätt blottade deras fullkomliga inkompetens som
uppfostrare.

Emellertid finnas ju också föräldrar och andra uppfostrare,
som hava en ansvarsfullare och allvarligare syn på saken och
av andra skäl klaga över det s. k. biografeländet. Man kan
dock icke underlåta att förvånas över att våra skol- och
kommunalmyndigheter, som visserligen vidtagit åtgärder för att
lägga en hämsko på barnens biografspring, icke för länge
sedan sörjt även för upplysning i frågan, särskilt på
föräldramötena.

Filmsällskapets försök att bagatellisera faran av barnens
biograffrekvens, ja, att rent av framhålla biografen som en
hälsosam motvikt mot förströelse av mindervärdigt slag, är
ju icke annat än en talan i egen sak och kan därför ej
tillmätas något synnerligt värde. Att biografbesök visst icke
behöva vara av ondo, även när det gäller barnen, är ju utan
vidare klart, i synnerhet när besöken hållas inom rimliga gränser
och programmen upptaga för sin ungdomliga publik lämpliga
och även lärorika saker. I sistnämnda fall vore ju
biografverksamheten t. o. m. uteslutande av godo. Men hur ofta
är detta fallet och var anse biografägarna gränsen böra sättas
för barnens biografbesök? Man har anledning tro, att fackets
män, obekymrade om allt annat, trots sin försäkran om
motsatsen, gärna skulle se biograflokalerna proppfulla av barn
från morgon till kväll, om det vore möjligt.

Det har i det föregående visats, att man kunnat sätta vissa
fall av barns och minderårigas brottslighet i direkt samband
med biografbesök. I England skrev man den under kriget

ökade brottsligheten delvis på de dåliga biografernas konto.
Att den uppjagade nöjeshungern, som alstrats af biografen,
kunnat driva barn till och med till stöld för att möjliggöra
biografbesök, har förekommit även hos oss, ehuru det måhända
ej skett i den utsträckning, att det mera allmänt påkallat
rättsmyndigheternas uppmärksamhet. Ett par sådana fall må
emellertid omnämnas. Det ena inträffade för ej så många
år sedan i Hudiksvall, då ett antal pojkar i 13-årsåldern
anhöllos för stölder ur stadens förråd. Pengarna hade använts
till godsaker och biografbiljetter. Ett annat fall förskriver
sig från Göteborg, där gossar från 6—13 är av samma
anledning gjorde sig skyldiga till liknande brott. Att
polismyndigheterna i huvudstaden ej gjort liknande rön, kan ju
visst synas glädjande, men det bevisar icke alls, att ej
förseelser av likartad beskaffenhet förekommit även här. Skolornas
lärarpersonal hava säkerligen åtskilligt att förtälja härom.
Mänga jurister hysa den åsikten, att biografen härvidlag har
mycket på sitt samvete, fast ingen gjort sig besvär att samla
allt bevismaterial, som skulle kunna uppbringas.

Men i samband med biografväsendet stå även andra
moraliska faror. Att det otillräckligt övervakade uppehållet i
de mörka salarna även här i Sverige begagnats till
sedlighetssärande handlingar är tyvärr ingen hemlighet, om än före
kriget och främlingsinvasionen dylikt knappast torde hava
förekommit. Härvidlag utövar ofta filmen själv ett direkt
stimulerande inflytande. I alla s. k. dramer liksom i de flesta
humoristiska filmer spelar förhållandet mellan de båda könen
huvudrollen. Nu är det visserligen sant, att det varken skulle
vara möjligt eller ens ändamålsenligt att lämna den i
utvecklingsåldern stående ungdomen i fullständig okunnighet om
den djupa betydelsen av kärleken mellan man och kvinna.
Men att på biografen låta barn och ungdom göra sina kanske
första lärospån i detta ämne och låta dem fortsätta sina
studier i erotikens labyrinter där, är väl ändå lindrigast sagt,
mindre lämpligt. Om biografen blott vore ett den ädla dikt-
ningens språkrör! Men den är långt ifrån detta. Xaver
Schönhuber yttrar härom: »Om en skald ur en stor själs innersta
djup gestaltar tvenne älskandes öde, är det en helt annan
sak, än om ett par medelmåttiga histrioner med all den
erotiska mimik, som är dem möjlig, framställer driftlivets
manifestationer på ett sätt, som pä oss verkar vämjeligt, men på
de omogna utövar ett uppretande och skadligt inflytande.
Den finaste kyskhets doft förvandlas till det fräcka
koketteriets demimondeparfym, den uppskakande tragiken i det inre
avlägsnande, som skiljer tvänne makar från varandra, förvandlas
till platt, brutalt äktenskapsbrott. Ungdomens naiva
omedvetenhet, som av en vis natur givits densamma som bästa
skydd mot ett alltför tidigt och därför skadligt uppvaknande,
går på detta sätt med säkerhet förlorad. De alltjämt
återkommande flirt-, kyss-, svartsjuke- och äktenskapsbrottsscenerna,
vilka gä de vuxna förbi, utan att på dem göra något djupare
intryck, måste hos de ungdomliga biografbesökarna, vilkas
sexuella jämvikt vid en viss ålder börjar bliva mycket labil,
obetingat framkalla en sinnesförfattning, vilken med beklaglig
visshet kommer dem att falla offer för förste bäste samvetslöse
förförare.» Man hör ofta framhållas, att biografen är farlig
för de uppväxande flickornas moral, i det den gör dem
tillgängliga, ja fogliga för förföraren. Och det är otvivelaktigt,
såsom även den tyske läkaren prof. Gaupp m. fl. framhåller,
att på denna väg mången flicka rusat i fördärvet.

Prof. Gaupp håller dock de avskyvärt levande
framställningarna ur förbrytarlivet för vida farligare. Ett barn beröres
nämligen, innan det inträtt i pubertetsåldern föga av de
sexuellt pikanta filmerna, då däremot kriminella filmer verka
suggestivt på alla åldrar utan undantag, men starkast på den
yngre publiken. Icke ens kritiska och bildade vuxna ha helt
kunnat frigöra sig från inflytelserna av filmens bloddrypande
och ofta mästerligt iscensatta sensationer. Det är ett
fullkomligt felbedömand e av det mänskliga, själslivet, om man
hävdar dylika dramers oskadlighet på grund av den förso-
nande tendens, som till sist läter brottslingen få sitt
välförtjänta straff. Detta moments värde utövar på barnasinnet
icke närmelsevis samma effekt som förbrytarens hjältedater,
vilka däremot väcka dess oförställda beundran. Vilken moral,
för att icke tala om aktning för lag och myndighet bibringas
väl barnet genom åskådandet av filmer sådana som t. ex.
Den samvetslöses slut, som givits pä en mindre
Stockholmsbiograf inför en publik, som till stor del bestod av barn? I
detta drama dömes en oskyldig till tukthus och får sitta där
i 25 år, innan han på grund av sitt uppförande i fängelset
återfår friheten, vilket ju visserligen är mycket moraliskt och
lärorikt. Men under tiden njuter den verklige brottslingen
både stora framgångar och lycka. Så där mera i förbigående
dör dock brottslingen av hjärtslag i samma ögonblick hans
samvete vaknar, ett ringa straff synes det i jämförelse med
den forne vännens lidanden, vilka han ju hade förorsakat.
En dylik moral, filmens talrika orimligheter att förtiga, torde
icke göra något djupare intryck på vuxna, men så mycket
mera på barn, vilka icke äro i stånd att öva någon kritik.
Samvetslösheten och den känslornas råhet, som tar sig uttryck
i dylika förbrytarfilmer, kunna icke dömas hårt nog, när de
tillåtas rikta sitt inflytande på barn. Vi veta ju, att inflytandet
blir starkare, när kritiken slumrar. Starka sinnesrörelser liksom
bedöva sinne och förstånd, och att biografdramat i grund och
botten skall jaga upp känslorna och lidelserna, det drar en
synnerligen affärsskicklig industri med stor beräkning och stor
fyndighet försorg om. Skola då föräldrar och målsmän
verkligen medverka till att hos barnen i uttryckets sämsta mening
»väcka den björn som sover»? Hur ofta ser man icke
föräldrar, som sjåpa sig, då de lämna sina barn i skolan, men
utan tvekan skicka dem till biografen! Föräldrarnas
okunnighet är deras enda ursäkt, om detta numera kan göras gällande
som en förmildrande omständighet.

Den kategori av underhållande filmer, som av barn och
ungdom mest uppskattas, är, som förut nämnts, den komiska.


Den grova situationskomiken, sprattelgubbshumorn,
cirkus-ciramatiken, det burleska, groteska, med få ord Chaplin, Fatty,
Harold Lloyd, Mack Sennett m. fl., är också den genre, som
kinematografindustrien med förkärlek odlar. Jämte mycket av
menlös och roande natur produceras emellertid åtskillig rent
av vedervärdig uselhet. Det franska skämtlynnet och det
amerikanska i deras sämsta form fira i filmen verkliga orgier.
Censuren sörjer visserligen för, att vi förskonas från det allra
värsta. Men vad sägs t. ex. om följande äldre röda, d. v. s.
för barn tillåtna filmer Den första cigarren, Den indiskreta
kikaren, Pierrots hallucinationer (Pathés), utmärkande sig
för osmakliga händelseförlopp eller vansinniga svartsjuks- och
vredesutbrott, som gå ut över hemmets bohag m. m.? Genren
odlas fortfarande om än i mindre utsträckning. Äro icke
dessa redan ur smakfördärvande synpunkt skadliga nog? Mot
sådant står censuren så gott som maktlös. Om även den
sedliga skadan kanske ej är så anmärkningsvärd, kunna dock
icke smaklösheter som de ovannämnda försvaras. Det finns
heller inte rimligtvis något skäl, varför vi svenskar tåligt skola
ta emot, vad utlandet i den vägen behagar överhopa oss med.
Slagsmål, misshandel, boxningar, raseri, vansinnesutbrott,
kräkningar m. m. äro icke lämpliga att pä barnasinnet inympas
från den komiska sidan, nej, icke från någon sida. Den satir
ocli den ironi, för vilka dessa filmer ofta kunna vara uttryck,
uppfattas icke heller av barnen så, som filmförfattaren
möjligen avsett.

Följande provkarta på filmdramatiska alster, plockade ur
högen, ger emellertid en vältalig föreställning om arten av
den andliga kost, som bjudes pä våra biografer: Syndens
frukt, En orolig smekmånad (röd), Kvinna mot kvinna (gul),
New Yorks mysterier (gul), I pytonormens våld (gul),
Morfi-nisten (gul), Dödsdansen (gul), Lögnen, Inkräktarna (gul),
Fädernas missgärningar, Pestens offer (1913), Sfinxen (1913),
Kvinna vad är ditt pris?, Scenens lejon eller grevinnans
älskare, Laglös kärlek, modern skildring i två akter, Ur världs-

stadens frestande nöjesliv, Kärlek och lump (röd), Oskyldigt
straffad (gul), Opium (gul), Fruns nycker, Bara en modell (gul),
Sågverkets mysterier (röd), Börsspekulationens offer (gul), Satans
dotter, En djävulsk intrig, Hans bröllopsnatt, Andra fruars
män, Första älskarinnan, Vad gör en kyss?---(gul),
Frestaren (gul), Revolverkavaljeren från Texas o. s. v.

Redan titlarna väcka till liv en del föreställningar, som
knappast kunna räknas till de önskvärda, även om innehållet
ofta kan vara bättre än etiketten. Men med kännedom om
filmgenren överhuvudtaget kan man tryggt påstå, att filmer
sådana som de nu uppräknade inte precis äro
förtroendeingivande eller kunna räknas till den s. k. goda filmlitteraturen.
Lika fullt få barnen alltför ofta medfölja sina föräldrar pä
premiärerna, vilket bevisar, att man icke ens gitter övertyga
sig om, huruvida filmen är röd eller gul <footnote>»Gul» film är visserligen barnförbjuden. Där kontrollen är slapp, har
det dock visat sig, att många barn lämnats tillträde till gula filmer, och
på många ställen i landsorten har man gjort den iakttagelsen, att barnen äro
mest intresserade, när det står: »Barn äga ej tillträde».</footnote>, ej heller bekymrar
man sig om anslagen vid biografens ingång. Biografbetjäningen
har ej heller så lätt att övertyga sig om barnens ålder, och
den utsättes för många obehag av enfaldiga föräldrar. Vad
beträffar filmtexterna så äro dessa ofta missledande eller rent
felaktiga, särskilt ä lärofilmerna, Och därtill avfattade på ett
språk, som är under all kritik. Strävanden ha dock på senare
tid gjort sig gällande inom det svenska filmfacket att få dessa
brister avhjälpta genom anställande av litterärt bildade
personer för textgranskning, utredigering av program o. s. v.

Man säger, att ett folks konst, press m. m. äro värdemätare
på dess sedliga ståndpunkt. Detta gäller minst lika mycket
om biograferna. Våra biografer äro visserligen icke sämre,
utan snarare i stort sett bättre än andra länders. Men de
äro icke så goda, att de kunna sägas utgöra ett verkligt
förädlande folknöje. Detta vare sagt med allt erkännande av
det svenska filmfackets bemödanden att frigöra sig från sådant,
som deklasserar branschen, och av dess uppenbara strävanden
att höja nivån av de yttre anordningarna beträffande lokal,
musik m. m. dyl. Såsom i det föregående omnämnts, bjuda
våra biografer ännu på en mängd filmer, som äro ägnade att
på den okritiska ungdomen inympa moraliskt gift av olika
slag. Och någon förbättring härutinnan torde knappast vara
att förvänta, förrän en kraftig reaktion gör sig gällande hos
allmänheten mot de mindervärdiga filmalstren genom minskade
besök å biograferna och skärpta krav på vederhäftig filmkritik
i likhet med den, som kommer konsten eller teatern till del i
den dagliga pressen. Enbart det senare skulle vara ett stort
steg framåt, enär kritiken då skulle kunna bli en god
vägledning för den stora massan, som hämtar sina omdömen ur
pressens spalter.

Alla struntfilmer, alla tarvliga och livsförråande filmer måste
givetvis avlägsnas. Verkligheten bjuder alldeles nog av sorg
och lidanden, som vi icke kunna skydda våra barn från att
både se, höra och känna. Icke skola vi då ytterligare
förvärra tillståndet genom att låta dem kilometervis svälja
livseländet på biograferna. Att vädja till filmindustrien tjänar
ingenting till.<footnote>Dagmar Waldner: »Filmen, dess framställning, inspelning och
förevisning». A. B. Chelius, 1919.</footnote> Den är redan vorden en stat i staten. Men
vi böra visa öppet och tydligt vårt ogillande inför allt sådant,
som förtjänar det, så att filmfabrikanterna upphöra att
försvara sig med, att det just är vår, allmänhetens, publikens
smak, som de genom det dåliga och förkastliga söka
tillfredsställa. Och särskilt till föräldrarna skulle vi vilja säga: Skicka
icke edra barn på biografer, vilkas program icke prövats av
eder själva, eller i sällskap med jungfrun eller med personer,
vilkas omdöme icke inger obetingat förtroende. Giv i stället
edert stöd i ord och handling åt de strävanden, som ha
kinematografiens införande i skolorna till mål. Kräv barn- och
ungdomsföreställningar, om barnen nu nödvändigt skola gå
på biograf, men fordra samtidigt, att programmen till dessa
sammansättas under pedagogisk och annan fullt vederhäftig
medverkan.

Det är visserligen erkännansvärt, att biografägarna själva
ge ett gott program, sammansatt efter deras bästa förmåga,
men de sakna i det stora hela förutsättningarna för att göra
det så, att barnen få både glädje och nytta av dem. Det
föga planmässiga, som alltför ofta utmärker ett dylikt
programs sammansättning, är icke ägnat att höja och utveckla
barnens begrepp. Exempla sunt odiosa. Men de kunna här
icke undvaras. Så t. ex. gåvos för ej länge sedan i Röda
Kvarn några barnföreställningar under Sago-Gretas medverkan.
Sago-Greta gjorde sin del av programmet briljant, men mot
valet av filmerna kunde åtskilligt anmärkas. »Trollsländan»
och »Mary på landet» var för sig kunde väl gått an, om
därjämte givits någon vacker naturbild eller en verklig
sagofilm, ty sådana finnas. Men båda dessa filmer i rad gåvo
för det första en onödig tyngd åt programmet, och för det
andra bjödo de på ett innehåll, vars lämplighet väl kunde
ifrågasättas.

De straffvärt pliktförgätna mödrar och i övrigt lindrigt
sympatiska kvinnotyper, som förekommo där, voro icke
ägnade att hos de unga stärka aktningen för och kärleken till
föräldrarna och hemmet. Många andra exempel skulle kunna
anföras, men när i all välmening en av landets allra
förnämsta biografer begår ett missgrepp, då kan man tänka
sig hur det är på andra håll. Om barn- och
ungdomsföreställningar ägde rum i samråd med lärare eller
skolmyndigheter, kunde detta också ha sin ekonomiskt fördelaktiga sida,
vilket ju ur biografägarsynpunkt är en huvudsak. Ty om
skolan finge garanti för, att de av dem gillade programmen
oförändrat uppfördes, skulle helt visst såväl barnens som
föräldrarnas uppmärksamhet fästas vid dylika förevisningar. Utan
tvivel skulle vi genom fostran till god filmsmak kunna leda
deras omdöme i rätt riktning, så att de lärde sig känna
avsmak för Nick-Carter-filmen. Finge vidare filmfabrikanterna
Sveriges c:a 16,000 skolor och 600 föreläsningsföreningar som
fasta abonnenter och gjorde samtidigt de omkring 600
biografägarna här i landet anspråk på goda program gällande,
skulle väl också fabrikanterna så småningom lära sig inse,
att man kan göra affärer även med goda ungdomsfilmer.
Och se vi på saken internationellt, torde väl ingen kunna
förneka, att en väl organiserad undervisnmgskinematograf
vore en kund att räkna med. Detta kunde sålunda bli en
kontinuerlig, icke blott tillfällig inkomstkälla, och giva varaktig
rentabilitet, det helt säkert enda, som vore i stånd att locka
filmindustrien att göra något för programmens förbättrande.

<big>KAP. IV.</big>

<b><big>Filmens psykiska och fysiska olägenheter
i allmänhet.</big></b>

En auktoritet på biografkunskapens område, dr Albert
Hellwig, indelar filmens verkningar i två grupper:

1) de allmänna, vilka skulle kunna kallas de övervägande
psykiska och vilka yttra sig hos barnen i form av ytlighet,
förvirrade begrepp, uppmärksamhetens förslappande,
motverkandet av koncentration, de estetiska begreppens vilseledande,
ängslan, hallucinationer, orolig sömn, dålig matlust, nervositet,
överspändhet o. s. v., och

2) filmens, tekniskt sett, rent yttre ogynnsamma verkningar.
Vi ha i det föregående huvudsakligen berört den förra

gruppen av filmens verkningar och särskilt filmens inflytelser
i moraliskt avseende. Till detta vilja vi här lägga följande
yttrande av professor Lange, vilket avser filmens psykiska
vådor i allmänhet:

När ett barn springer på biograf en, två, tre gånger i veckan,
sä blir det, bortsett från innehållet, endast på grund av själva sättet
för framställningen, andligen förstört. Biografen må vara aldrig så
anständig och visa aldrig så välcensurerade program, blotta
vänjandet vid dessa hoppande, ryckande och darrande bilder på den
glimrande ytan upplöser långsamt och säkert människornas
intellektuella och slutligen moraliska självkontroll.

1) Man vänjer sig vid att hastigt och oförmedlat löpa från
föreställning till föreställning, man går miste oni den lugna stadgan vid
bildandet av föreställningen, förlorar förmågan att fasthålla intrycken,
vilket är ett kardinalvillkor för alla grundliga omdömen.

2) Man vänjer sig vid att viljelöst följa det tillfälliga uppradandet
av lösryckta bilder; man förlorar känslan för tänkandets logiska
följdriktighet, som förbinder de enskilda föreställningarna till vad
man plägar kalla en tanke. Det blotta upptagandet av bildliga
föreställningar, vilka äga ett endast tillfälligt, icke (såsom i det verkliga
dramat, en berättelse eller en vetenskaplig framställning) ett logiskt
eller psykologiskt nödvändigt sammanhang, är blott ett själens
passiva uppgivande av sig själv och ett viljelöst överlåtande åt
händelseförloppet att utveckla sig, hur det behagar. Det är först med
tänkandet, sammanhangets uppdagande, som andlig självverksamhet
kommer till stånd. Utan denna självverksamhet blir man aldrig
tingens behärskare utan förlorar sig i bästa fall i en oklar njutning
av affekter. Så leder filmen till andlig förslappning.

Man vänjer sig i följd av bildernas snabba förbiglidande vid att
upptaga blott ungefärliga intryck, man upptager ej bilden klart och
medvetet i alla dess enskildheter. Det blir alltså blott de grova,
överraskande och sensationella intrycken, som kvarstå. Sinnet för
det intima, det noggranna och fina går förlorat. Biografens
stamkunder tänka blott i grella, ungefärliga föreställningar. Någon bild,
som särskilt sticker dem i ögat, andligen talat, rycker med sig deras
hela uppmärksamhet, de övertänka och begrunda den ej vidare,
bry sig ej mera om dess enskildheter och orsaker. Blott
föreställningen är tillräckligt grell och känslobetonad, gå de räddningslöst
upp i densamma. De ha blivit slagordsmänniskor.

Det är att märka, att vad professor Lange här yttrar om
filmens psykiskt skadliga inflytelser gäller alla filmer och
grundar sig på vissa egendomligheter i filmens sätt att verka,
vilka till större delen komma att förbli desamma, även om
tekniska förbättringar skulle kunna avhjälpa några fel av mindre
väsentlig natur.
Professor Langes ord bekräftas av den pedagogiska
erfarenheten. En lärare yttrar sig härom på följande sätt:

Vi lärare bemöda oss dàg ut och dag in att genom en
konsekvent, på det noggrannaste studium av barnets fysiska och
psykiska utveckling vilande metod vänja våra lärjungar vid normala
föreställningar, vid en korrekt perception och medveten
uppfattning av det tillströmmande tankematerialet, vid en lämplig och
för värdet av våra ansträngningar så oerhört viktig, sträng andlig
koncentration, men biografen vållar med sina scener, vilka allt för
ofta sakna den enklaste logik och dessutom för det mesta framföras
i vildaste hast, den högsta grad av förflackning och benägenhet
för ytligt tänkande. Vad detta betyder för storstadsbarnens redan
förut under ett övermått av intryck ansträngda hjärnor, det kunna vi
lärare endast med största ledsnad och grämelse konstatera.

Vi skola nu något uppehålla oss vid filmens tekniskt sett
ogynnsamma verkningar (grupp 2). Man kan ju emellertid
säga, att de båda slagen av inflytelser delvis sammanfalla,
ty den rent tekniska sidan av saken har även sin psykiska
betydelse.

På vuxna, normalt utvecklade och nervfriska människor
torde väl biografens inflytelser icke vara så djupt ingripande
i något hänseende, framför allt icke om det är fråga om en
kritiskt skolad publik. Men med barnen förhåller det sig på helt
annat sätt. Barnen äro både psykiskt och fysiskt ömtåligare,
enär de äro stadda i utveckling och ingenting hos dem ännu
uppnått nämnvärd stabilitet. Dock synes det, som om i fråga
om bions skadliga verkningar på barnens kroppsliga hälsa,
varom ju rätt mycket ordats, icke så få överdrifter fått göra
sig gällande. Att i biograflokalerna ofta förekommer dålig
luft är sant. Detta är dock intet för biograferna särskilt
utmärkande. Sådant är förhållandet även med
föreläsningslokalerna, där luften ibland kan vara så förorenad, att
skioptikonlampan av brist på syre icke kan hällas brinnande.
Denna olägenhet delar biografen väl även med så gott som
alla enklare nöjeslokaler, för att inte tala om en hel del
skolsalar eller affärslokaler, där man tycks ha en panisk förskräckelse
för att öppna fönstren, eller många hem, där man vintertid
t. o. m. har fönstren igenklistrade. Den, som känner till
bostadseländet hos en del av den fattigare befolkningen, kan då
åtminstone i fråga om luftrymden icke påstå, att vistandet
i biograflokalen innebär någon särskilt allvarlig fara. En
annan fråga är, om barnen tillbringa större delen av den tid
på dagen, som eljes skulle tillbragts i fria luften, på biografen.
Detta kan ju betecknas som skadligt och bör i största
möjliga mån motverkas. Men vad som ännu mera förtjänar
beaktande är den ofta hörda anklagelsen, att barnens ögon i
biografen utsättas för blandning och överansträngning. De
billigaste platserna äro nämligen belägna längst framme vid duken.
Då dessa platser såväl för ögonen som för kroppshållningen
äro de sämsta, bör man yrka pä, att barnen icke tillåtas
sitta där. Det är ej heller ovanligt att höra barn klaga över
smärtsamma förnimmelser i ögon och huvud i samband med
biografbesöken. Den, som har ömtåliga eller klena ögon,
bör överhuvudtaget undvika biografbesök, som lätt kunna
framkalla ihållande men för synorganen. Åsikterna variera
emellertid. Statens biografbyrå hade under loppet av c:a nio
månader en adaptometer uppställd i sin lokal för att genom
denna pröva filmens inverkan på synnerverna. Man
konstaterade dock icke några vidare trötthetssymtom vid måttligt
skådande. Professor Konr. Lange bland andra anser dock, att
vi i biografen otvivelaktigt erhållit en ny närsynthets- och
nervositetsfrämjande faktor. Professor Gaupp konstaterar,
att han och hans följeslagare efter varje under 1 1/2 à 2
timmar varande biobesök endast hade en obehaglig känsla av
trötthet i ögonen och ledo av bländning, beroende på det
ideliga växlandet mellan starkt ljus och mörker. Ibland inställa
sig härtill yrselsymtom och tryck över pannan. Dessa
störningar voro dock aldrig av längre varaktighet. Prof. Gaupp
anser dem för övrigt icke vara värre än efter ett längre
skioptikonföredrag i en alldeles mörk lokal.
Känselförnimmelsen i ögat beror dock i icke ringa grad av det individuella
allmänbefinnandet. Somliga dagar är man mera, andra mindre

känslig. Man är således beroende av den påfrestning,
nervsystemet i sin helhet är utsatt för genom de sammanlagda
sinnesintrycken. Den större eller mindre hastighet, varmed
filmen framföres, har också sin betydelse. Dess vikt framgår
bl. a. därutav, att det förslag, som framlagts till
standardisering av med filmen sammanhängande tekniska detaljer,
även innehåller en begäran om bestämmelser angående
hastigheten vid framförandet av filmen »på grund av de obehag,
som ett alltför starkt tempo förorsakar publiken».

Dr Gaupp säger härom: »Ju mera man undviker att
framföra filmen med allt för stor hastighet, desto mera reduceras
rent fysiologiskt sett de skadliga inverkningarna på ögon
och hjärna.» Huruvida biografägarna äro benägna att minska
dessa är däremot en affärsfråga. Ty ju fortare filmen köres,
desto oftare kan ombyte av publik äga rum.

De skäl, som tills vidare förhindra användandet av
långsammare fart, äro dock för specifikt tekniska, för att vi här
kunna närmare ingå därpå. De vanliga rörelsetakterna äro
alla mycket snabba, beroende på att det, som skall
åstadkomma den levande bilden, är en följd av vissa samverkande
optiska, psykiska och fysiologiska omständigheter, som dock
i detta sammanhang må lämnas ur räkningen. Följande
siffror ge emellertid ett tillräckligt tydligt begrepp om vad
allt vårt ögas nervapparat har att upptaga och i blinken
förarbeta. Den blott 24 X 18 mm. stora filmbilden framföres å
samma yta inom en enda sekund vid s. k. normalprojektion
16 gånger, varje gång i något förändrad skepnad. Det är
detta, som bl. a. ger åskådaren intryck av rörligt liv i samma
bild. Apparaten projicierar således 960 bilder i minuten.
En meter film består av 52 små bilder. Apparaten släpper
per minut cirka 18 1/2 meter film förbi våra ögon. Det
betyder vid oavbruten förevisning under en hel timme över en
kilometer film eller 50- à 60,000 bilder. Även en vuxen hajar
till vid sådana siffror i fråga om vad hans öga konsumerar
och kommer under fund med, att det t. o. m. för en fullt

utvecklad människa är en beaktansvärd prestation att i blinken
tillägna sig detta betydliga material, d. v. s. uppfånga det
och hinna bilda sig ett begrepp om det skådade.

Vi skilja här på sådana skadliga verkningar, som vidhäfta
biografen som sådan och äro ofrånkomliga, så fort det rör
sig om de ovan angivna för all kinematografisk projektion
egendomliga och komplicerade rörelseformerna, och andra,
som bero uteslutande på filminnehållet och med litet god
vilja alldeles kunna undvikas.

Inom den förra gruppen faller exempelvis en sådan trötthet
och slapphet, vilken nyss nämndes och ofta iakttages även
hos vuxna, när de vistats någon timme på biografen. Härtill
kommer, då filmerna äro av det mera rafflande slaget, som
exempelvis Den flygande cirkus, Den okända, I röda
tornet, Världens hjärtan, Broken blossoms, för att ge
några stickprov, en viss känsla av olust, som väsentligt
förstärker tröttheten och slappheten. Att särskilt synorganet
slappas beror därpå, att å biografen ögat ensamt är mottagare
av de snabbt växlande intrycken. Å teatern eller vid
skioptikonföredraget delar ögat arbetet med hörselorganet. Den,
som icke kopplat ifrån hjärnan å biografen utan verkligen
vill följa med, får spänna uppmärksamheten alldeles enormt.
Bemödandet att i de snabbt växlande bilderna uppfatta alla
detaljer, omöjligheten att kunna fasthålla, att dröja vid det,
som synes oss viktigt och önskvärt, att kunna taga om vad
vi blott oklart hunnit urskilja, allt detta tvingar till ett nära nog
krampaktigt inriktande av uppmärksamheten. Och
ansträngningen blir större, i den mån filmen är av invecklad natur
eller, såsom vid den undervisande filmen, rik på
kunskapsgivande detaljer. Genom den spänning, vari filmens innehåll
redan i och för sig försätter oss, stegras ännu mera risken
för överansträngning. Ju mera komplicerad hela bilden är,
ju talrikare de på filmen uppträdande personerna, scenombytena,
textinläggen m. m. förekomma, ju hastigare förloppet är,
desto svårare faller det sig också att tillägna sig innehållet.

Vill man vidare å biografen, utan att ha berett sig pä ämnet,
inhämta verkliga kunskaper om främmande land och seder,
måste man helt enkelt anstränga sig i utomordentlig grad.
Det oaktat kan man genom detta enda skådande icke skryta av
någon stor behållning. Allt detta gäller i högre grad barnet,
som ju både uppfattar och begriper långsammare än den vuxne,
bland annat emedan det vid skådandet mera sällan kan
anknyta sådant, som faller inom dess erfarenhets- och
kunskapsvärld. En dylik enorm ansträngning härdar ett barn icke
länge ut med, utan att bli överansträngt. Man göre sig
därför inga illusioner. De undervisande filmerna, inflickade i
det vanliga biografprogrammet, med den sammansättning de nu
ha även i de av icke pedagoger sammansatta s. k.
barnprogrammen verka förvirrande. Och när dessa filmer icke äro
kolorerade, ej heller åtföljas av det talade ordet, finner barnet
dem helt enkelt tråkiga. Inte bara därför att barnets
estetiska känsla ännu icke hunnit bli tillräckligt väckt och därför
att det även i övrigt har föga intresse för
undervisningsfilmerna, utan av det enkla skälet, att det för barnet är omöjligt
att, så snabbt som bilderna växla, tillgodogöra sig det
innehåll de representera. Detta faktum förtjänar att särskilt
beaktas. Barn sakna i regel en mera uppövad iakttagelseförmåga,
men icke ens för en aldrig så intelligent och bildad vuxen
person vore det möjligt att under den korta tid, som här
står till buds, lägga märke till alla detaljer.

Amerikanerna, och icke blott de, ha den uppfattningen,
att framställningen skall vara så rik och omväxlande som
möjligt i fråga om scener, närbilder o. d. Ett typiskt exempel
på denna specifika filmoro var Intolerance, denna dyrbara
och av en oerhörd reklam föregångna film. Den hast, varmed
bilderna här växlade, verkade ungefär, som om bildmaterialet
lagts i en potpourrikruka och våldsamt omskakats före
framförandet på den vita duken. Man känner sig inför dylika
snapshots frestad att instämma med en tysk filmkritiker, som
framställer den frågan, varför man i dylika fall icke helt enkelt
kan spara sig de dyrbara bilderna och bara visa texterna.

Att vi vuxna dock i allt väsentligt uppfatta och förstå
filminnehållet, beror därpå, att när vi se och iakttaga, så
underlättas vårt arbete genom den aktiva medverkan vårt
medvetande lämnar, i det de nya intrycken kompletteras ur
vårt förråd av redan gjorda erfarenheter, således ur vårt
förutvarande medvetenhetsinnehåll. För många vuxna ger filmen
så att säga en repetition av vad de förut veta. Det blir dem
därför möjligt att hålla i sär intrycken och smälta dem något
så när, men barnets föreställningsförråd är ännu så ringa, att
det saknar anknytningspunkter för mycket av det, som det
flyktiga ögonblicket bjuder på biografen, varför en stor del
undgår detsamma. Det är därför helt naturligt, att den
humoristiska filmen och situationskomiken — den enskilda komiska
handlingen — mest slå an på ungdomen. Ty dessa äro
utan vidare fullt begripliga, d. v. s. utan pinsam ansträngning
av uppmärksamheten. De äro så lätta att förstå och njuta,
emedan de icke fordra en aktiv uppfattning av samtliga
detaljer, och emedan de i allmänhet skildra händelser, som även
på annat sätt stå den barnsliga tanken och verkningskretsen
nära.

Nu kanske någon invänder: men vi låta ju barnen besöka
biografen endast för att bereda dem ett nöje, en förströelse;
om de lära sig något är en fullkomlig bisak. Andra vilja
tysta ned möjligen uppstigande tvivel på biografbesökens
gagnelighet för barnen genom att högljutt framhäva de
instruktiva filmernas förträfflighet, yrkande på förbättringar av
programmet, höjande av biografsmaken i denna riktning. Själva
kärnpunkten ligger tydligen uti <i>vad</i> barnen få se och om de
lärdomar, de ä biografen inhämta, och den valuta, de få från
nöjessynpunkt, äro av den beskaffenhet, att de uppväga de
eventuella skadorna. Vad angår kunskapsinhämtandet kan
man ej komma ifrån att barnens passiva hållning å biografen^
omöjligheten att vid upptagande av det nya stoffet få aktivt
medverka jämte bristen på förklaringar göra förevisningen ä
biografen av de instruktiva filmerna föga ändamålsenlig och
därmed även föga framgångsrik. Och vad beträffar förströelsen
få vi icke förgäta, att vi leva i en tid av nervöst hastande
och mångsyssleri, varvid från alla sidor en mångfald yttre
företeelser storma in pä och irritera det uppväxande släktet
och göra det i förtid blaserat. Vi kunna därför icke
godkänna en nöjesform för barnen, varvid dessa endast förmå
ytligt och tanklöst, rent passivt mottaga och till hälften
begripa det erbjudna stoffet. För barn är det av ondo, om de
utsättas för hets och brådska, om de formligen översköljas
av det ena intrycket efter det andra. Den pedagogiska
erfarenheten lär oss, att det icke är nödvändigt att se så mycket,
som fastmer att själv väl genomtänka, själv genomarbeta det
skådade. Denna självverksamhet är det, som skapar
grundlighet och viljekraft. Det är också genom nogrant iakttagande
och lugnt övervägande som människor undfå förmågan av
självständigt skapande. Vi upprepa därför ännu en gång:
skall förflackningen genom detta moderna mischmasch av
bildnings- och nöjesmoment, som den vanliga biografen ger,
motarbetas, vill man undvika ett flyktigt och tanklöst
mottagande av de optiska bilderna, skola åskådlighet och
grundlighet förenas och komma till sin rätt, så bör den
kinemato-grafiska föreställning, som har verkligt kunskapsgivande till
mål, få en annan karaktär än den biografen nu bjuder på.
Det får ej bliva kvantiteten utan kvaliteten som råder. Ty
vilja vi överhuvudtaget ta upp kampen mot vår tids onda,
så måste detta ske genom kvalitet och djup. Vilopauserna
skola vara mänga, filmen bör när som hälst kunna stannas
och alltsammans bör kunna tagas om hur ofta som hälst, så
att intrycken få tid att inpräglas i minnet. Vi skulle
därigenom kunna avlägsna mycket av det, som nu gör
biografföreställningarna till en fara. Det är dock knappast troligt,
att biograferna någonsin skola bliva i stånd att vidtaga de
grundliga reformer, som erfordras för att deras föreställningar

skola bliva i alla avseenden lämpade för barn. Det bästa
vore utan tvivel, att skolan i nu förevarande avseende
trädde till i stället för biograferna. Enligt mångas uppfattning
ha barn överhuvudtaget icke på offentliga nöjeslokaler att
göra fore fyllda 12 år, dels av redan nämnda orsaker, dels
emedan det anses menligt inverka på skolarbetet och ett gott
hem har många förströelser att bjuda på ändå.

<big>KAP. V.</big>

<b><big>Den dramatiska filmen som konstart.</big>
</b>
Ett faktum, som mer än något annat faller i ögonen, är,
att den affärsmässigt bedrivna biografverksamheten, och om
någon annan kunna vi praktiskt taget ej tala, nästan
uteslutande alltsedan filmdramats tillkomst har detta att tacka för
sin existens. Det är biografdramat, som drager de 99
procenten av publiken, och utan denna oemotståndliga magnet
skulle knappast några biograflokaler av större betydelse hava
kommit till stånd. Det är just biograflokalernas egenskap
att vilja imitera och ersätta teatern, allt under vissa friare
former av yttre natur, som gjort filmen till den världserövrande
makt den är <footnote>De, som möjligen äro intresserade av att på svenska läsa en studie över
orsakerna till biografens uppsving, hänvisas till Dagmar Waldners artikel i
Husmodern, 1919 nr 39.</footnote>.

Om man lägger till grund filmlängden eller, vilket är det
samma, tiden för uppförandet, utgöra enligt gjorda beräkningar
ej mindre än 81 % av alla spelade filmer dramer och
lustspel. Det är dä helt naturligt, att man frågar sig, om
biografdramat har det konstnärliga värde, att det kan göra de
oerhörda publikframgångarna förklarliga och berättigade.

Vad frågans förra del beträffar, kan den lätt besvaras. Den
stora allmänhetens konstnärliga fordringar och begrepp äro
tillräckligt primitiva, för att låta det sensationella och rafflande
till fullo ersätta de mera förfinade njutningar, som den äkta
konsten bjuder. Den stora massan har ännu ej vuxit ifrån
porslinskattorna och oljetrycken, den pryder sina hem
fortfarande hälst med kvasikonst eller det, som är ännu sämre.
Hur kan man då begära annat, än att den skall frossa av
det surrogat för verklig scenisk konst, den gottköpsdramatik,
som alltför ofta bjudes dem på den vita duken?

Svaret på frågans senare del ligger till en god del i det
redan nu sagda. Naturligtvis äro publikframgångarna
berättigade ur den synpunkten, att allmänheten just får vad den
vill ha och bäst senterar. Men å andra sidan kan det med
skäl frågas, om allt är berättigat, som fyller den stora massans
önskningar.

Beträffande frågan, huruvida filmdramat förtjänar en plats
vid sidan av det levande dramat på teatern, råda ganska
olika åsikter. En meningsgrupp, representerande en strängare
och konservativare åskådning, anser, att filmdramat ur
konstnärliga synpunkter är en mindervärdig produkt, som under
inga förhållanden kan tävla med taldramat. Den motsatta
gruppen åter, som företräder en modernare tids mera
demokratiska betraktelsesätt, är idel entusiasm för biografskådespelet,
i vilket den hälsar den nya konsten, som blott väntar på sin
Shakespeare för att fullständigt överflygla den gamla förlegade
konstart, som vi kalla teater. Här som alltid torde nog
sanningen vara att finna i mitten mellan de båda
ytterligheterna.

Låtom oss nu höra, vad den förra gruppens representanter
hava att anföra. De äro i allmänhet ense om att mer
eller mindre fullständigt frånkänna filmdramat de egenskaper,
som skapa det verkliga dramat. Sålunda varnar Alceste le
Tourneur de kinematografintresserade för att låta filmen
konkurrera med teatern, då dess styrka ligger på ett helt annat

område. En tysk författare, Leopold Schmidt, går än längre,
då han förklarar, att »ju högre ljusbildens yttre sceniska
apparat är utvecklad, dess mer påfallande framträda den inre
tankefattigdomen och dramats egen poetiska svaghet». Dr
Albert Hellwig' uttalar sin förkastelsedom pä följande sätt:
»Knappast sämre än de på biografen fritt uppfunna dramerna
äro efterbildningarna av klassiska teaterstycken».

Karl Scheffler förklarar i Vossische Zeitung (80/n, 1919),
att det skulle vara bortkastad möda att söka konstnärligt
förädla kinematografen, enär den inte har det ringaste med
konst, vetenskap, kultur och folkuppfostran att göra.

Benno Riittenauer är om möjligt än hårdare i sitt omdöme.
»Kinematografen», säger han, »liksom allt väsentligt mekaniskt
•innefattar i sig mera det kulturfientliga än det
kulturbefordrande, därom råder intet tvivel, försåvitt man fattar kultur
blott i en högre, d. v. s. andlig mening. För min personliga
del betraktar jag den som en råhet. Till och med den råaste
cirkus är i jämförelse med den ett högt konstinstitut.»

Herman Kienzl har en föga mindre rigorös syn på saken,
då han säger: »Jag anser kinematografen för en kulturskada
i varje hänseende. Den uppfyller ett högre ändamål blott
under förutsättning, att den tjänar den naturvetenskapliga,
geo- och etnografiska undervisningen. Staten borde genom
tvång inskränka den därhän.»

Den framstående tyske konsthistorikern professor Konrad
Lange är icke mycket mildare, när han i sitt nyligen utkomna
arbete »Das Kino», som obestridligen intager en första rangens
plats inom den kritiska filmlitteraturen, yttrar följande:
»Kino-dramat är i enlighet med hela sin art anlagt på sensation.
Tager man bort denna, d. v. s. avlägsnar man de osedliga
glanspunkterna ur framställningen, blir ej mycket övrigt.
Verkningarna slå om i det långtrådiga. En sådan film verkar
som en anekdot, i vilken man tagit bort klämmen. Det
återstår blott ett uppradande av fadda och färglagda scener,
-som inte intressera någon människa.» Men han sätter kronan


på verket, när han på ett annat ställe i nämnda arbete med
hänsyftning på den erotiska filmen utslungar: »En viss gräns
måste uppdragas mellan konst och bordell. Konsten har rätt
att vara sinnlig, så länge den är konst. Dess sinnlighet är
oberättigad från det ögonblick, då den upphör att vara det.
Vill man praktiskt uppdraga gränsskillnaden, så <i>faller det
sexuella kinodramat icke på konst- utan på bordellsidan. Det
är en verklig lastens förskola.»</i>

Även om dessa uttalanden, särskilt professor Langes, ej
kunna helt frånkännas sin sanning, ty beklagligt nog måste
mycket av det sagda anses äga sin tillämpning på isynnerhet
den tidigare filmdramatiken med dess mer eller mindre
osmakliga utsvävningar på den grövre erotikens område, så lida
de dock av så uppenbara överdrifter, att ingen kan undgå
att se dem. De måste också, för att kunna förstås, ses i
belysning av de vidriga orgier, åt vilka bioväsendet hemföll
i Tyskland under det sedliga förfallets värsta dagar efter
nederlaget, och man får ju inte undra över att finkänsliga
sinnen då med avsky vände sig bort från allt vad film heter.

Men filmdramat har sina vedersakare även hos oss.
Sålunda yttrar författaren Fredr. Nycander i Aftonbladet

(18/1 1921):

Lör den, som skriver detta, står alltjämt den saken klar: Filmen
är icke konst, bara teknik. Ty all äkta konst fordrar inspiration,
skicklighet är för litet.... Filmen har en märklig förmåga att
förytliga både utövare och åskådare. . . Den är en industri, som tror
sig leva sitt eget liv, men blott efterhärmar utan skapande kraft,
den har intet att giva psykologen, den som vill veta något om livets
mening. Den tränger ej till djupet av vår varelse. Den hopar
sensationens bilder, avtryck av rafflande upplevelser, nödtorftigt
rubricerade på en duk, vars notiser slukas lika rappt som
dagsnyheterna i en tidning. Den bringar överraskningar i rasande fart
— nytt, nytt i jäktande takt — besinningslöst. Vid det här laget har
den uppnått hysteriens gräns.

Den, som ännu ej givit sig på nåd och onåd inför materien, den som
ej slutat tänka, känna och drömma, kan aldrig tillfredsställas av
filmens krampaktiga ansträngningar att skapa 'dramatik'. . . . När

filmen började spela 'dramer', gick den utom sig själv, den stal
frän en annan.

Dramatiska teaterns förre chef, skriftställaren Tor Hedberg,
vilken givetvis måste betrakta biografdramat ur den synvinkel,
som osökt skapas av den konstart, han själv representerat,
uttalar sig på följande sätt:

Jag vill här icke inlåta mig pä den ofruktbara diskussionen
om huruvida biografdramatiken är att betrakta som konst eller
icke. Personligen räknar jag den till de dåliga konsterna,
åtminstone i den form den nu besitter. Jag har sett ett biografdrama,
som stundtals närmade sig till en god pantomins verkan — det
var 'De röda djäflarna' — men för övrigt har jag fåfängt sökt efter
annat än råhet, dumhet, pinsam uppsluppenhet och falsk
sentimentalitet. Dessa groteska vanbilder av livet, med sitt idiotiska
vaninnehåll, sina stereotypa åtbörder, sitt grimaserande minspel, sina
ljudlöst talande munnar, sin ofta löjliga inscenering, sitt falska
perspektiv, sin epileptiska darrning, lika ansträngande för ögonen, som
filmen är förfäande för intelligensen, skulle kunna ersätta verkliga
dramatiska föreställningar, diktens verk, återgivna av skådespelaren!
— Man har svårt att tänka sig möjligheten därav, och skulle så
ske, skulle det, jag upprepar det ännu en gång, beteckna en oerhörd
sänkning av kulturnivån, så länge det, bland all den dåliga, dock
även finnes en god teater.

Det kan måhända förtjäna anmärkas, att det sagda
yttrades redan så tidigt som 1912 (Svensk Tidskrift, häfte V) och
att det då möjligen kunde ha sin tillämpning. Antagligen skulle
dock Tor Hedberg nu hava rätt betydligt modifierat sitt omdöme.

Författaren John Landquist bemöter (i Thalia) invändningen:
»Icke det själsliga innehållet i biografbilden är huvudsaken,
utan det fladdrande, sprittande livet» sålunda:

Men rör sig icke dramat om människoöde? Är icke det själsliga
innehållet en så väsentlig del av livet, t. o. m. så väsentlig, att
människan endast tack vare detta, sin andliga kraft, just skapar det
materiella? Ett händelsens förlopp, uti vilket tyngdpunkten förlagts
till den rent yttre handlingen, förtjänar väl ej heller i egentlig mening
beteckningen 'drama'. . .,

Och han yttrar vidare:
Sin yttersta begränsning kan den icke upphäva, och dess behov av
ordet framträder på ett en smula komiskt, illusionsstörande sätt. Dessa
repliker och andra nödiga underrättelser i lysande bokstäver, som nu
avbryta scenerna, påminna något om de pappersremsor, som på gamla
tavlor hänga ur helgonens läppar. Ett helgon, som kan tala själv,
om också ett teaterhelgon, här ändå vissa företräden.

Docenten Alma Söderhjelm intager en förmedlande
ståndpunkt, då hon säger:

Varje konstart har sin frånsida. . . Filmen, det senfödda styvbarnet,
som ännu knappast hunnit artikulera i några mera mänskliga
tonarter, har tills vidare icke kommit längre än till frånsidan. Men
med de enastående resurser den äger i sin rörliga
reproduktionsteknik skall den utan tvivel, när den växer sig in i mera medvetna
former, kunna bli den konstart, som massorna behöva och som
man redan för deras skull längtar till.

Tonen mildras dock något när hon, efter att ha
uttalat hoppet om filmens utveckling till verklig konst, till
sist yttrar: »Och då skall kanske också det höglitterära
föraktet för filmen ge vika för intresse och det slätstrukna,
evigt enahanda filmreportaget för saklig och vederhäftig kritik.»

I Göteborgs Hand.- och Sjöf.-Tidn. uppdrog för ej länge
sedan (d. 27/1 1919) skriftställaren Aug. Brunius en intressant
jämförelse mellan filmteater och verklig teater, varur vi citera
följande, som ju utgör ett värdefullt bidrag till den omtvistade
frågan om filmdramats verkliga natur:

Jag vill denna gång icke taga upp stridsfrågan, om filmdramatik
är konst. Säkert är bara, att den icke är dramatik. Filmen har en
utomordentlig förmåga att ge en levande berättelse i sammanhängande
bilder. Fullständigheten i detaljerna är ett av dess stora
verkningsmedel. Men den verkliga dramatiken lever på uteslutning; den är
dramatik i och med att den koncentrerar sig på verkligheten.
Filmen har rätt till sin fullständighet därför, att den berättar, fastän
den oftast på det barnsligaste sätt överdriver principen, . .

Litet elakt men icke utan sanning yttrar han på ett annat
ställe i samma artikel:

Obeskrivligt fånigt verkar det, då i en 'dialog' filmen återger
först den ena och så den andra agerandes miner och gester, i

stort format för att man skall förstå bättre — där märker man den
förkrossande överlägsenheten hos den verkliga teatern.

Men han gör äfven filmen rättvisa, då han tillägger:

Å andra sidan är filmens verklighet i miljö förkrossande för det
schablonartade dekorations- och rekvisitaväsendet, som ännu regerar
tämligen inskränkt på talteatern.

Vi ha nu belyst medaljens frånsida. Vi ha låtit en rad
av kända författare, bland dem några bemärkta auktoriteter
på litteraturens och konstkritikens område, göra sina inkast
mot filmdramat och dess berättigande, och det vill onekligen
filmdramats hela livskraft till för att kunna stå emot angreppen.
Men filmdramat avlivas ej så lätt, Redan dess sega
livsenergi tvingar även motståndaren att ge ett visst erkännande
åt dess existensberättigande och den stora allmänhetens aldrig
slappnande intresse för denna art av lättfattlig och
demokratisk dramatik skall tvivelsutan ej blott hålla den vid liv,
utan även driva den fram mot nya och högre mål.
Biografteaterns drama lider visserligen av stora svagheter och
ofullkomligheter, men det har obestridligen även
utvecklingsmöjligheter, och ingen känner ännu gränserna för dem.

Ett av filmdramats mest i ögonen fallande fel är dess
skattande åt det vulgära och simpla, men detta är ju en
omständighet av rent yttre, tillfällig art, som på intet sätt är
avgörande för frågans principiella innebörd. T. o. m. filmens
egna försvarare ha insett och erkänt den antydda svagheten.
Sålunda innehöll »Filmbladet» för den 15 aug. 1915 en
uppsats, vars författare (signaturen Biokrates) rätt obarmhärtigt
skämtade med den schablonmässiga filmen. Han yttrade om
denna:

Betjänten med brickan och brevet eller kortet,'i tid och otid,
härstammar från scenen. Bilen är ett förträffligt kameraföremål.
Behovet av mellanscener i filmförloppet gör bruket av båda delarna
ofta fullt legitimt. Men även andra faktorer spela in. Så
brevtextens gottköpstillfälle att lägga in en kommentar till handlingen.
Vidare betjäningslyxen som ett led i den övriga grannlåt, varav
filmens »grevar» och »baroner» omgivas för att motsvara 
kolportageromantiskt närda föreställningar i bredare lager om levnadssättet
bland the upper. Slutligen den reflekterade eller oreflekterade
efter-apningen och det merkantila intresset att förlänga, att avrunda
metertalet. Hur ofta ha icke dessa manér fått urarta till rena
fadd-heter eller uppenbara löjligheter! Tänk på alla heltimmesdramer,
eller däröver, som till infattning kring
greven-cirkusen-förförelsen-eldsvådan-räddningen- sonandet — konventionella även de och
med kolportagelitterärt påbrå — icke bjuda annat än ett rantande
ut och in med betjäntbrickor, framräckande av hatt, röck och käpp,
bilåkning hit och dit etc. etc. etc., som kanske skänka sina »skapare»
tillfredsställelsen av väl fyllt metervärv, men avpressa den något
kritiske åskådaren ett »fader förlåt dem, ty de veta icke vad de göra!»
»Man äger ej snille för det man är galen» — eller, för att hålla
oss närmare marken — man har inte filmregiens gnista för det att
man ur en beundrad förebild tillgodogör sig oväsentligheternas och
bristfälligheternas bokstav utan att träffa andan. Överhuvud kan
ingen teknik, icke ens den flottaste, överskyla innehållstomhet, logisk
omöjlighet och psykologisk overklighet.

Det sagda må, vad det kan, tjäna som belysning av det faktum,
att filmen som andra uttrycksmedel betjänar sig av konvenans, som
till dels är ofrånkomlig eller i vissa fall berättigad, till dels tomma
jargongen, avseende att skyla men i själva verket ohjälpligt
blottande bristen på »mening», på bärande idé.

Signaturen Cobra (Harald Vägner) har från en tysk
författare lånat ett synnerligen karaktäristiskt recept på
åstadkommande av ett filmdrama i kolportageromanens bekanta
stil. Receptet återfinnes i Aftonbladet för den 9 okt. 1915
och har följande lydelse:

Man tager ett stycke filmsgreve, välklädd person med jaquette
från en bättre konfektionsfirma, monokel, dåliga affärer och
nattsvart moral. Filmsgreven förvälles vid sakta eld, varpå ett stycke
ädel, absolut oskyldig ung flicka med snedgångna klackar och ädla
tänkesätt tillsättes, och det hela får koka en halvtimme.
Anrättningen späckas med ett stycke hetlevrad, men idiotisk fader, ett
stycke dito broder, garneras med en mutbar betjänt, en eller tvä
chaufförer, ett lindebarn — resultatet av sammanträffandet mellan
den skurkaktige greven och den ädla, oskyldiga flickan med
nedkippade skor. Dessa ingredienser omröras hur som helst och så
mycket som möjligt, varpå det hela är färdigt. Vill man göra en
så kallad psykologisk film, tillsättes ett stycke dum men ädel hjälte,

kallad Petter, i sjaskig bonjour, som gifter sig med den av jaquetten
och monokeln övergivna flickan, varefter det omedelbart upptäckes,
att hon är dotter till en markis som äger millioner.

Detta är — anmärker Cobra — innehållet i de flesta filmer, den
huvudkälla, varav folksjälen hämtar sin näring — s. k. folkets diktare
läsas aldrig av folket — och det bör som sagt icke vara så. svårt
för var och en att göra en dekokt på det receptet. Man kan
sålunda emotse, att det snart kommer att uppstå en hel
kinemato-grafisk parnass.

Cobra fortsätter: Men det är dock icke fullt sä enkelt som här
har antytts att göra en god film. Fast det kanske är orätt av oss
och fast det föresvävar oss, att vi kanske släppa lös ett Niagara av
filmdramer, skola vi i alla fall efter den tyske författaren röja
hemligheten med filmdramats teknik, den som hör till ingredienserna
till ett riktigt drama.

Den svärmiske seminaristen eller den litteräre gymnasisten tror
kanske, att det är tillräckligt att skriva:

Greven inträder och förklarar för Laura, att han icke älskar
henne.

Men det är ett grymt misstag. Scenen skall beskrivas
omsorgsfullt och detaljerat, sä här:

Laura sitter vid ett bord, sömmande på en blöja och med
tårfyllda ögon betraktande kulissen. Dörren öppnas. Man ser ett
välpressat byxben sticka in. Det är den skurkaktige grevens vänstra
ben. Efteråt kommer det högra. Greven inträder, han ser sig om
i rummet för att söka Laura, men först när han kommit på tre
decimeters avstånd upptäcker han henne. Han studsar, tar upp
monokeln och ser på henne, konstaterar att det är hon. Därefter
rynkar han på näsan, rycker på axlarna (i dukens vänstra hörn
visas nu porträttet av den dam, med vilken greven i hemlighet
ämnar gifta sig, detta för att den dumma publiken skall kunna fatta
hur intrigen hänger samman). Sedan greven ett par minuter ryckt
på axlarna, får Laura plötsligt till sin oförställda häpnad se honom,
då hon lyfter ögonen. Laura reser sig, sträcker armarna mot honom.
Greven rycker fortfarande pä axlarna. Laura gråter, ringer på
sköterskan och befaller henne att ge greven barnet. I samma ögonblick
hon räcker det mot honom, ser man hans skurkaktiga men
väl-pressade byxben försvinna i kulissen. Text: Laura inser att greven
inte vill gifta sig med henne-

Här ha vi det verkliga mönstret för en riktig film.
Man bör icke glömma texten. När greven upptäcker att Laura
är dotter till en stormrik markis, ännu rikare än den, med vars

dotter greven ämnar gifta sig, sätter man en text, som kort och
kraftigt uttrycker grevens känslor:

-Fan anamma!

Denna strykes av censuren, och i stället ditsättes:

O, så rysligt otrevligt!

Filmen är färdig.

Men för att författarna inte skola bli allt för överraskade, när de
se sina films på duken, kunna vi förbereda dem på att regissören
stundom vidtager en del förbättringar, som hans yrkesöga säger
honom vara nödvändiga. Manuskriptet innehåller t. ex. ursprungligen
att greven besöker Laura i hennes hem i ett litet hus vid en
stadsgata. Men den kunnige regissören förlägger huset till en klipptopp,
varefter greven djärvt svingar sig dit upp, gungande pä hängbjörkens
yttersta kvistar.

Ja, denna parodiska skildring är nu en framställning av
hur ett filmdrama ej bör tillverkas, och man får hoppas, att
både fackmännen och allmänheten börjat växa ifrån den
sortens filmdramatik, om man även än i dag, särskilt på de mindre
biograferna, bjudes på mycket dravel av det antydda slaget.

Men som sagt, vad som här ovan blivit yttrat berör ju
icke filmdramats inre förutsättningar såsom drama betraktat
utan närmast spörsmålet om den dramatiska skräpfilmen. Att
det finns filmdramatik, vilken står lika högt över det här skildrade
slaget av filmdramer som den konstnärliga romanen står över
pigromanen, är ju ett glädjande faktum.

Frågans kardinalpunkt är nu, huruvida biografdramat kan
betraktas som drama i verklig mening och över huvud taget
konst. Som vi funnit av de anförda citaten, äro konstkritiker
av facket tämligen obenägna att erkänna såväl det ena som det
andra, och de tekniska svagheter som vidlåda filmdramat ha mer
eller mindre obarmhärtigt blottats av dem. Men är då den
utgångspunkt, varifrån de flesta bedömt filmdramat, fullt riktigf
Man har utan vidare utgått ifrån, att filmdramat gjort inträng
på talscenens område, och det har ju på grund därav
betecknats som en tjuv och en inkräktare. Men detta betraktelsesätt
är kanske ej fullt riktigt. Man torde måhända förr eller senare
nödgas göra det medgivandet, att då filmdramat har sina egna

uttrycksmedel, sä är det ock att anse som en konstart för sig,
vilken har sitt existensberättigande icke såsom en dålig imitation
eller efterhärmning av teatern, utan som någonting självständigt
bestående*

Då nu frågan i främsta rummet gäller, huruvida filmdramat
är konst eller icke, kunna vi till en början kanske upptaga
spörsmålet, huruvida filmbilden i och för sig är att betrakta
som konst. Detta vilja de flesta rätt och slätt bestrida. Man
vill betrakta kinematografbilden blott som en mekaniskt
upptagen reproduktion av ett händelseförlopp, och detta är ju
alldeles riktigt. »Men», säger konstkritikern Johnny Roosval,
»liksom den rent optiska bilden på ögats näthinna uppfattas
och njutes olika allt eftert vårt individuella temperament och
vår uppfostran, så kan den till synes helt objektiva
kamerabilden bli ett uttryck för fotografens individuella uppfattning
av vad han vill återge.» Han hävdar kamerakonstens
samband med arrangeringskonsten, en »scenisk konst i svart och
vitt» (Scenisk Konst W. 9, 1917), och ger den framstående
fotografen dr Goodwin alldeles rätt uti »att inrangera
fotografien bland konsterna. Den står över måleriet eller snarare
grafiken, men gränsar också till teatern. Den är fixerad
scenisk konst. Alltjämt under förutsättning, att den
fotograferande ordnar sitt föremål, innan han fixerar det i bild. . . .
Också vid syster-konsten film ligger det konstnärliga
momentet i regien, icke i det mekaniska vevandet på apparaten.
Det är uppenbart en fordrande uppgift såväl på smak som
teknik att ordna ljusinfallets styrka och riktning, att uppfatta
vilka plastiska ytor ljuset kommer att breda sig över, att
använda detta i syfte att få en karaktäriserande och smakfull
svart- och vit fördelning.»

Naturligtvis bli uttalanden i en fråga som denna alltid mer
eller mindre subjektiva, enär alla ej kunna ha samma
uppfattning av begreppet konst och den ene har en vidare, den
andre en trängre syn på saken. Visserligen kan aldrig den
mekaniskt upptagna bilden uppfattas som konst, enär denna

bild så att säga givit sig själv under ljusets inflytande, men
väl själva valet av motiv, de eventuella arrangemangen och
övriga anordningar, såsom ljuseffekternas fördelning o. s. v.
för att höja eller markera bildens framträdande. Men även
om man skulle vilja fränkänna filmbilden själv, hur väl
upptagen den än må vara, varje konstnärligt värde, så följer ej
med nödvändighet därav, att filmdramat icke skulle vara konst.
Här tillkomma nämligen, förutom regien, som väl dock måste
betraktas som konst, ytterligare tvänne moment, vilka måste
anses giva filmdramat en plats inom konsten, dels
filmförfattarens produktion, dels filmskådespelarnas förmåga av
mimisk framställning <footnote>Denna mimiska framställningskonst är naturligtvis även att fatta som
skådespelarkonst, även om den saknar ordets uttrycksmedel. Liksom dramat
ej är absolut beroende av ordet, så är ej heller skådespelarkonsten nödvändigt
bunden därav. Även på teatern utföras stumma roller, som kunna ställa stora
krav på sina innehavare. Vi anföra, vad Svenska Dagbladets teaterkritiker,
hr Einar Smith, yttrar på tal om Mary Johnsons överlägsna mimiska
prestation i »Herr Arnes pengar»: «Emellanåt förefaller det, som om filmspelet
skulle i viss mån kunna hos den agerande frambringa något av det man vill
kalla ren skådespelarkonst. Om detta också icke kan skänka gestaltskaparen
den personliga njutningen av fortlöpande intensiv utformning av en figur,
har filmen dock möjlighet alt med påfallande skärpa tyda plastiskt
verkningsfulla moment av den impulsiva innebörd, som tör utövaren betyder en
konstnärlig sensation och för iakttagaren — låt oss säga — scenisk upplevelse.»

Det kan t. o. m. sättas i fråga, om ej den enbart mimiska
skådespelarkonsten ställer rollinnehavaren på svårare prov än den vanliga scenkonsten.
Alltför lätt hemfaller filmaktören till de största faddheter och osmakligheter,
när de finare uttrycksmedlen saknas honom eller ban ej tror, att de räcka till
för att ge uttryck åt en känsla. Vi ha sett alldeles för många prov därpå
på filmscenen, där de ömma karesserna ofta odlas till osmaklighet. Det
kan vara på sin plats att här citera, vad den engelske teaterledaren Edward
Gordon Craig säger (»Ön the Art of the Theatre», London 1911) om
William Kellermann: »Spelar han Romeo, så förkunnar han ljudligt: 'Jag
älskar Julia' och för att bevisa detta ger han henne ostentativt en smällkyss.
Är detta konst? Konst eller icke, så är det ett tarvligt, ostiligl manér.»
Men om detta kan förekomma på den verkliga scenen, vad kan då icke ske
på filmscenen !</footnote>. I det senare hänseendet är filmdramat
jämförligt med pantomimen, endast med den skillnaden att

då i praktiken pantomimen blott erhåller medelmåttiga eller
rent av undermåliga framställare, kan filmkonsten tack vare sina
gynnsamma ekonomiska förutsättningar mot ofta rent av
furstliga honorar engagera sceniska konstnärer av högsta rang.

Man har vid en jämförelse mellan teaterdramat och
filmdramat anmärkt som brister hos det senare dess saknad dels
av verkligt rumsperspektiv — bilderna framträda nämligen
på en plan yta, d. v. s. tvådimensionella — dels av ordet som
uttrycksmedel. Denna anmärkning kan ju icke jävas. Och
nian har sagt, att om filmdramat gjordes i tekniskt hänseende
aldrig så fullkomligt med stereoskopiskt framträdande bilder
och en samtidigt verkande grammofon, som kompletterade
mimiken med en motsvarande dialog, <footnote>Som bekant har problemet »den talande filmen» lösts på ett, som det
uppgives, fullt tillfredsställande sätt av en svensk uppfinnare, ingeniör Sven
Berglund. Om betydelsen av denna uppfinning skrev Stockholms Dagblad
(d. 18 febr. 1921) bl. a.:

Visst är, att filmfotofonen har stora möjligheter att slå igenom, när den
denna gång framträder i presentabelt skick, vilket den inte gjort vid sina
tidigare entréer i världsvimlet. Den har, som man vet, varit mer eller mindre
misslyckad, när den under andra älskliga namn presenterats som undergud.
Både för språkundervisning och inom det politiska livet, den medicinska
vetenskapen samt som detektivapparat är den en lovande faktor och allt
möjligt annat.

För teaterarkivet är den naturligtvis också särdeles intressant. Den kan
ju bevara till eftervärlden scener, inspelade av våra favoritskådespelare, låta
-Selma Lagerlöf berätta en saga, Heidenstam deklamera, våra politici hålla
ljungande tal o. s. v. <i>Men som pricken över i-et i vanlig film är den omöjlig.
Filmen är och skall vara en konst, som talar med sin tystnad, annars blir den
endast en dålig teaterimitation.</i>

Det tycker också doktor Gustaf Berg i Svensk filmindustri, enligt vad han
förklarade på Stockhoms Dagblads förfrågan: Det blir en illustrerad
grammofon och ingenting annat, säger dr Berg. Filmens styrka ligger i dess
tystnad. Det bara felas, att den skulle börja prata svenska — vilket skulle
helt och hållet fråntaga den dess internationella betydelse och förresten
också göra den hart när obegriplig i Skåne. Alldeles omotiverat, så vilt jag
kan begripa. Däremot har uppfinningen säkert en stor uppgift att fylla på
en hel del andra områden, och i biografernas aktuella dagsbilder kan den
måhända finna en plats med någon deklamationsscen och dylikt.</footnote> skulle det likväl icke
verka annat än som ett mer eller mindre misslyckat försök
att återspegla dramatisk konst.

Ja, det är ju obestridligt att det ordlösa filmdramat kommer
till korta, när det gäller att på ett levande sätt söka återge
mänskliga lidelser och mänsklig tragik. Just därför att det saknar
det andliga uttrycksmedel, som det uttalade ordet äger, verka de
själsliga konflikterna av tragisk innebörd primitiva och
oförmedlade på filmscenen. Den bästa bekräftelsen härpå ge ju
filmdramerna själva genom den obligatoriskt förklarande text,
som på den vita duken då och då kastas fram.

Dramats uppgift är att vara en sammanträngd, koncentrerad
avspegling av det mänskliga livet. Det hopar inom en trång
ram en mängd andligt stoff, som i verkligheten skulle
utbredas på en bildligt talat långt större yta. Dramats
verkningssätt blir därför på visst sätt starkare än livets, enär det är samlat
i en brännpunkt. För att dramat ej skall verka rätt och
brutalt, när dess uppgift är att avspegla starkare mänskliga
affekter, kräves fördenskull, att uttrycksmedlen äro så skiftande
och känsliga som möjligt. Det är just författarens ordkonst,
som härvidlag har avgörandet, det är det skrivna och talade
ordet, som skall belysa, förklara och försona vad som eljes
lätt skulle verka grovt och brutalt. Men det är just detta
belysande och förklarande element, som biografdramat saknar.

När biografdramat skall återgiva det mänskliga livets
starkare affekter, uppstår lätt den faran, att det, på grund av
förut anförda skäl, verkar rått och motbjudande på ett sätt,
som icke behöver bli förhållandet med ett talscenens drama
med motsvarande motiv. Och härtill kommer en annan sak.
Man vet, att ett drama på talscenen blott är en föreställning,
att de agerande endast imitera. Men biografdramat ger en
suggestion av ohygglig styrka, man har icke inför dess bilder
samma känsla av att det hela blott är en overklighet —
det <i>kan</i> nämligen tänkas vara en omedelbar reproduktion av
en handling i verkligheten. Vi behöva blott tänka på den
vidriga scenen i »Broken Blossoms», där den stackars flickan
misshandlas till döds på det mest djuriska sätt. Man får
därav ett långt mera uppskakande intryck än vad man skulle
få av en liknande scen på teatern, enär man bestämt vet,
att den därstädes blott är spelad.

Det är på grund av denna egendomlighet hos filmkonsten
som dramer sådana som Jephtas dotter, Rasputin, Maria Tudor,
Bröderna Karamasov, Dr Jekyll och Mr Hyde genom
brutalitet i framställningen verka avgjort oestetiskt och, frånsett
detta, även kunna bli suggestivt farliga. Det kan vara skäl att
i detta samband även erinra om den nyligen givna s. k.
expressionistiska filmen »Doktor Caligari», vilken skulle vara
någonting non plus ultra av ohygglighet, men nu, antagligen
tack vare censurens säkerligen välmotiverade klippning, i
stället blev någonting non plus ultra av obegriplighet. Men
så är det ju också en »dårdikt»!<footnote>Det kan ju ha sitt intresse att erinra om, hur denna underliga film
bedömdes av pressen. Sålunda skrevs i Aftonbladet (den 22/2 1921): »En
expressionistisk dårfantasi, Doktor Caligari, går på Röda kvarn. Om
konstriktningen som sådan har det tvistats tillräckligt, det må här endast påpekas,
att på filmen blir hela idén sönderslagen av — människorna. Man kan
medge, att en stiliserad scen kan ge en viss stämning, en särskild färg, men
när det sedan bland sneda husgavlar, trekantiga fönster och gatlyktor på tre
kvart uppträder en fullt normal och välproportionerad människa, faller det
som fjäll från ögonen, och man ser dekorationerna, teatern i allt. Så länge
expressionismen icke kan frambringa mänskliga missfoster i stil med de
vanställda döda tingen, torde den vara förlorad för filmen. Om det nu är någon
förlust»...

I Svenska Dagbladet omnämndes (d. 22/2 1921) filmdramat av sign. Les
Deux på följande sätt:

På Röda kvarn har expressionismen äntligen hållit sitt inträde med den
sedan i höstas bebådade och ihärdigt reklamerade tyska filmen »Doktor
Caligari». Reklamen tycks dock icke ha åstadkommit den åsyftade kraftiga
verkan, ty för en gångs skull företedde Röda kvarns salong avsevärda luckor,
vilka förstorades under pausen vid filmens mitt, då en del folk, tydligen de
som gå på kubistutställningar för att få avnjuta ett fullmått av ilska, steg
upp och avlägsnade sig. Men man måste medge, att deras avtåg hade sina
i ordets alla bemärkelser rutiga skäl och randiga orsaker: denna rutiga och
randiga kubistfilm var verkligen oförfalskat tråkig att bevittna. Ett kuriosum,
gärna det, men ett kuriosum, som icke gjorde någon människa glad... Men
att upphöja filmen till ett prov på djupsinnig konstnärlig konception, det må
vara de höga andar förbehållet, som bekänna sig till modernismens
evangelium. Något av sensationell skräckmystik besitter filmen icke, blott groteskt
fantasteri — i Dr Jekyll och Mr Hyde förmedlades på helt annat sätt
en ofantligt mycket starkare känsla av det överväldigande fasansfulla till
åskådaren.</footnote>

Ledsamt nog synes filmdramat alltför ofta skatta åt motiv
av dylik eller liknande innebörd. Det rör sig gärna med
starka och kraftiga affekter, dels på grund av den stora
publikens missledda smakriktning och primitiva instinkter,
dels och i all synnerhet på grund av sin brist på språkliga
uttrycksmedel. Rättvisan kräver dock det medgivandet, att
filmdramat visst icke är ensamt om sitt skattande åt den
dåliga smaken. Talscenen är tyvärr icke heller alltid vad
den borde vara: en nationell kulturskola, en konstens
helgedom, där folket borde få mottaga impulser till utvecklandet
av sina bästa och högsta anlag. Ofta tyvärr förfelar den
denna uppgift ända därhän, att även den i många fall rent
av urartar till »en verklig lastens förskola» och i andra till
ett institut för råhetens och fördummelsens uppammande.
Och att den även skattar åt det ohyggliga, ha vi fått en
ledsam påminnelse om genom uppförandet på vår främsta
dramatiska scen av ett skådespel, där en äkta man med ett
tillhygge slår ihjäl sin hustru, och om vars titel »Vi mördare»
författaremärket »Maudlin» (fru Vera von Kræmer) i en artikel
i Filmnyheter (14/2 1921) anmärker, att det skulle varit
otänkbart för film. Men den dåliga teaterns verkningar äro i alla
händelser av kända skäl långt mera begränsade än biografens
och kunna därför aldrig bli av samma ödeläggande natur.

Men för att nu återkomma till frågan om filmdramats saknad
av språkligt uttrycksmedel,<footnote>Denna brist är på en gång filmdramats svaghet och styrka; dess svaghet
ligger i fattigdomen på uttrycksmedel, dess styrka däremot däri, att det till
sitt förfogande äger ett uttrycksmedel, som är oberoende av ordet och därför
kan förstås av alla; därav filmdramats internationella karaktär och dess
förmåga att erövra hela världen. Det är ju en styrka, som mer än uppväger
svagheten. </footnote> så är den visst icke avgörande
för dess dramatiska värde. Drama är handling och icke
endast tal, och att handling utvecklas även i filmdramat kan
ju ej bestridas. Tvärtom utvecklas där stundom mycket mera
handling än i det naturliga teaterdramat. Men det dramatiska
förloppet ställer sig något olika. Under det att i teaterdramat
handlingen utgör ett inre händelseförlopp, som med logisk
nödvändighet utlöses i yttre handlingar, utgör handlingen i
filmdramat snarare ett rent yttre händelseförlopp utan det
kausala samband mellan handlingens detaljer, som är
utmärkande för det sceniska skådespelet. Är händelseförloppet i
teaterdramat rent dramatiskt, blir det därför i filmdramat
episkt-dramatiskt, och filmdramat blir fördenskull
huvudsakligen en dramatiserad berättelse i levande bilder. Härav
framgår, att filmdramat är en självständig konstart, som varken
vill eller bör förblandas med scendramat. Det. bör därför få
vara sig självt.

Den grundväsentliga skillnaden mellan teaterdrama och
filmdrama medför även en artskillnad mellan den sceniska
skådespelarkonsten och den skådespelarkonst, som utvecklas
på filmen. Konstkritikern Aug. Brunius ger en antydan härom
i följande reflexioner (ur G. H. T. 27/1 l9l9):

En ogynnsam inverkan från filmspelet har i min tanke redan
länge varit möjlig att konstatera hos andra svenska skådespelare
och skådespelerskor i en benägenhet för att göra fristående
scener, att spela flera figurer inom samma rolls ram, att med ett
ord glömma totalkaraktären. Det är en mycket naturlig följd av
filmspelets teknik, som inte tillåter någon kontinuerlig aktion utan löses
upp rent i detaljer. Filmskådespelaren är detaljmakare; det är hans
styrka och svaghet.

Att kalla filmdramat en inkräktare eller en tjuv på den
rent dramatiska konstens område synes alltså innebära en
väl stark anklagelse. Filmkonsten är helt enkelt en
konkurrent till den sceniska konsten och kanske liksom alla upp-

——————————————

måga att erövra hela världen. Det är ju en styrka, som mer än uppväger
svagheten.

komlingar en smula hänsynslös och gåpåaraktig i sitt
uppträdande. Men den har obestridligen rätt att finnas till och
utgöra en konstart för sig, som för övrigt ännu icke
utvecklat alla sina möjligheter. Den sceniska konsten har dock
ingenting att frukta, ty den kan aldrig ersättas av filmdramat,
ej ens av den talande filmen, som endast kan bli en
konkurrent till den ordlösa. Men om den teatersceniska konsten
fått sitta hårt emellan, bör detta snarare lända den till fördel
än till nackdel, enär den därigenom av självbevarelsedrift
tvingas till självtukt och drives upp mot högre och ädlare mål.
Den kommer för övrigt alltid att bevara sin rangställning
som den högre konstarten.

I ett nyligen utkommet arbete, »Das Lichtspiel», ger
författaren d:r Victor E. Pordes — han är naturligtvis tysk;
tyskarna stå onekligen främst ifråga om kritisk och
konstfilosofisk värdesättning av filmens väsen och möjligheter —
fullständig upprättelse åt filmdramat, och ingen torde ha visat
större förståelse än han för detta dramas onekligen stora
betydelse och framtidsutsikter. Han fastslår filmdramats natur
såsom immanent dramatisch, »ty», anmärker han, »dramat i
och för sig är ju redan enligt ordalydelsen ingenting annat
än handling, och, omvänt, varje sluten, i konstnärlig avsikt
framställd handling blir för vår estestika uppfattning ingenting
annat än ett drama». Han tillerkänner ej heller talet någon
grundväsentlig betydelse för dramats egenskap av drama, ty,
säger han, »ordet är självt icke ändamål, blott ett medel,
en symbol och ett hjälpredskap för uppbyggandet av en
dramatisk handling». Och han fastslår, att i filmen är ordet
i detta hänseende umbärligt, såsom ju också verkligheten
visat. Han anmärker träffande, att filmdramat utgör ett
uttrycksmedel för tingens dramaturgi, i det att i ett visst
handlingsmoment ett föremål projicieras och får sig tilldelad
sin roll, t. ex. ett brev, vars innehåll visas oss, en almanack
med sitt datum, en fotografi, en klocka o. s. v. För ett
ögonblick blir då detta föremål dramatiskt besjälat, stumt och
dock vältaligt, dessutom en effektfull och till sin väsensart
ny kontrast till människornas rörliga, föränderliga spel. Han
fastslår alldeles bestämt filmdramats egenart såsom dramatisk
•handling i levande fotografi och säger, att kinematografien
har sin egen väsensart, sina specifika medel, sin egen estetik
•och vidare att den förbinder andligt innehåll med rent
teknisk form, skänker nytt stämningsinnehåll och uppväcker nya
perspektiv, öppnar nya, i dag ännu delvis tillslutna
dramatiska möjligheter.

Pordes glömmer ej heller att framhålla de överlägsna
tekniska hjälpmedel, med vilka kinematografien kan åt
filmdramat förläna sceniska effekter, som den vanliga teatern
förgäves sökt förverkliga. Naturligtvis har detta ej något
direkt samband med filmdramats förmåga eller oförmåga att
fylla de krav, man ställer på ett drama för att förtjäna
•detta namn, men alldeles utan betydelse är det dock icke.

Även en annan tysk förf., Georg von Lukäcs, fastslår
filmdramats egenart och bemöter energiskt den missuppfattningen,
att det rent av skall kunna ersätta den verkliga teatern
genom teknikens utveckling och ett fulländat reproducerande
av det talade ordet.

Denna sköna dröm, anmärker Luács, är dock en stor villfarelse.
Den förbiser grundvillkoret för all scenverkan i verkningen av den
faktiskt närvarande, levande personligheten. Ty det är icke i
skådespelarens ord och åtbörder eller i dramats tilldragelser som orsaken
till teatereffekten ligger, utan i den makt, vilken en människa, en
levande människas levande vilja oförmedlat och utan en hämmande
ledning utövar på en likaså levande människomassa. Skådebanan
är absolut realitet. . . . Saknaden av denna realitet är det
väsentliga kännetecknet för biografen. Icke emedan filmerna äro
ofullkomliga, icke emedan gestalterna än i dag måste röra sig stumma,
utan emedan de blott representera rörelser och handlingar av
människor, men icke äro några människor. Detta är icke någon
brist hos biografen, det är dess begränsning, dess principium
stili-sationis. Därigenom bli biografens så att säga skugglikt livsäkta,
icke blott genom sin teknik utan även genom sitt verkningssätt
verklighetstrogna bilder på intet sätt mindre organiska och levande


än skådebanans, de erhålla blott ett liv av fullständigt annan art;:
de bli med ett ord fantastiska. Men det fantastiska är icke någon
motsats till det levande livet, det är blott en ny aspekt av detta:
ett liv utan egenskap av väsende, utan öden, utan grund, utan
motiv; ett liv, varmed våra själars innersta icke vill, ej heller kan
bliva identiskt, och om det även — ofta — längtar efter detta liv,
så är denna längtan blott en längtan efter en främmande oändlighet,
efter något fjärran avlägset, något oupphinnligt. Biografens värld
är ett liv utan bakgrund och perspektiv, utan åtskillnad mellan
värden och egenskaper. Ty blott egenskapen av väsenhet kan giva
tingen öde och tyngd, ljus och lätthet: det är ett liv utan mått och
ordning, utan väsen och värde; ett liv utan själ. ett liv blott på
ytan. . . .

Då den logiska nödvändighet, som skapar handlingen i
teaterdramat, ej är för handen i biografdramat, så givs ingen kausalitet,
som förbinder dess olika scener med varandra: Lukacs formulerar
därför biografens världsåskådning med orden: »allt är möjligt», och
han säger: Emedan dess teknik i varje enskilt moment uttrycker
detta moments absoluta (om även empiriska) verklighet, blir
giltigheten av »möjlighet» såsom en motsättning till »verklighet» upphävd,
båda kategorierna bli likställda med varandra, de bli en identitet.
Allt är sant och verkligt, allt är lika sant och lika verkligt, det är
vad biografens bildserie lär oss.

Så uppstår, heter det vidare i Lukács' framställning, hos biografen
en ny, homogen och harmonisk, enhetlig och omväxlingsrik värld,
mot vilken i diktningens och livets världar sagan och drömmen
närmast svara: större intryck av liv utan en inre tredje dimension;
suggestiv anknytning genom blott ett yttre händelseförlopp; sträng
naturbunden verklighet och yttre fantastik; det opatetiska,
vardagliga livets förskönande. På biografen låter allt, som romantiken
förgäves hoppades av teatern, förverkliga sig: uppdrivandet av
gestalternas rörlighet till det yttersta, bakgrundens, naturens och
interiörens, växternas och djurens fullständiga levandegörande; men
ett liv, som på intet sätt är bundet vid det vanliga livets innehåll
och gränser.

Det torde helt visst vara den av Lukács' antydda
fantastiken, som ger filmdramat en väsentlig del av dess
tjusningskraft. Den förut citerade Pordes understryker även filmens
överlägsna tekniska hjälpmedel, när det gäller att framställa
det avsiktligt fantastiska såsom vid ockulta dramer, feerier.
drömspel och sagoframställningar o. s. v. <footnote>Angående sättet för dessa framställningar lämnas en intressant och
roande framställning i det nyligen utkomna arbetet »Filmen, dess framställning,
inspelning och förevisning» (sid. 98 o. f.) av Dagmar Waldner.</footnote>. Det är som
Lukács säger:

Biografens natursanning är icke bunden vid vår verklighet.
Möblerna röra sig i en drucken persons rum, hans bädd flyger med
honom ut över staden. . . . Kloten, med vilka ett sällskap vill slå
kägler, bli plötsligt rebelliska och förfölja de spelande över berg
och slätter, jaga dem simmande ut i floder, upp på broar och
uppför höga trappor, tills slutligen även käglorna bli levande och
avhämta kloten. Även rent mekaniskt kan biografen bli fantastisk,
när filmen vevas i omvänd ordningsföljd och människor stå upp
under rusande bilar, eller när en cigarrstump under rökandet blir
allt större och större, tills slutligen i själva tändningens ögonblick
cigarren i sitt ursprungliga skick lägges tillbaka i schatullet. Eller
man kastar om filmen och sällsamma väsen röra sig där, vilka
plöstligt störta från plafonden ned i djupet och kräla bort som
maskar. Det är bilder och scener från en värld, som påminner om
E. T. A. Hoffmanns eller Poes, Arnims eller Barbey d'Aurevilly —
det är blott den store diktaren, som ännu fattas, den diktare, som
tyder och ordnar dem, som åt deras blott tekniskt-tillfälliga
fantastik ger det metafysiskt sinnrika innehållet och sätter det i
verklig stil.

Sedan detta skrevs av Lukács, har filmen företett en
glänsande utveckling och förädlats på ett sätt, som inger rika
förhoppningar för framtiden. Härvidlag har vår inhemska
filmindustri pä senare tid gjort en hedrande och t. o. m.
lysande insats. Den svenska filmkonsten har firat verkliga
triumfer, som ställer den i allra främsta ledet på den
internationella filmmarknaden. Det första stora uppsvinget
skedde med det på Nils Kroks dramatiska arbete Ingeborg
Holm grundade sociala filmdramat med samma namn. Detta
filmdrama kom under Victor Sjöströms regi till uppförande
år 1912. Hr Sjöströms regi har sedan dess utvecklats med
ständig klimax — vi erinra om Telje Vigen, Berg Eivind
och han hustru, Stormyrtösen och Ingemars-sönerna, tills den

nådde sin kulmen, åtminstone tills vidare i den mästerligt
iscensatta och infilmade Körkarlen <footnote>Körkarlen blev med stor succés uppförd i London och torde så
småningom komma att göra sitt erövringståg genom världen.</footnote>, som ej utan skäl
betecknats som höjdpunkten av vad filmregikonsten uppnått.
Den är i detta sammanhang av särskilt intresse, då åtskilligt
av vad Lukäcs här ovan yttrat just här har sin tillämpning.

Hr Sjöström är dock visst icke den ende, som fört den
svenska filmen till en hedrad plats. Mauritz Stiller (Erotikon,
Jollan m. fl.) och Ivan Hedqvist (Dunungen, Carolina
Rediviva) stå även som märkesmän för svensk filmkonst, och
Johan Brunius (Thora van Deken) förtjänar likaledes att
nämnas. Även Molander har givit goda löften för framtiden i
Bodakungen.

Av kritiken har den svenska filmkonsten rönt ett
synnerligen gynnsamt mottagande. Sålunda yttrade »Scenen», vilken
tidskrift ju huvudsakligen har till uppgift att sysselsätta sig
med teatern, ej med filmscenen, (i okt. 1920):

Den svenska filmens höga kvalitet är känd och erkänd bland
svenskarna själva, som eljest sist av alla bruka komma underfund
med de goda egenskaperna hos en svensk prestation, av vad slag
det vara månde.

Och samma tidskrift fällde ännu mera superlativa lovord
(15 okt. 1920), när den skrev:

I fråga om föreningen av teknisk kunskap och psykologiskt
intresse stå nog för ögonblicket de stora svenska filmerna, sina
svagheter till trots, främst i världen.

Vi kunna icke heller neka oss nöjet att i detta
sammanhang citera den nuvarande föreståndaren för statens
biografbyrå, dr. Bjurman:

Den, som sett miljontals meter utländsk film och funnit, hur liten
procent därav, som har något att säga åskådarens intellekt eller
känsla, bör vara den förste att vitsorda den svenska filmens höga
nivå i dessa avseenden.
Men man skall icke blott höra sina egna. Givetvis ha
härvidlag uttalanden från främmande håll större betydelse,
då man icke har anledning att misstänka dem för partiskhet.
Jean Morizot yttrar i »Scenarios» julnummer (1920) bl. a.:

Ensamma i Europa resa sig svenskarna vid sidan av
amerikanerna. De bringa oss underbara rikedomar av lugn skönhet och
teknisk framställning. Ty även de äro ett ungt folk. —

Den sista komplimangen är visserligen en sanning med
modifikation, ty svenskarna äro ju som bekant en av de
äldsta nationerna i Europa; men om vårt folk verkligen lyckats
bevara sig ungt, så beror det nog till stor del därpå, att det
på grund av landets avskilda läge förblivit obesmittat av
många bland kulturens sämre inflytelser.

I »L´information» (20/12 1920) läses ett ej mindre
smickrande omdöme om den svenska filmkonsten:

De svenska filmerna komma inte i överflöd, men då de komma,
visar det stora flertalet av dem prov på nära nog fulländning.

Nu må man emellertid ej tro, att den svenska filmkonsten
skulle vara ofelbar eller att den alldeles undgått kritik. Tvärtom,
Vi tillåta oss anföra en generell anmärkning, som signaturen
»Mästerman» i »Scenen» (15 okt. 1920) riktar mot vår
filmregi, när han som en av den svenska filmens svagheter
betecknar bristen på verkligt skapande fantasi i handlingens
utformning i detalj. Handling finns det nog, säger han, »men
den skrider alldeles för långsamt fram, och man skiljer inte
tillräckligt mellan vad som i framställningen bör vara huvudsak
och vad som bör vara bisak, ja ofta bli bisakerna rent
oproportionellt framhävda».

En liknande anmärkning framställer dr. G. Bjurman, när han
i mycket försynta och för övrigt i mycket erkännande
ordalag yttrar (Aftonbladet 20/10 1919):

Den svenska filmen har nu nått den ståndpunkt, att den
näppeligen har mycket att lära av utlandet. Det skulle i så fall snarast
vara ifråga om själva handlingens fart. En viss benägenhet för
sävlighet, som väl är ett nationaldrag, behöver kanske motarbetas,
men när denna sävlighet ej går till överdrift, synes den mig dock
vara att ofantligt föredraga framför det meningslösa rusande och
pockande pä billig sensation, som utländska filmdramer bjuda oss.

En ännu skarpare kritik har levererats av Brunius, vars
obestridliga auktoritet som konstkritiker bör tillförsäkra hans
omdöme nödig uppmärksamhet, men vars oblida hållning mot
filmen vi tidigare haft tillfälle att konstatera. Han
framhåller som en allmän svaghet hos filmdramt dess ofta onödigt
tröttande omständlighet.

Man kan inte, säger han smått raljant, med särskild hänsyftning
på »Ingmarssönerna>, (G. H. T. 27/1 1919) vara säker på att en person
avlägsnat sig, förrän man sett hans kärra försvinna 0111 hörnet, och
inte tro att han stigit till himlen, förrän man sett honom sätta foten
på alla Jakobsstegens pinnar. Ibland har man den förolämpande
känslan att se ett skådespel, som gjorts på en anstalt av andesvaga
barn. <i>Men i synnerhet är denna primitivism rådande i en del svenska
filmer.</i> (Kurs. av oss). Jag har friska minnen av »Ingmarssönerna»,
som för närvarande änger svensk filmkonst på dess höjd. Allt det
yttre är ordnat och inställt med kunskap och den största omsorg:
det är bara i den rena fantasien och i sammansättningen av
detaljerna som det klickar. Alla de himmelska Ingmarssönerna i sin
högsal representera en verkligt storartad ansats, men det slår slint
därför, att man icke förstått sig på klärobskyrens värde för att
framkalla en mystisk, översinnlig verkan. Men själva scenerna
äro för övrigt sönderhackade och orediga av denna jäkt efter
fullständighet; ett barn kan förstå sammanhanget, men ändå skall det
ideligen slås emellan med tryckta besked om det och det. Och
människorna ryckes fram och tillbaka i synfältet, äro ibland sedda
i naturligt perspektiv, men oftast för nära inpå åskådaren. 1
utländsk film av mera vulgär art händer ju också sådant; men om den
svenska filmen skall vara konst och ett nationellt uttryck, måste
den växa ur detta primitiva stadium. Om filmen är en berättelse,
skall den berättas väl, med ett flytande sammanhang och fina
övergångar. Den är icke färdig som teknik ännu, och det är därför
skäl att en stund skjuta upp talet om dess konstnärlighet.

Utvecklingen går emellertid fort i våra dagar, ej minst på
filmteknikens och filmregiens område, och vad som skrevs
för några år sedan behöver ej längre ha sin tillämplighet i
samma grad, som när det skrevs.

Man får ju hoppas, att ej minst svensk filmkonst lärt och
fortfarande lär av sina misstag, och trots alla dess
kvarstående svagheter — fullkomlighet nå vi ju aldrig — ha
vi dock anledning att känna oss stolta över den och vid den
måhända knyta den förväntningen, att den en gång skall åt
filmdramat skänka den grad av konstnärlighet, som ställer
det över allt geschäft och smutsig spekulation, och åt
detsamma förläna den specifika egenart, som är i stånd att göra
det till vad det bör vara: en självständig konstart för sig,
som icke eftersträvar att vara något annat eller för mer än
vad den är eller att verka med andra än sina egna medel.

Vad är det nu i själva verket, som givit vår filmkonst
kraft under vingarna och gjort den till vad den är? Är det
månne icke saknaden i det svenska folklynnet av detta
business-sinne, som visst är så bra att ha »in the struggle for
life», som är i stånd att hos ett folk underhålla energi och
livskraft och även skapa stora nationella framgångar, men
som också har den mindre goda tendensen att vilja draga
ned alla ideella värden med uteslutande intresse att evolvera
dem i dollars?<footnote>Ett alldeles färskt exempel på detta underskattande av andliga värden har
nyligen givits oss från Amerika, där en filmfirma, som underhandlat om inköp
av filmen »Herr Arnes pengar», velat uppställa som villkor för affärens
avslutande, att filmdramats avslutning måtte ändras i överensstämmelse med den
amerikanska publikens smakriktning. Dramat slutar som bekant tragiskt och
kan icke annat för så vitt man icke skall göra våld på innehållet, vilket
grundar sig på Selma Lagerlöfs roman med samma namn. Men det är
ingenting mindre än detta, som fordras, då nu den amerikanska firman framställt
det naiva kravet, att pjäsen skall få ett lyckligt slut. Det är nästan som om
man skulle höra en röst från galleriet. Huruvida dramats regissör, hr Stiller,
som nödgades kvista över till dollarlandet, lyckades beveka firman till
eftergift och sålunda avvända ett attentat, som, skulle avsevärt ha sänkt den svenska
biografkonsten och prisgivit den åt föraktet, är oss obekant. Vilken
missaktning ligger f. ö. icke redan i själva försöket!

Det är fullkomligt förkastligt att på dylikt sätt förgripa sig på framstående
litterära verk och samtidigt neddraga ett stort författarenamn. Det skulle
kunna likställas med ett helgerån, om det över huvud funnes något heligt
för penningmoralen. Ett annat exempel på, hur samvetslöst biografgeschäftet
vågar handskas med en stor författares verk, är filmen »Kungen av Klondyke»,
vilken uppfördes i Stockholm under febr. f. å. Filmen, som utgav sig för
att vara en reproduktion för biografscenen av Jack Londons berömda roman,
var en fullständig förfalskning av dess innehåll. Man måste beteckna det
som minst sagt otillständigt att i vanställd form utnyttja litterära mästerverk
för geschäftsyften.</footnote> Måhända det också är något annat, kanske
är det det verkligt rena och troskyldiga grunddraget i svenskt
folklynne, när det är som bäst, som här givit all världens
filmdramatik ett vackert och efterföljansvärt föredöme. Även
där det mindre goda eller det rent av brottsliga får komma
till uttryck i det svenska filmdramat, verkar det ej fullt på
samma sätt som på en mängd utländska filmer. Smuts är
visserligen alltid smuts, men det är likväl alltid en liten skillnad:
mellan smutsen i storstädernas rännstenar och den på
landsvägen. Ett folk, som står naturen så nära som vårt, kan
aldrig med alla sina övriga fel uppvisa ett sådant raffinemang
av ondska och lastbarhet som t. ex. avskummet i Londons
dockor eller i New Yorks opiumkvarter. Och vinsten av att
stifta bekantskap därmed på filmduken är sannerligen mindre
än ingen, vare sig ur konstnärliga eller andra synpunkter,
även om dramerna äro aldrig så överlägset iscensatta och
mästerligt inspelade. Det borde ligga vår nationella
självbevarelsedrift om hjärtat att hålla oss fjärran från slikt, som
förnämligast smakar av halvvärld och förbrytarekvarter.

Vi skola nu i korthet antyda några områden, som
filmdramat på grund av sina inneboende egenskaper och
förutsättningar borde företrädesvis odla. Främst då det historiska
skådespelet med stora och breda linjer, i vilket filmen med
sin förmåga att återgiva det rörliga livet och den dekorativa
prakten skulle komma till sin fulla rätt. Det historiska dramat
kan ju ock förlänas den episka karaktär, som särskilt hör
historien till, det kan framställas i en serie rörliga tablåer,
som återgiva det yttre, historiska förloppet utan den inre
fördjupning, som endast karaktärsdramat på teatern kan
giva.

Andra tacksamma områden erbjuda melodramen och
folkskådespelet och även den enklare komedien och folklustspelet,
där de komiska förvecklingarna äro av företrädesvis yttre art.

Men framför allt har filmen sitt verkningsfält i
Hoffmanns-skådespelets, feeriernas och sagospelets fantastiska värld. Där
kan den av förut angivna skäl uppnå resultat, som överträffa
alla teaterscenens med dess i tekniskt hänseende starkt
begränsade resurser. Har teaterdramat sina företräden, som
filmdramat aldrig kan förvärva eller ens tillfredsställande
imitera, så har även filmdramat sin överlägsenhet, som är lika
obestridlig. Låt vart och ett äga sitt värde och de båda
konstarterna hava var för sig sitt berättigande. Är
filmdramat till sin egenart mera demokratiskt och tillgängligt, så
har detta i en demokratisk tidsålder sin alldeles särskilda
betydelse, och det skall alltjämt blomstra med kraftigt liv, så
länge det fyller massornas nöjeskrav. Giv det blott adel
och lyftning och biografteatern skall med all säkerhet som
folkbildande konstanstalt komma att bliva den verkliga teatern
en fullt värdig medtävlare.

<big>KAP. VI.</big>

<b><big>Olika förslag till bekämpande av biografväsendets
dåliga inflytelser.</big></b>

Helt naturligt har biografväsendets mindre goda sidor
väckt allvarliga bekymmer hos folkuppfostrare och
lagstiftare. Givetvis hava dessa bekymmer i främsta rummet
gällt biografen i dess förhållande till det uppväxande släktet.
Och överallt i kulturländerna har detta spörsmål varit en

fråga på dagordningen. I Tyskland särskilt, där pedagogiken
alltid stått i hög kurs, har man inom undervisningskretsar
synnerligen grundligt behandlat frågan, och ingenstädes har
biografspörsmålet rönt en allvarligare uppmärksamhet än där.
Intet land har heller en rikhaltigare och förträffligare litteratur
på detta område. I det fallet har Tyskland verkligen varit
ett föregångsland.

Som ett typiskt uttryck för det sätt, varpå man i Tysklands
pedagogiska kretsar betraktar frågan biografen och ungdomen
må följande upprop av professor Sellman i Hagen tjäna:

<b>Kinematografen och ungdomsvården.</b>

<i>Kinematografen är en härlig uppfinning som förtjänar vår stora
beundran.</i> Icke förty har den tyvärr i den form, vari den ännu oftast
uppträder, visat sig motverka de strävanden, som satt sig barnens
och ungdomens skydd och vård till mål.

<i>Ungdomsvården</i> vill föra barn och ungdom ut i skog och mark
till lek och idrott för att sålunda fostra ett starkt och friskt släkte
med kraftig kropp och starka lungor. <i>Kinematografen</i> däremot
kvarhåller i timtal barn och ungdom i kvava och av dålig luft uppfyllda
lokaler, som göra hyn blek och bröstorganen trånga.

<i>Ungdomsvården</i> vill göra vår ungdoms ögon skarpa och klarsynta,
sä att den med framgång må kunna vara verksam vid allt det
arbete, som väntar densamma och segerrikt kunna genomkämpa
kampen för tillvaron. <i>Kinematografen</i> däremot skadar på ett
kännbart sätt det uppväxande släktets synförmåga, emedan filmens
flimrande är skadligt för ögonen, särskilt när föreställningarna räcka i
timtal.

<i>Ungdomsvärden</i> vill härda nerverna hos våra pojkar och flickor,
så att de i framtiden må bli i stånd till att bära arbetets och yrkets
besvär och mödor. <i>Kinematografen</i> däremot gör de unga nervösa
och irriterade, så att de lämna förevisningarna alldeles förstörda
och uppjagade.

<i>Ungdomsvården</i> vill fördjupa allt bildningsarbete och fylla det
med en god anda, erfiedan ytlighet och andefattighet redan överallt
framträda i det nationella livet. <i>Kinematografen</i> däremot befordrar
det andetomma och ytliga genom sin mångfald och genom allt det
själlösa innehåll, som den bjuder på. På »bio> handlar man efter
den maximen, att den, som bjuder mycket, bjuder alltid något och
läter hela det optiska potpourriet med sensationsdramerna och
sprat-telgubbshumorn och tonbilderna och trickfilmerna passera förbi det
girigt skådande ögat, under det själen lämnas tom.

<i>Ungdomsvården</i> vill väcka de unga till mogen eftertanke och
starka känslor, så att de en gång på ett värdigt sätt må kunna
övertaga det stora arvet efter sina fäder. <i>Kinematografen</i> däremot
lämnar ingen tid till eftertanke och känslans kvarhållande, emedan
bilderna alldeles för fort susa förbi. Man kommer aldrig till
besinning på »bio» för all denna brådska och oro. Vår ungdom
lämnas icke tillfälle till ro och stillhet, som ju också i sig innesluta
höga sedliga värden.

<i>Ungdomsvården</i> vill uppfostra ett sedligt starkt och rent släkte.
<i>Kinematografen</i> däremot utsätter genom sina sensationsdramer med
alla deras sexuella och kriminella eggelser vår ungdoms sedlighet
för fara. Giv blott akt på de rafflande bilderna vid ingången och
filmernas lockande titlar på programmen: Vilken smuts och vilket
strunt ingjutas inte på »bion» i vår ungdoms hjärtan.

<i>Ungdomsvården</i> vill lyfta vår ungdom till ren och hög konst, till
•våra stora mästares tavlor, våra stora bildhuggares plastik, våra
stora diktares odödliga verk, våra stora musikers härliga
tonkonst-verk och sånger. <i>Kinematografen</i> däremot misshandlar målarkonsten
genom reklamplakaten vid ingången, den misshandlar diktkonsten
igenom sensationsdramerna, som, därigenom att de sakna varje dialog
•eller monolog, äro alldeles utan andligt innehåll. Knalleffekt sluter
sig till knalleffekt, rått och simpelt drager »dramat» förbi. Musiken
och sången misshandlas genom grammofonen, som låter höra sig i
tonbilderna och som parodierar den mänskliga stämman och den
ädla musiken.

<i>Ungdomsvärden</i> vill giva vår ungdom stark viljekraft och lugnt
verklighetssinne, som motsvara livets praktiska fordringar.
<i>Kinematografen</i> däremot berövar oss viljekraften och verklighetssinnet,
emedan i de kinematografiska styckena en löslig romantik och en
vild fantastik komma till uttryck. De »jolmiga» filmerna med sin
förkonstlade salongsluft försätta besökaren i en drömvärld av lättja
och njutningslystnad, fylld av missnöje och avund låter han kalla
sig tillbaka till verkligheten och med bitterhet och motvilja
återvänder han till hemmet, verkstaden eller fabriken.

<i>Ungdomsvården</i> vill genom bibliotek, museer, föredragskvällar
förmedla en gedigen bildning. <i>Kinematografen</i> åter berövar sina
stamkunder, om de en längre tid njutit av sensationsdramernas
kost, det lugn, som kräves för att grundligt läsa en bok, att närmare
studera föremålen i ett museum eller att en föredragsafton insamla
kunskaper och vetande-

<i>Ungdomsvården</i> vill samla de män och kvinnor, vilkas hjärtan
äro fyllda med kärlek till fäderneslandet och vilka med gjädje
arbeta för sitt folk. Men <i>kinematografen</i> sätter vår ungdoms
fosterlandskärlek i den största fara, emedan de många utländska filmerna
införa för mycket utländskt väsende, pikant erotik, sliskig
sentimentalitet, burlesk sprattelgubbshumor. Också våra inhemska
filmfabriker tänka icke alltid därpå, att de icke bara skola hava
affärsvinst utan också bildningsändamål för ögonen. Den, som bedömer
vårt folks bildning efter våra nuvarande kinematografers ståndpunkt,
måste bliva i högsta grad besviken. Det är sorgligt, hur mycket
hokus-pokus 2o:de århundradets moderna människa låter visa sig
på »bio», och det värsta därvid är, att det huvudsakligen är vår
ungdom, som njuter denna skadliga kost. Var och en, som älskar
vår ungdom, borde väl vilja hindra de skador, som hota den från
kinematografens sida.

Och ändå betyder kinematografen i och för sig ett stort
kulturellt framsteg, ty den framställer den »levande
fotografien»:-Den får blott icke överskrida denna gräns: Den måste förbli
»rörelseskrivare» och får icke genom vild privatspekulation
pä massans låga instinkter göras till en ungdomens fördärvare.

<i>Kinematografen</i> kan på ett verksamt sätt göras till vår
bundsförvant vid ungdomens fostran.

<i>Kinematografen</i> kan göras till en ungdomens sanna vän: genom
sin gripande verklighet och åskådlighet kommer den det ungdomliga
sinnet och den ungdomliga bildningshungern till mötes.

<i>Kinematografen</i> kan ur hälsosynpunkt lämnas fullkomligt utan
anmärknining, om förevisningslokalen är stor och rymlig och
ungdomen icke kvarhålles där alltför länge och lockas dit alltför ofta.

<i>Kinematografen</i> kan göra våra barns ögon skarpa och klarsynta,,
när den endast bjuder bilder ur natur- och folkliv och dessa äro
fria frän flimmer.

<i>Kinematografen</i> kan öka arbetsglädjen och giva en klarare inblick
i yrkeslivet, om livet i verkstäder och fabriker visas och vår
ungdom får se, hur råmaterialet erhålles i fjärran länder samt hur det
bearbetas i verkstäder och fabriker, och om den även visar de
platser, där den själv står och deltager i arbetet.

<i>Kinematografen</i> kan fördjupa vetandet och för miljoner människor
genom filmen framföra vad en enstaka lärd observerat på sitt
arbetsrum eller iakttagit i naturen.

<i>Kinematografen,</i> »småfolkets teater», kan bära vetandet ut i de
vidaste kretsar även till vår ungdom: den kan bilda och upplysa
vår ungdom i många saker, särskilt när en kunnig man beledsagar
filmen med förklarande ord.

<i>Kinematografen</i> kan verka uppfostrande, när den visar oss ämnen,
framhållande fosterlandskärlekens, uppoffringens, vänskapens och
människokärlekens dygder.

<i>Kinematografen</i> kan närmare förena de olika samhällslagren inom
folket, arbetsgivare och arbetstagare, stads- och landsbor, industrimän
och hantverkare samt verka socialt försonande genom visandet av
lämpliga filmer.

<i>Kinematografen</i> kan väcka och stärka vår ungdoms nationella
medvetande, om den visar bilder av inhemska landskap och
inhemskt folkliv, bilder från vår här, vår flotta och luftflotta, bilder
ur vår historia o. s. v.

Må därför en var hjälpa till därmed att av en ungdomens
fiende göra en ungdomens vän.

Smutsbion måste bekämpas av oss och reformbion måste
understödjas. Kinematografen, som hittills endast har varit
massinstinktens och privatspekulationens, måste erövras av
vårt folks bildade, av kommuner och myndigheter, till vårt
folks välsignelse, till vår ungdoms välsignelse.

Även kinematogratbranchen, filmfabrikant och biografägare,
kommer att bliva vår bundsförvant, för så vitt den icke
uteslutande tänker på affärerna utan också vill lösa ideella
uppgifter.

<big><i>UNGDOMSVÄNNER,</i></big> <i>upp till kamp mot smutsbion, den
skändliga ungdomsfördärvaren!

Upp till kamp for den goda bion: den förträfflige hjälparen
i undervisningen och ungdomsvården!</i>

* *

Man kan måhända invända, att uppropet är väl patetiskt
och möjligen även en smula överdrivet, men ingen kan
misstaga sig om den glödande entusiasmen för ungdomens fostran,

det allvarliga nitet och de ädla bevekelsegrunderna. Det
mesta, som där blivit sagt, har även sin tillämpning på våra
egna förhållanden, och det är "på grund därav vi ansett
uppropets återgivande in extenso vara väl på sin plats.

Har man då varit overksam hos oss? Ingalunda. Vår
förträffliga censur, som infördes redan på ett tidigt stadium
och som i många fall kan tjäna som ett mönster för andra
länders, är ju en frukt av våra strävanden att skydda
ungdomen för biografens mindre önskvärda verkningar. Intet
här i världen är emellertid fullkomligt, och så är ej heller
vår censur eller kanske rättare sagt, vår censurförordning.
Så har det anmärkts, att censuren, såsom den lagts här hos
oss, är uteslutande negativ.

Direktör O. Hemberg uttalade sig härom året för en
intervjuare i Aftonbladet och yttrade då bl. a.:

Som vår censur är lagd, är den negativ. Den kan förhindra det
moraliskt förkastliga och också genom en smula berättigad
självrådighet det direkt smaklösa. Men den kan icke direkt bidraga
till att få fram det verkligt goda.

I Amerika däremot verkar censuren positivt. Den har rätt att
förbjuda, men gör det mycket litet. Men den har skyldighet att
uttala sig positivt om filmens fel och förtjänster. I Sverige
förkastas en film med en kort motivering — t. ex. »förråande» •— eller
antages utan någon motivering alls. I Amerika måste — åtmistone
i många stater — censuren ifylla frågeblanketter, och frågorna äro
så avfattade, att svaren måste bli mycket upplysande om filmernas
värde. Censuren i New York t. ex. skall säga, om en film är
utmärkt, god, medelmåttig, klen eller dålig beträffande sitt
uppfostrande värde, beträffande ämnesvalet, beträffande den moraliska
effekten o. s. v. Den skall vidare svara ja eller nej på följande
frågor:

Är denna film lämplig för familjen som helhet?

Är denna film lämplig endast för vuxna?

Skulle ni placera denna film på en lista av särskilt utvalda goda
filmer?

Skulle ni placera denna film pä en lista av filmer, särskilt
lämpliga för barn under tolv år?
Skulle ni placera denna film på en lista av filmer, särskilt
lämpliga för barn mellan tolv och sexton år?

Direktör Hemberg framhöll, vilken utmärkt ledning för
publiken och särskilt föräldrarna.dylika betyg utgöra, och ansåg,
att denna positiva art av censur verkar direkt förbättrande
på filmerna.

Det ligger tvivelsutan många goda uppslag i det sagda
och vi ha därför icke ansett oss sakna skäl att fästa
uppmärksamheten därpå.

Den 29 nov. 1916 ingav Stockholms folkskoledirektion till
kungl, folkskolöverstyrelsen en skrivelse, vari direktionen sade
sig vilja fästa folkskolöverstyrelsens uppmärksamhet på
behovet av ytterligare åtgärder utöver dem, som
biografförordningen av den 22 juni 1911 och kungl, kungörelserna av
den 9 maj 1913 och den 23 oktober 1914 stipulerat.
Direktionen sade sig sedan länge ha haft sin uppmärksamhet fästad
vid de olägenheter för barnens uppfostran och de faror för
deras sunda utveckling, som de offentliga biografföreställningarna
innebära. Därvid hade direktionen ej kunnat undgå att inse,
att den ifrågavarande angelägenheten ej blott vore av
kommunal natur, utan gällde landet i dess helhet, och att de
åtgärder, som av folkskolemyndigheter möjligen kunde företagas,
hellre borde utgå från folkskolöverstyrelsen än från en
kommunal skolstyrelse. Direktionen framhöll vidare, att även om
de värsta missförhållanden redan undanröjts genom den
preventiva censur, som biografbilderna numera underkastades,
sä låge det dock i censurväsendets natur, att det väl hindrade
de allra sämsta biografbildernas användande, men att det måste
tolerera dumheten och smaklösheten i en från folkuppfostrans
synpunkt beklaglig grad. Även om vär ungdom tack vare
censuren vore skyddad mot de direkt omoraliska och alltför
starkt nervretande bilderna, så inginge i flertalet
biografprogram mycket, som vore ägnat att förråa och förytliga samt
att i det hela sänka den moraliska takten och den estetiska
smaken. Och även om mot den enskilda föreställningen
såsom sådan intet vore att invända, måste alltför täta
biografbesök särskilt för barn i många avseenden verka skadligt.
Lärare vid Stockholms folkskolor hade i detta hänseende gjort
mycket nedslående iakttagelser av enskilda bland sina
lärjungar både i fysiskt och psykiskt hänseende, och inför
barnavårdsnämnden hade förekommit fall, då barn förövat snatteri
för att skaffa sig medel till biografbiljetter.

Dessa senare uttalanden utgöra, som våra läsare torde finna,
en ytterligare bekräftelse pä de i annat sammanhang i ett
föregående kapitel omnämnda skadliga inflytelserna av barns
okontrollerade och alltför ofta upprepade biobesök, och man
finner sålunda, att de förut uttalade farhågorna varit befogade.
Detta förhållande bestyrkes ytterligare av den enquéte, som
folkskolöverstyrelsen med anledning av Stockholms
folkskoledirektions skrivelse lät anställa. Ur de till överstyrelsen
inkomna yttranden må här meddelas följande.

Skolstyrelser och skolråd i större städer hava med skärpa
framhållit hurusom det under senare ären förekommit många
sädana fall, att barn i skolåldern pä oärligt sätt eller genom
tiggeri skaffat sig pengar till biografbiljetter, ävensom att i
andra fall det synts, som om åsynen av biografbilder,
framställande brottsliga handlingar eller detektivbragder, inspirerat
till inbrott eller stöld i större utsträckning.

I förberörda yttranden göras vidare, bland andra, följande
uttalanden. Försäljning av sötsaker vid föreställningar för
barn borde ej tillåtas. Barnföreställningar borde begränsas
till 45 minuter. Genom de kommunala myndigheterna borde
barnen erhälla s. k. biografkort, som berättigade till 1 à 2
besök i månaden. Skolan borde i möjligaste mån taga
biografen i undervisningens tjänst.

Censuren borde särskilt utmärka de bildserier, vilka den
ansåge för ungdomen nyttiga och lämpliga. Strängare
uppsikt borde utövas i landsorten över ambulerande biografer å
platser, där polismyndighet saknas. Barn under 15 år borde
ej få besöka biograf utan målsmans tillstånd.

Stockholms folkskoledirektion föreslår höjandet av åldern för
bevistande av biografföreställningar avsedda för vuxna från
15 till 18 år. Detta förslag har rönt understöd från de flesta håll.
Ett folkskoleseminarium, 3 av statens folkskolinspektörer, 1
föreståndare för högre folkskola, 6 folkskolestyrelser, 3 överlärare och
3 skolråd hava dock ej velat förorda sådan höjning, bl. a. av
det skäl, att många redan före 18 års ålder äro självförsörjare
och bestämmelsen på grund därav skulle leda till överträdelser.

Från ett par håll tillstyrkes, att barn under 7 (10) år borde
helt förbjudas att besöka biografer.

I några yttranden uttalas önskvärdheten av att
befolkningen uppdelas i 3 grupper: barn under 12 år, ungdom i
åldern 12—18 år och vuxna över 18 år.

Koncessionssystem, innebärande att vederbörande offentliga
myndighet skulle meddela tillstånd för viss tid till anordnande
av offentliga biografföreställningar å en ort, först sedan
myndigheten genom särskild prövning förvissat sig om dels att
den sökande hade nödiga personliga kvalifikationer för
ifrågavarande verksamhet, dels att behov av biografs anordnande
torde vara för handen, dels ock att den ifrågavarande
biograflokalen vore för ändamålet lämplig, föreslås av 11
ecklesiastika konsistorier, 40 folkskolestyrelser, 14 skolråd i städer
och 35 skolråd i stadsliknande samhällen samt dessutom av
flertalet seminarier, folkskolinspektörer och överlärare m. fl.

Från några håll förordas, att biograferna helt och hållet
övertagas av de kommunala myndigheterna, eller också att
staten och kommunen lämna anslag till sådana biografer,
som anordna goda barnföreställningar med av skolornas
representanter övervakade program.

I en skrivelse, som folkskolöverstyrelsen den 31 maj 1919
avlät till Kungl. Maj:t, omförmäler överstyrelsen, att man
inom pedagogiskt intresserade kretsar sökt få biografen införd
i skolorna dels för direkt användning i undervisningens tjänst,
dels för att i någon mån söka draga barnen från de offentliga
biografföreställningarna. I sådant syfte hade Svenska
skolmuseet lyckats förvärva en fullt modern kinematografmaskin.
Även vid Stockholms borgarskola hade biografen fått en
direkt och mycket uppskattad användning i folkbildningens
tjänst.

Folkskolöverstyrelsen säger sig dock hava funnit
missförhållandena i fråga om biografväsendet utmålas i väl mörka
färger. »Det lider intet tvivel» säger överstyrelsen, »att
biografväsendet på de senare åren gjort stora framsteg såväl
i fråga om den förevisade filmens beskaffenhet som i fråga
om lokalernas rymlighet och utseende. Även biografernas
affischer ha blivit bättre.» De s. k. barnprogrammen
innehålla numera, enligt statens biografbyrå, i regel ungefär 50 %
naturbilder och resten illustrerade ej nervkittlande berättelser.

Överstyrelsen medger dock, att ej sällan s. k. gula filmer
lära förekomma på barnföreställningar och att 13- och
14-åringar ofta lämnas tillträde till gula program.

Såsom lämpliga åtgärder mot biografens skadliga inflytelser
rekommenderar folkskolöverstyrelsen goda och väl skötta
ungdomsbibliotek och läsestugor samt en i sund riktning ledd
idrott. Detta skulle utan tvivel, anser styrelsen, utveckla de
ungas omdömesförmåga och smak i sådan riktning, att
biografteatrarnas goda program skulle utväljas. På så sätt skulle
också biografen kunna bliva en anstalt, som vid sidan av
bibliotek och föreläsningsanstalter kunde bidraga att skaffa
ungdomen förströelse och vila från det egentliga förvärvsarbetet.

Under erinran, att koncessionssystemet är infört i Danmark
och Österrike och att dess införande i Preussen år 1919 låge
under behandling, hemställer folkskolöverstyrelsen, att, ehuru
betänkligheter från andra håll yppats mot detta system, det
dock måtte tagas i övervägande, om ej de kommunala
representationerna — stadsfullmäktige, kommunalstämma,
kyrkostämma, skolstyrelser eller skolråd — borde tillerkännas rätt
att yttra sig över inkomna ansökningar om koncession och i
samband därmed föreslå vissa villkor för biografföreställningars,
anordnande å orten.
Överstyrelsen avstyrker dock biografväsendets förstatligande
eller kommunaliserande, enär s. k. kommunalbiografer ej visat
sig slå väl ut, och en sådan åtgärd skulle bli förenad med
allt för stora kostnader. Däremot ansluter sig överstyrelsen
till förslaget, att det allmänna skulle lämna understöd till sådana
biografer, som anordnas och ledas så, att de kunna tjäna
som mönster för andra biografer.

I fråga om åldersgränsen har folkskolöverstyrelsen insamlat
följande uppgifter, som för jämförelsens skull äga ett visst
intresse:

<i>England:</i> Ingen åldersgräns fastställd

<i>Holland:</i> På vissa håll 7—10 års barn förbjudna att besöka
biografer, på andra håll sakna barn i denna ålder tillträde
till aftonföreställningar. På ytterligare andra orter få barn
under 16 är besöka endast barnföreställningar. Ingen
biograflagstiftning.

<i>Berlin:</i> Barn under 6 år biografförbjudna, ungdom under
16 år få bevista endast Jugendvorstellungen (som skola sluta
före kl. 9 e. m.)

<i>Wurtemberg:</i> Personer under 17 år få ej besöka andra
föreställningar än ungdomsföreställningar.

<i>Ostende:</i> Åldersgränsen 16 år.

<i>Schweiz:</i> Åldersgränsen 15, 16 à 17 år. Barnföreställningar
skola vara slut fore kl. 7 e. m.

<i>Spanien:</i> Barn under 10 år förbjudna att bevista »nattliga
föreställningar».

<i>Hamburg, Darmstadt, Bern:</i> Barn under 6 är
biografförbjudna.

För sin del föreslår folkskolöverstyrelsen 3 åldersgrupper:

1)	Egentliga barn.

2)	Ungdom, 14—-17 år.

3)	» fr. o. m. 18 à 19 år.

Om ej 3-delningscensuren kan genomföras, föreslås
åldersgränsens höjande från 15 till 16 eller 17 år.
Folkskolöverstyrelsens skrivelse utmynnar för övrigt i
följande förslag:

Inga barnföreställningar längre än till kl. 9 e. m.

Barnföreställningarnas längd 45—60 minuter.

Biografkort, dock ej obligatoriska.

Granskning av biografernas affischer.

Skärpt kontroll av åldersgränsen.

Biografnämnder.

Ej lokal censur.

Föräldramöten i biografifrågor med inledningsföredrag av
lämpliga personer.

Anslag till reseersättningar.

Till sist uttalar folkskolöverstyrelsen, att staten har en
bjudande plikt att ingripa med restriktiva årgärder för att
motverka och förekomma skadliga inflytelser, men ej hindra en
sund utveckling.

<big>KAP. VII.</big>
<b><big>Bör biografen socialiseras?</big></b>

Vid 1919 års riksdag framlades i en motion ett förslag om
vårt biografväsens kommunalisering. I motionen förordades
rätt för en kommun att, om den så beslutade, övertaga
biografverksamheten inom sitt område. I en annan vid samma
riksdag väckt motion föreslogs biografväsendets läggande
under ett koncessionssystem, så ordnat, att koncession tänktes
skola beviljas endast åt för ändamålet särskilt bildade bolag,
i vilka kommunerna skulle få insätta representanter. Men
även den senare motionen uppställde förslaget om inrättande
av kommunala biografer som ett alternativ. Grundmotiven
för de båda motionerna voro, dels att samhället skulle få
ökat inflytande på biografverksamheten, dels att kommunerna
skulle beredas ökade inkomster för att kunna utöva en
vidgad folkbildningsverksamhet och åstadkomma förädlande
folknöjen.

Vid behandlingen i vederbörande utskott uttalades
visserligen misstro gentemot effektiviteten av de föreslagna
åtgärderna, men utskottet hemställde dock, att spörsmålet skulle
tagas i övervägande i samband med en föreslagen utredning
av folknöjes- och folkbildningsfrågan.

Denna utskottets hemställan avslogs av första kammaren,
och frågan föll sålunda, men den återupptogs vid 1920 års
riksdag i en andrakammarmotion om biografväsendets
kommunalisering. Motionären, hr Hage, framkastade tanken antingen
på rätt för kommunerna att expropriera biograferna eller ock
på en lagstiftning, som efter en viss övergångstid helt lade
biografväsendet under kommunerna. Genom en sådan
biografernas kommunalisering skulle, menade motionären, den
kvalitetscensur, som man ansåg önskvärd, bättre än genom
den nu rådande fria konkurrensen kunna uppnås. Utskottet
föreslog en utredning i motionens syfte, men även nu
strandade kommunaliseringsförslaget, denna gång på båda
kamrarnas motstånd.

Naturligtvis får man icke i det öde, som riksdagen två
gånger å rad låtit gå ut över kommunaliseringsprincipen,
avläsa någon riksdagens synnerliga tillfredsställelse med
biografväsendet i sitt nuvarande skick. Tvärtom torde nog våra
lagstiftare tämligen mangrant vara ense om, att biograferna
långt ifrån äro de bildande och goda nöjesanstalter, som de
borde och kunde vara. Det är själva kommunaliseringsprincipen,
som icke ansetts vara den rätta lösningen av biograffrågan.

Men anser majoriteten av våra lagstiftare kommunaliseringen
av biografväsendet mindre lycklig, så kan man vara förvissad
om, att ett förslag om dess förstatligande skulle stöta på ett
ännu större motstånd. Ingendera formen och allra minst den
senare torde vara tilltalande för vårt folk med dess kärlek
till frihet och självständighet även för individen. Härtill kommer,
att initiativkraften alltid är starkare hos den enskilde än hos den
kollektiva massan, denna må nu reprepresentera endast det
mindre samhället, kommunen, eller det större, staten. Och det skulle
tvivelsutan lamslå ej blott filmindustrien utan
biografverksamheten överhuvud, om man borttoge det enskilda initiativet
och sökte ersätta det med det allmänna. Den svenska
filmindustrien, jämförd med den utländska, har för övrigt ej gjort
sig förtjänt av dylikt dråpslag. Den har tvärtom visat sig
stå på en relativt mycket hög nivå med hänsyn till såväl de
estetiska som de etiska kraven, och de betänkligheter, som med
skäl uppstått i fråga om biografväsendets mindre goda sidor, ha
så gott som uteslutande att söka sina anledningar i den
utländska produktion, som översvämmat oss. Man torde för övrigt
kunna utan överdrift säga, att den svenska filmindustrien,
sådan den hittills bedrivits, gjort vårt folk all heder, i det
den ej blott givit ett efterföljansvärt exempel på hur en
filmindustri bör bedrivas för att göra verkligt, värdefulla insatser
i det offentliga nöjeslivet, utan även gjort vårt land
fördelaktigt känt genom de vackra bilder ur vårt folk- och naturliv,
som den utsänt i världen.

Professor Lange har i Das Kino med äkta tysk grundlighet
utvecklat frågan om biografväsendets bringande under det
allmänna. »När man beträffande biografen talar om
socialisering», anmärker han, »så kan man förstå saken på två sätt:
antingen biografteaterns överförande från privatdriften och
dess läggande under den kommunala förvaltningen
(biografväsendets kommunalisering) eller ock den hittills kapitalistiskt
organiserade filmfabrikationens övertagande av staten
(biografväsendets socialisering eller förstatligande).<footnote>Prof. Lange anmärker, att socialisering och förstatligande ej äro fullt
identiska begrepp och uppdrager skillnaden, men en närmare utredning av
den saken faller utom ramen för vår framställning.</footnote> Men statens
ingripande kan även tänkas mera vittgående, i det den i sin
hand tager biografväsendet i dess helhet. Ännu en lösning
är tänkbar: biografväsendet övertages av en sammanslutning
som stödes av staten och ställer sig under dess uppsikt.
För så vitt vi kunna finna, innebär denna lösning ingenting
annat än biografväsendets monopolisering.

Prof. Lange är avgjort för biografväsendets socialisering
i ena eller andra formen. »Vi måste», säger han, »om jag
så får uttrycka mig, bita i socialiseringens sura äpple, om vi
vilja få till stånd en biograf, som är något mer än en ytlig och
i många hänseenden skadlig och folkfördärvande förströelse.»
Han gör sig till en vältalig tolk särskilt för
kommunaliseringsprincipen, vilken skulle för städerna och med dem likställda
samhällen bliva en rikt givande inkomstkälla och dessutom
tjäna skoländamål. Skolbiografen måste enligt hans mening
stå under kommunal förvaltning redan av det skälet, att de
flesta skolor äro kommunala, d. v. s. underhållas av
kommunerna under statens kontroll.

Prof. Lange ställer sig icke avvisande ens gentemot
biografväsendets förstatligande alltigenom. Han betonar
visserligen nödvändigheten av att det rent konstnärliga skapandet
av filmen måste förbli oavhängigt av allt byråkratiskt tvång,
men bemöter för övrigt de invändningar, som kunna göras
mot ett förstatligande. Vi anföra här några av dem.

Invändningen, att förstatligandet skulle förlama
initiativkraften, bemöter han därmed, att detta endast kan tänkas
under förutsättning att driftsråden ur arbetarkretsar sökte
otillbörligt ingripa i diktarnas, skådespelarnas och
fabriksledarnas uppgifter, och sålunda göra arbetet motbjudande för
dem. Att inkomsterna av biografrörelsen skulle komma att gå
tillbaka, anser han visserligen icke alldeles uteslutet, men
han tror, att en minskad tillströmning av åskådare skulle
visa sig endast till en början och sålunda bliva tillfällig. I
längden skulle nog förhållandena komma att utjämna sig.
»Vi räkna dock med en folkets allmänna fostran, en om än
långsamt, dock säkert fortgående andlig utveckling av de
bredare folklagren.» Största betydelsen tillmäter han inkastet,
att förstatligandet skulle kunna medföra den faran, att
biografväsendet skulle bliva helt och hållet beroende av den för
tillfället härskande regeringen. Denna fara anser han dock
vara för handen endast under förutsättning av ett yttersta
vänsterns regemente.

Vi ha i korthet refererat prof. Langes ställning i dessa
frågor, enär han intager en obestridlig rangplats, ja, en första
rangens plats bland dem, som skrivit om filmen, och hans
åsikter fördenskull i viss mån kunna anses auktoritativa. Men,
såsom vi förut antytt, vi kunna icke i detta fall dela dem.
Förhållandena i Tyskland äro helt olika våra egna, och om
socialiseringsidén där anses som den bästa lösningen, så är
det icke sagt, att den är det hos oss. Prof. Lange gör för
övrigt ett mycket märkligt uttalande, som kanske, trots hans
obestridliga vederhäftighet, i någon mån försvagar verkan av
hans tungt vägande ord. Han yttrar nämligen: »Men om
staten utgår från den självbegripliga förutsättningen, att
filmen har ett kulturvärde blott såsom undervisnings- och
naturfilm men däremot såsom spelfilm är ett nödvändigt ont, då
kan socialiseringen omöjligen vålla någon skada.» Man
behöver ej vara en entusiastisk beundrare av filmdramat för
att inse, att prof. Lange här gör sig skyldig till en
överdrift.

Det är knappast tvivelaktigt, att filmens socialisering skulle
bli ur stånd att höja biografväsendet. Frånsett, att en
sådan åtgärd med den utveckling, som biografväsendet hunnit
i vårt land, skulle vara förenad med oerhörd kostnad, vilket
borde göra en socialisering mindre lockande ur ekonomisk
synpunkt — det är för övrigt tämligen säkert, att en
socialiserad biograf bleve en betydligt sämre inkomstkälla än vad
biografen är i enskilda händer — så kan man befara, att det
statliga eller kommunala tvånget skulle göra biografväsendet
till en skäligen tråkig inrättning. Även om man villigt
erkänner, att biografen har sin största mission att fylla på
undervisningens och folkbildningens fält, så får man icke
bortse från dess stora betydelse som även ett jämförelsevis
billigt och lättillgängligt förströelsemedel. De gamla romarnas
rop på »bröd och skådespel» skall i alla tider förbli ett
uttryck för massornas behov. Människorna behöva roas och
underhållas, och nöjesbehovet är i och för sig självt intet
ont, blott det ledes i sunda och riktiga kanaler. Alltför
möjligt, ja troligt är, att ett kommunaliserat eller förstatligat
biografväsende, även om det ägde den fördelen att fullständigt
kunna befrias från den avgjort dåliga filmen, i stället skulle
komma att lida av en viss torka och enformighet i
repertoaren.

Erfarenheterna från andra häll tala icke heller till
socialiseringsprincipens förmån. Om vi vända oss till Norge, som
redan på ett tidigt stadium genomförde kommunaliseringsidén,
vilket därför kunde ske utan alltför stora ekonomiska offer
från det allmännas sida, så finna vi visserligen, att biograferna
där tillföra kommunerna en avsevärd inkomst, men att enligt
samstämmiga uttalanden från olika håll kommunaliseringen
ingalunda höjt utan snarare sänkt den rent konstnärliga nivån.
Och den norska filmindustrien anses stå på ett avgjort lägre
plan än den svenska.

Nej, vi böra i det längsta undvika att vare sig
kommu-nalisera eller förstatliga den svenska biografen. Det finns
andra och måhända bättre utvägar att avlägsna
biografväsendets dåliga sidor.

<big>KAP. VIII.</big>

<b><big>Några reformsynpunkter.</big></b>

Vi vilja nu söka klargöra, varthän en reform bör syfta och
vad det är vi vilja uppnå.

Vi vilja:

1)	i möjligaste måtto avskaffa de dåliga filmerna;

2)	förverkliga tanken på filmens metodiska och rationella
utnyttjande i undervisningens och folkupplysningens tjänst;

3)	göra biografen till en ädel och folkuppfostrande
nöjesanstalt.

Man har även velat reducera biografernas antal. Men
under förutsättning, att ovannämnda tre önskemål kunde
uppnås, bortfaller detta önskemål. Kunde den dåliga filmen
avskaffas, biografen effektivt utnyttjas i vetenskapens, skolans
och folkupplysningens tjänst och därjämte utvecklas till en
verklig mönsteranstalt för folklig förströelse, då innebure
biografernas antal knappast någon fara.

Men i sin nuvarande form kan väl biografväsendet anses
vara mer än önskvärt florerande, och vad som framför allt
är viktigt är att hålla ungdomens biografbesök inom
vederbörliga gränser. Det är absolut nödvändigt att se till, dels
att förströelsebehovet ej får utöva ett dominerande inflytande
över barnens och de halvvuxnas sinnen, sä att det förkväver
andra och högre intressen, dels att barnen ej utsättas för de
psykiskt och fysiskt menliga verkningar, som biografspringet
bevisligen medfört och kan medföra.

Vi sakna tyvärr en mera omfattande statistik, som kan
belysa frågan om den ungdomliga tillströmningen till våra
biografer. Men vi tillåta oss anföra några belysande siffror
ur folkskolöverstyrelsens förenämnda skrivelse av den 31
maj 1919. Enligt denna hade vid Hälsingborgs folkskolor
under vårterminen 1917 intill den 21/4 876 av 3662 barn
icke besökt biograf. De övriga hade under nämnda tid
besökt biograf 13448 gånger, och högsta antalet besök för barn
varierade mellan 25 och 100 pä de olika skolorna. <i>33 barn
ansågos genom sina biografbesök ha lidit skada i fysiskt
hänseende, 16 i intellektuellt hänseende och 7 i moraliskt
hänseende.</i>

Från Klara folkskola i Stockholm med något över 700 barn
hade under 14 dagar vårterminen 1917 318 ingen gång, 204
en gång, 100 tvä gånger, 31 tre gånger, 9 fyra gånger och
5 över fyra gånger, därav 1 tio gånger, besökt biograf.

Från Hedvig Eleonora och Oscars folkskolor med omkr.
i 500 barn hade 593 ingen gång, 508 en gång, 206 två gånger,
102 tre gånger, 40 fyra gånger och 29 över fyra gånger
besökt biograf under en tid av 14 dagar.

Alldeles säkert skulle man i enskilda fall kunna konstatera
ännu ogynnsammare siffror. Man har exempel på, att barn
och halvvuxna ur de burgnare klasserna besökt biografen
kväll efter kväll och stundom bevistat två eller flera
föreställningar samma afton. Givetvis skulle införandet vid
skolorna av tillståndskort för bevistande av biografföreställningar
vara det mest effektiva botemedlet mot skolungdomens alltför
täta biografbesök.

Det finns nu åtskilliga andra sätt än socialiseringen,
varigenom biografverksamheten skulle kunna begränsas och
reformeras. Vi nämna här några av dem:

1.	Biografcensurens skärpande.

2.	Införandet av lokal censur.

3.	Koncessionssystem.

4.	Allmänna (kommunala eller statliga) anslag åt biografer
mot vissa garantier.

5.	Kommunala biografer vid sidan av de privata.

I. <i><big>Biografcensurens skärpande.</big></i>

Man kan tänka sig en dylik skärpning i olika riktningar.
Först en skärpning av redan befintliga bestämmelser, d. v. s.

av den gällande k. förordningen av den 22 juni 1911. Denna
lägger dock redan i sitt nu befintliga skick (med senare
ändringar och tillägg) en sådan makt i polismyndighetens och
censurens händer, att knappast något övrigt finnes att önska.
Sålunda ger § 2 polismyndigheten en ganska vidsträckt
befogenhet att ingripa vid behov, och § 6 sätter en nästan
oinskränkt makt i granskningsmannens hand.
»Granskningsman», heter det, »må ej godkänna biografbilder, vilkas
förevisande skulle strida mot allmän lag eller goda seder eller
<i>eljest kunna verka förråande, upphetsande eller till förvillande
av rättsbegreppen.</i> Bilder, som framställa skräckscener,
självmord eller grova förbrytelser på sådant sätt eller i sådant
sammanhang, att dylik verkan kan åstadkommas, må sålunda
icke godkännas.» Censuren kan icke gärna önska friare
händer för utövandet av sin myndighet och begränsningen anges
väsentligen av granskarens egen goda smak och sunda
omdöme. Men givetvis har granskningsmannen även att göra
med fackets representanter, vilket ställer stora krav på hans
takt och urskillning.

Vad man möjligen skulle kunna ifrågasätta vore en höjning
av åldersgränsen, ehuru dennas sättande till 15 år, såsom nu
är fallet, äger vissa grunder i den traditionella uppfattningen
och därför kan ur många synpunkter anses rimlig. Men den
tredelade åldersgräns, vilken i ett föregående kapitel blivit
omnämnd, torde medföra alltför stora svårigheter i praktiken
för att kunna anses fullt lycklig.

En skärpning, som man möjligen skulle kunna ifrågasätta,
vore ett förbud för barnföreställningars utsträckande över ett
visst klockslag på kvällen. Men redan nu bruka ju sådana
föreställningar i praxis icke utsträckas längre än till kl. 9 e. m.

Vad man kan ha anledning önska är emellertid en skärpt
kontroll av biografförordningens efterlevnad. Tyvärr har det
ju konstaterats, att barn under 15 år fått bevista s. k. gula
program. Skyldighet för barn och ungdom under 15 år att
vid ingången till biografen uppvisa ett åldersbevis vore
härvid den bästa kontrollen.

2. <i>Den lokala censuren.</i>

Betänkligheter ha rests mot den lokala censuren och det
med allt skäl. Censuren bör naturligtvis vara enhetlig och
lika gällande för hela landet, och man skulle mycket väl
kunna tänka sig, att maktmissbruk, mannamån och obehörigt
trånga synpunkter på ett programs lämplighet kunde komma
till uttryck på en hel mängd orter.

3. <i>Koncessionssystem.</i>

Koncessionssystemet borde, tycker man, vara ett mycket
kraftigt medel i kommunernas hand att utestänga de dåliga
biograferna. Det innebär nämligen, att en kommun äger
rätt att vägra biografrättighet, om myndigheterna finna
grundade skäl för en sädan vägran föreligga. Sådana skäl kunna
vara att finna dels i bristande kvalifikationer hos den eller de
personer eller det företag, som söker koncessionen, dels även
i den omständigheten, att kommunen redan anser sig ha nog
av de biografer, som möjligen redan finnas på platsen, dels
ock slutligen, att myndigheterna ej anse nägot verkligt behov
av en biografverksamhet föreligga. Man kan ock tänka sig,
att en kommun för en koncessions beviljande uppställer som
villkor, att en eller flera kommunala representanter insättas i
företagets ledning.

Koncessionssystemet synes ur alla synpunkter vara att
föredraga framför socialiseringssystemet i vare sig ena eller
andra formen, och en kommun kan verkligen på den vägen
ernå ett avsevärt inflytande över biografverksamheten.
Svagheten i systemet ligger däri, att detta inflytande kan
missbrukas i ensidiga riktningar, och särskilt däri att det kan giva
anledning till ensidigt gynnande. Men farorna i dessa
avseenden torde kanske ej vara så stora, att de behöva utgöra
ett absolut hinder. En fördel med koncessionssystemet kan
ock sökas däri, att kommunen kan genom
koncessionsavgifterna beskatta den lukrativa biografverksamheten effektivare
än vad den nuvarande nöjesskatten möjliggör.

4. <i>Allmänna anslag åt biografer mot uissa garantier.</i>

Ett annat och betydligt mildare medel att söka vinna en
reformerad biografverksamhet är att med kommunala eller
statliga anslag stödja biografer, som ikläda sig vissa sociala
förpliktelser. Vid sidan av sin uppgift att tjäna som
en folklig förströelseanstalt skulle en med allmänna medel
understödd biograf förplikta sig att på andra tider än de för
de egentliga nöjesföreställningarna avsedda låta giva
gratis-eller billighetsföreställningar i rent undervisande och
folkupp-fostrande syften enligt program, som uppgjorts av kommunala
myndigheter, skolråd, skolstyrelser ö. s. v. Det säger sig
självt, att på dessa biografer den dåliga smaklösa filmen
skulle vara absolut bannlyst. Även i detta fall kunna
naturligtvis garantier uppställas för kommunala representanters
insättande i ledningen.

Man skulle ock kunna uppställa krav på goda hygieniska
anordningar, smakfullt, inredda lokaler o. s. v.

Dessa med allmänna medel understödda biografer skulle
sålunda kunna utvecklas till mönsterbiografer med den dubbla
uppgiften att skänka förströelse samt undervisa och uppfostra.

5. <i>Kommunala biografer vid sidan av de privata.</i>

Detta alternativ står det föregående mycket nära.
Skillnaden är, att under det kommunen eller staten i ena fallet
lämnar understöd åt en biograf mot vissa förpliktelser, kommunen
i det andra fallet bedriver självständig biografverksamhet vid
sidan av de privata företagen. Även här lämnas alltså den
privata biografverksamheten fri.

Varje kommun borde enligt denna metod uppsätta minst
en biograf, eventuellt flera, i undervisningens och
upplysningens tjänst. Dessa biografer skulle göras till skol- och

ungdomsbiografer i verklig mening, naturligtvis även med den

uppgiften vid sidan att bereda god och bildande förströelse.

* * *

Vilken av ovannämnda metoder som kraftigast skulle befordra
fil mens reformering, är kanske ej så lätt att säga. Censurens
skärpande kan ju befinnas lämplig och nödvändig vid sidan
av de andra. Den lokala censuren måste däremot anses vara
en mindre tilltalande väg. Koncessionssystemet har i sin
effektivitet en oneklig styrka, men en svaghet i det tvång,
som den pålägger biografverksamheten och som skulle kunna
tänkas leda denna i ensidiga riktningar och även utöva en
förlamande inverkan pä en lovande och blomstrande industri.

Alternativen 4 och 5 torde nog ur många synpunkter få anses
vara de mest tilltalande för ett folk, som älskar den lagbundna
friheten och vet att inordna sig under denna. Ty så visst
som varje konstnärligt skapande verksamhet kräver största
möjliga frihet — och den biografiska verksamheten måste ju i
viss mån anses vara konstnärligt skapande, om även ej i
samma höga mening som den sceniska — så visst bör även
filmen ha rätt till utveckling i möjligast fria former, d. v. s.
inom de gränser, som den goda smaken och sunda moralen kräva.

Lyckligast vore dock, om fackets män själva insåge och
behjärtade nödvändigheten av filmens reformering och själva
toge reformarbetet allvarligt om hand.

Nöjesprogrammen behöva visst icke i och för sig själva
vara av ondo — långt därifrån. Människorna behöva
förströelser som glädjande inslag i tillvaron. Men vore det
icke lika lätt att giva dem en god och ädel förströelse som
en dålig och enbart nervkittlande? Varför koncentrera
verksamheten pä sensationsdramerna, bov- och kokottfilmerna, då
det finns så oändligt mycket bättre och njutbarare?

Edison har ju påpekat filmens stora betydelse som en
spridare av kunskap och särskilt pointerat den lätthet att
inhämta kunskap, som beredes folk genom filmen som
förmedlare. Man behöver ju bara se och taga empt.

Vilket ypperligt medel skulle dä icke biografen bliva i
historieundervisningens tjänst genom återgivande av historiska
dramer i tidstrogen framställning! Vilka präktiga ämnen
erbjuda icke härutinnan Schillers historiska skådespel, av vilka
flera redan filmats! Men icke blott Schiller? Historien har
ett outtömligt förråd att bjuda på. Vilka ämnen ha vi icke
att hämta ur vår egen historia! Många av våra egna
historiska skådespel skulle kunna erbjuda präktiga motiv, t. ex.
Engelbrekt och dalkarlarna, Regina von Emmeritz, vilka ju
också givits, fastän av en konstnärligt undermålig regi,
Strindbergs »Mäster Olof» m. fl. Den bredare publiken skulle
genom sådana historiska aftnar kunna utan möda tillägna
sig den inblick i gångna tiders liv och händelser, som den
nog i stort sett saknar, och det finns som bekant få ämnen, som
äro mera allmänbildande än historia. Låt även vara, att den
historiska kunskapen bleve skäligen ytlig, men den vore dock
tusen gånger mera värd än den insikt av tvivelaktigt värde,
som nu alltför ofta skätikes den stora publiken i brottets
och lastens psykologi. Och detta om än så ytliga inblickande
i folkens hävder skulle helt säkert väcka törsten efter ökade
kunskaper i många sinnen.

Eller låt publiken fä en liten inblick i folkens mytologi
genom framställningar ur de antika folkens gudalära, ur
Iliadens och Odysséens odödliga hjältesagor eller ur vår egen
fornnordiska gudalära, som har så många episkt-dramatiska
motiv att bjuda på. Även den mytologiska kunskapen äger
sitt bildningsvärde, som icke är att försmå. Dess icke minst
betydande värde ligger helt visst i den förståelse, som den
skänker oss av folkens psykologi på tidigare och naivare
utvecklingsstadier. Och de gamla mytologiska sagorna äro
för övrigt i sig själva verkligt underhållande.

Och slutligen ha vi sagovärldens outtömliga skatter, som
helt säkert borde skänka det uppväxande släktet längt större
verklig glädje än vad Chaplins piruetter och liknande
idiotismer kunna bereda. Vad skulle icke kunna åstadkommas

av de praktfulla motiven ur »Tusen och en natt», t. ex.
»Aladdi n och den förtrollade lampan», »Ali Baba och de
fyrtio rövarne», »Sjömannen Sinbad» m. fl. Eller av de gamla
hederliga folksagorna, av vilka några redan torde ha utnyttjats.
Allt beror emellertid på sättet. Filmkonsten sitter ju inne
med alla möjligheter att övervinna och lösa de tekniskt
olösliga problem, som dessa sagors iscensättning mången gång
skulle erbjuda på den vanliga scenen. Vi erinra vidare om de
gamla Arthursagorna, sagorna om Karl den store och hans
paladiner, de gamla provensalska sagorna samt Hans Kristian
Andersens »Eventyr», alla erbjudande de rikaste skatter av
poesi. Den framstående skådespelaren Paul Wegener i Berlin
har för filmen redan utnyttjat många av motiven ur Bröderna
Grimms sagor och därmed vunnit lysande resultat. Men hos
oss har litet eller föga gjorts, och här skulle den svenska
filmkonsten kunna finna nya fält för sin verksamhet.

Vem minnes ej från sin ungdom Don Quixote a la Manchas
märkliga bragder eller Baron von Münchhausens underbara
äventyr? Vilka högtider av skratt skulle icke dessa
diktkonstens odödliga verk bereda genom filmen!

På dessa och liknande områden, även dem inom det
egentliga folkskådespelets och den enklare komediens gebiet, skulle
filmdramatiken bättre komma till sin rätt än på andra just
därför, att detta slags konst ej kan nöjaktigt återspegla det
psykologiskt fördjupade karaktärsdramat, men däremot bättre
lämpa sig för den mer lösliga dramatik, som är halvt episk
till sin natur och mera utgör en serie av »tableaux vivants»
än ett återgivande av ett rent psykiskt utvecklingsförlopp.

Och så bör biografverksamheten naturligtvis odla sitt gamla
arbetsfält: den geografiska och etnografiska filmen, den
naturhistoriska filmen och den rena naturfilmen, där biografkonsten
redan vunnit så vackra och lysande resultat.

Biografen är en för stor och betydelsefull uppfinning för
att misskrediteras genom <i>dålig</i> filmdramatik och missbrukas


för uppgifter, som den av förut anförda skäl icke kan fylla
på ett nöjaktigt sätt.

Vi nära den livliga förhoppningen, att fackets män så
småningom skola få sina ögon öppnade för filmens oerhörda
betydelse som ett folkuppfostrings- och folkbildningsmedel
och det stora ansvar, som vilar på dem. De kunna höja
filmen, om de vilja, till en stor och ädel konst och göra den
till en värdig faktor i utvecklingen. Men de kunna även
draga ned den i smutsen och göra den till »Schund». Det
senare borde vår tid ha vuxit ifrån. Det förra är det mål,
för vilket vi alla skola arbeta. Icke minst fackets män, och
först och främst de.

<big>KAP. IX.</big>

<b><big>Filmen i undervisningens tjänst.</big></b>

Svenska skolmuseets och kinematografiska sällskapets kinobyrå.

På ett område är, såsom förutnämnts, filmens värde obestridlig,
och det är på undervisningens. Ja, det har till och med påståtts,
att filmen endast där har sitt verkliga berättigande.
Naturligtvis ligger det en överdrift i detta, ty man bör givetvis ej
åtdraga gränserna för en sä universell uppfinning som filmen
därhän, att den ej fritt får verka, var och hur den kan, blott
det sker till nytta eller förädlande nöje, men å andra sidan
kan det ej förnekas, att filmen just pä undervisningsområdet
har en oerhört stor uppgift, och att denna uppgift hittills ej
blivit på långt när utnyttjad.

Filmens stora betydelse för undervisningen ligger i dess
förmåga att på ett levande sätt åskådliggöra vad som ligger
inom den sinnliga iakttagelsens område. Planschens och
skioptikonbildens uppgift i undervisningens tjänst har ju alltid

varit erkänd och uppskattad, men den rörliga
kinematografbilden är obestridligen i vissa avseenden av ännu större värde.
Särskilt vid den naturvetenskapliga och den etnogeografiska
undervisningen, liksom ock när det gäller att instruktivt belysa
industriella metoder eller maskiners konstruktion och sätt att
arbeta är filmen såsom åskådningsmedel för vissa ändamål
oöverträffad.

Frågan om filmen såsom undervisnings- och
folkbildningsmedel är emellertid nu under utredning av skolöverstyrelsen
och statens biografbyrå. Med anledning härav torde det vara
lämpligt att här lämna endast några meddelanden om det
bidrag till skolfilmproblemets lösning i vårt land, som givits
av Svenska skolmuseet i Stockholm, som upprättat en
särskild filmbyrå. Denna filmbyrå kom till stånd år 1917,
och museets byrå för skolfilm är den första av detta slag i
landet. Initiativtagarna äro undervisningsrådet Hjalmar Berg
och lektor Valter Fevrell, den senare byråns första föreståndare.

De genom byrån anordnade förevisningarna hava i första
hand haft till syfte att giva verklig erfarenhet beträffande
såväl värdet av kinematografiska förevisningar såsom
åskådningsmedel vid undervisningen som möjligheten för skolorna
att låta sådana förevisningar ingå såsom ett organiskt led
vid undervisningen i skolans olika ämnen.

Genom tillmötesgående från firman Pathé Frères ombud i
Stockholm, direktör S. Popert, ställdes en Pathés
skolkine-matografapparat kostnadsfritt till museets förfogande.

Ett flertal filmfirmor gav genom utlåning eller försäljning till
låga priser av lämpliga filmer företaget sitt stöd. Från olika håll
har museet också fått mottaga filmer som gåva eller i deposition.
Sålunda erhöll museet cirka 5000 meter film frän A.-B. Svenska
metallverken, varjämte till museet överlämnats en del filmer,
vilka använts inom den svenska avdelningen vid
världsutställningen i San Francisco. Sedan år 1917 har museet dels
genom gåvor och dels genom inköp avsevärt utökat sitt
filmförråd, så att detta nu överstiger 50,000 meter.

Under byråns första verksamhetsår anordnades 32
skol-kinematografiska förevisningar, därav 9 vid folkskolor, 4 vid
seminarier, 3 vid flick- och samskolor, 3 vid läroverk, 3 i
lärarföreningar, 6 i ungdomsföreningar och 4 i
föreläsnings-föreningar. Förevisningarna besöktes av omkring 4000
personer.

Byråns verksamhet har slagit väl ut, och ett synnerligen
livligt intresse, särskilt från folkskolans sida, har påskyndat
utvecklingen. Av stort värde är även det samarbete, som
uppkommit mellan byrån och Arbetarnas bildningsförbund,
Goodtemplarorden samt en del föreläsningsföreningar och
fackorganisationer. Utvecklingen av byråns verksamhet
belyses av följande siffror från år 1921.

Under sistnämnda år anordnades 500 förevisningar, därav
<i>244 vid folkskolor,</i> 12 vid högre folkskolor, 10 vid
folkhögskolor, 6 vid flick- och samskolor, 4 vid seminarier, 8 vid
läraremöten och 15 vid olika anstalter, 53 i
föreläsningsföreningar, 33 i nykterhetsföreningar, 59 i studiecirklar, 14 i
fackföreningar, 25 i ungdomsföreningar, 4 vid regementen
och 3 vid lantbruksmöten. Föreställningarna hava anordnats
på vitt skilda orter och besökts av omkring 60,000 personer.
De förevisade filmerna hava av rekvirenterna betecknats såsom
»instruktiva och vackra», »synnerligen lärorika» och »ett
ypperligt hjälpmedel vid undervisningen». Från flera häll
har man uttalat sin tillfredsställelse över anordningarna för
uthyrande av väl valda program och till billigt pris.

För närvarande förfogar byrån över nedanstående
filmprogram :

<b>I. Geografi.</b>

1. <i>Nomadlappar:</i> I Jämtlands fjälltrakter. Episoder ur
nomadlapparnas liv. På lapplandsfärd med dr Hallström, längd
560 meter.

2.	<i>Med svenska lappar pà vårflyttning.</i> Fäboclliv i Dalarna,
längd 600 meter.

3.	<i>Kanalvägen Stockholm—Goteborg,</i> längd 650 meter.

4.	<i>Dalslands kanal. Tännforsen.</i> Visby, längd 630 meter.

5.	<i>Spetsbergen och Lofoten:</i> Från den Norska
Spetsbergsexpeditionen 1914. Vinterbild från Lofoten. Torskfiske.
Sogne-fjord, längd 900 meter.

6.	<i>Danmark:</i> Ärhus med omgivning. Bornholm.
Ostronfiske i Limfjorden. Fabrikation av trätofflor. »Frivilligt
drænge-førbunds» lägerliv, längd 750 meter.

7.	<i>Holland och dess kolonier:</i> Byn Volendam. Öarna i
Zuidersee. I Frisland. Sockerindustri på Java, längd 560
meter.

8.	<i>Afrika I:</i> Kairo med omgivningar. I Nilens deltaland.
Genom Suezkanalen och Röda havet. På turistfärd i Algier.
Madagaskar, längd 77O meter.

9.	<i>Afrika II:</i> Bilder från Rhodesia. Sockerrörets
bearbetning. Bomullsindustri. Bilder frän Sudan och Centralafrika.
Bland Zulukaffrerna, längd 670 meter.

10.	<i>Ceylon:</i> På Ceylon bland helgedomar och minnesmärken.
Med pilgrimer till Ramenswaren, längd 730 meter.

11.	<i>Indien I:</i> Med professor Dorsey i Sydindien. Bland
Indiens jordbrukare och fiskare. Syd-Indiska tempelfester,
längd 1,000 meter.

12.	<i>Indien II:</i> Prof. Dorsey: Indiens furstar. Glimtar av
en uråldrig kultur. Tempelstäder och heliga orter i Södra
Indien, längd 1,000 meter.

13.	<i>Indien III:</i> Prof. Dorsey: Indiskt folkliv. Djurstrider
och tigerjakter. Danserskor vid ett furstehov, längd 1,000
meter.

14.	<i>Indien IV:</i> Prof. Dorsey: Indiskt folkliv. Apor,
cirkusartister, djävulsdansare och urinnevånare. Vid den heliga
Ganges stränder, längd 1,000 meter.

15.	<i>Kina I:</i> Med professor Dorsey i Nord-Kina. Kinesen
i helg och söken, längd 640 meter,
16.	<i>Kina II:</i> Prof. Dorsey: Syd Kina. Minnesmärken från
Mingdynastiens dagar, längd 630 meter.

17.	<i>Japan I:</i> Bilder från Japan. En tur genom Nara.
Soltjädern i Japan. Risodling, längd 620 meter.

18.	<i>Japan II:</i> Dagligt liv i Japan. Bland téhusens geishor.
Tempelkonst och religiöst liv, längd 780 meter.

19.	<i>Australien:</i> Jordbruk och boskapsskötsel. Kängurun.
Dr. E. Mjöbergs Australia-expedition, längd 730 meter.

20.	<i>Amerika:</i> Kalifornien. Yellowstone National Park.
Bland svenskar i S:t Paul. Skogsbruk i Kalifornien, längd
C60 meter.

21.	<i>Ögruppen, som vill bli svensk,</i> längd 600 meter.

22.	Från Östalperna. S:t Gotthardsvägen. Venedig, längd
300 meter.

23.	Bilder från Paris, längd 600 meter.

<b>II. Näringsliv.</b>

1.	<i>Skogsbruk ock sågverksindustri i Norrland:</i> Med
tim-merflottare i Norrland. Timmerflotte utför Torneforsarna.
Norrländskt sågverk. Hanna kronpark, längd 650 meter.

2.	<i>Svenska Metallverken i Västerås,</i> längd 1,000 meter.

3.	<i>Mässingsindustri: Skultuna bruk.</i> Svenska Metallverkens
serie, längd 1,000 meter.

4.	<i>Granefors bruk:</i> Gjuteri, valsverk m. m. Svenska
Metallverkens serie, längd 400 meter.

5.	<i>Gruvdrift m. m.:</i> Kopparberg. Hörnsjöfors bruk. Sala
gruvsamhälle. Kalkbrytning. (Svenska Metallverkens serie).
Malmbergets gruvor, längd 1,000 meter.

6.	<i>Lantbruk:</i> Skultuna lantbruk: Skog och säg.
Torv-beredning. (Svenska Metallverkens serie), längd 900 meter.

7.	<i>Mejerihandtering. Bröd ur vilda växter,</i> längd 400
meter.

8.	<i>Svensk hemslöjd,</i> längd 500 meter.

9.	<i>Livräddningsstation.</i>

10. <i>Chokoladfabrikation:</i> Marabous serie, längd 700 meter.

11. <i>Bomullsindustri. Pappersindustri. Kolindustri.
Varvsindustri,</i> längd 700 meter.

<b>III.	Biologi.</b>

1.	<i>Blodomloppet. Blodkroppar. Bakterier,</i> längd 500 meter.

2.	<i>Havets underbara värld,</i> längd 1,000 meter.

3.	<i>Zoologiska bilder:</i> Borneo apor. Pilgrimsfolk. Småfåglar.
Nässelfjäriln, längd 500 meter.

4.	<i>Fågelliv</i> vid Måkläppen. Hägrarna vid Hjärlaredsjön.
En film om havets fåglar. (Stora Karlsö.) Papegojor och
bihökar, längd 700 meter.

5.	<i>Ur skogsmyrans liv. Skålsnäckan.</i> Ur spindelns liv.
Maneten, längd 400 meter.

6.	<i>Mikroskopets under:</i> Vattenmikrober, kristalliseringar,
växtdelar sedda genom mikroskop m. m., längd 450 meter.

<b>IV.	Historia.</b>

X. <i>»Stenåldersmannen».</i> Ett svenskt vetenskapligt
experiment, längd 600 meter.

2. <i>Kungliga familjen:</i> Trekungamötet i Malmö.
Kronprinsparet på Sofiero, längd 500 meter.

<b>V. Svenskt skolliv.</b>

1.	<i>Kroppsvård och kroppsarbete i modern uppfostran.</i>
Fröbelinstitutet i Norrköping 1914. Adolf Fredriks folkskola i
Stockholm 1914. Stockholms stads yrkesskolor. Arbetsstuga
i Vittangi, längd 800 meter.

2.	<i>Hemskolor:</i> Lundsbergs skola. Sunnerdahlska
hemskolorna på Säbyholm. Maria husmoderskolor i Stockholm,
längd 400 meter.

3.	<i>Uppfostringsanstalten på Hall,</i> längd 200 meter.
<b>VI. Gymnastik. Lek. Idrott m. m.
</b>
1.	<i>Olympiska spelen 1912.</i> Gymnastiska Centralinstitutet
i Stockholm. Svenska scouter, längd 850 meter.

2.	<i>Simning och livräddning.</i> Räddning ur isvak. Räddning
ur sjönöd, längd 650 meter.

3.	<i>Bilder från militärlivet:</i> Infanteri. Ingeniörtrupper.
Artilleriet m. m., längd 800 meter.

<b>VII. Social verksamhet.</b>

i. <i>I Stockholm:</i> Barnsjukhus. Ålderdomshem.
Blindundervisning, längd 500 meter.

Förutom dessa filmprogram kan från byrån förhyras
lämplig, eldsäker apparat, som kan placeras i skolsalen eller i
förevisningsrummet. Byrån har använt den franska
Pathé-apparaten, som är försedd med en glödlampa, 8 amp. och
12 voit och som ger omkring 1200 normalljus men dock
icke utvecklar större värme, än att filmen kan under en längre
stund göras stillastående och användas som en skioptikonbild
utan att antändas eller skadas. Denna projektionsapparat,
som i förhållande till priset torde vara marknadens bästa,
kostar med motor och skioptikonanordning för glasbilder
1,400 kronor, om köp förmedlas av skolmuseets kinobyrå.
Själva apparaten, utan motor och skioptikon, kostar 900 kronor.
Synnerligen god är även en liknande svensk apparat, som
förfärdigas av Skandinaviska kinematograffabriken, Stockholm,
till ett pris av IOOO kronor, utan skioptikonanordning. Även
förmedlar byrån köp av den tyska Ernemannapparaten,
»Magister», som med motor och skioptikon kostar 1,200 kronor.
Utom dessa tre apparater förtjänar att omnämnas den
utmärkta franska projektionsapparat, som till ett pris av 1800
kronor försäljes av Nordiska kompaniet. Samtliga här ovan
omnämnda apparater giva ett gott ljus och tillåta, att filmen
stannas. De äro eldsäkra samt enkla att sköta och hållbara.

Då emellertid den nya brandstadgan ännu icke är fastställd,
kan museet ingenting utlova angående brandmyndigheternas
godkännande, utan köpet sker på köparens egen risk.

Vid uthyrning av filmer har byrån hittills tillämpat
nedanstående villkor.

Priset för anordnande av förevisning i Stockholm är
fastställt till 18 kronor. Om förevisningen omedelbart upprepas
eller om mer än ett program användes, tillkommer 6 kronors
tilläggsavgift. Därtill komma transportkostnader och i
förekommande fall resekostnader jämte arvode åt medföljande
maskinist och föreläsare. I den utsträckning det visar sig
möjligt anordnas förevisningar även i landsorten, och då till
det pris, varom överenskommelse träffas i varje fall. Det är
också möjligt att från byrån hyra blott filmprogram och
detta till ett pris av 15 kronor för program och
förevisningsdag, varjämte frakten erlägges av beställaren. För varje nytt
program, som levereras samtidigt, eller för varje ny
förevisningsdag, som tillkommer, betalas kronor 7: 50.
Beställningar och förfrågningar kunna göras hos Svenska skolmuseet,
Eriksbergsgatan 8 A, Stockholm. Konsulenten träffas i regel
helgfria måndagar, onsdagar och fredagar kl. 6—7 e. m.
Allmän tel.: Brunkeberg 1396.

Vid beställning av förevisning bör spänningen i den
elektriska ledningen i den avsedda förevisningssalen angivas.
Ström kan tagas från väggkontakt eller från en vanlig
lamphållare. Vilken sal som hälst med elektrisk belysning kan
användas, om blott säkerhetspropp för minst 6 ampère finnes
och elektricitetsmätaren är konstruerad för en belastning av
lägst 5 ampère. Vid iakttagande av nödig försiktighet med
eld i lokalen föreligger ingen eldfara, enär apparaten ej
utvecklar sådan värme, att filmen, om lampan står i rätt läge,
av densamma kan antändas. Önskas förevisningen vid
dagsljus, måste salen kunna göras mörk.
Enligt biograflagen föreligger skyldighet att för
anordnandet av <i>offentlig</i> förevisning ansöka om rätt därtill i stad
hos polismyndighet och på landet hos landsfiskalen. Befrielse
från denna skyldighet medgives, när förevisningen anordnas
i samband med läroanstaltens undervisning. Programmen
uthyras icke till biografinnehavare annat än i samband med
skalföreställning, vitsordad av lärare, föreläsningsförening, loge
eller studiecirkel.

För undvikande av misstag böra de beställda
programmens titel angivas och beställningar göras i god tid.
<h2>INNEHÅLL.</h2>

<table o>
<td>       <td>        <td>                                                                    <td r>Sid.
<td l 3>Företal                                                                                  <td r>  3
<td l>Kap. <td r>   I. <td>Några inledande synpunkter                                          <td r>  7
<td c>»    <td r>  II. <td>Den dåliga filmen                                                   <td r> 16
<td c>»    <td r> III. <td>Filmens suggestiva faror                                            <td r> 39
<td c>»    <td r>  IV. <td>Filmens psykiska och fysiska olägenheter i allmänhet                <td r> 70
<td c>»    <td r>   V. <td>Den dramatiska filmen som konstart                                  <td r> 79
<td c>»    <td r>  VI. <td>Olika förslag till bekämpande av biografväsendets dåliga inflytande <td r>105
<td c>»    <td r> VII. <td>Bör biografen socialiseras?                                         <td r>116
<td c>»    <td r>VIII. <td>Några reformsynpynkter                                              <td r>122
<td c>»    <td r>  IX. <td>Filmen i undervisningens tjänst                                     <td r>130
</table>

Av <i>"Pedagogiska skrifter"</i> hava utkommit:

1)	<i>Hartmann, B.,</i> Undersökning av barnets föreställningskrets (utgången)...Kr. 1,60

2)	<i>Bergqvist, B.J.,</i> Frågans formulering vid undervisningen (ny uppl.)..,1,25

3)	<i>Sjövall, B.,</i> Filantropinismen (utgången) ............................„ 0,85

4)	<i>Martig, E.,</i> Åskådningspsykologi, del I (ny uppl.) ...................., 1,50

5)	<i>Beckman, N.,</i> Språkpsykologi och modersmålsundervisning ...............„ 1,50

6)	<i>Martig, E.,</i> Åskådningspsykologi, del 11 (ny uppl.) ....................„	1,50

7)	och 8) <i>Lay, IV. A.,</i> Rättskrivningsundervisningens metodik..............„ 2,00

9) <i>Monroe, Will. S.,</i> Det sociala medvetandets utveckling hos barn..............„ l,00

10)	<i>Messer, A.,</i> Förutfattade meningars inverkan på skollivets
personliga förhållanden ...............................................................„ l,00

11)	<i>Bager-Sjögren, J.,</i> Uppfostran till och genom det sköna ..................„ 1,25

12)	<i>Fuchs, A.,</i> m. fi.. Bidrag till den pedagogiska patologien ...............„ 1.50

13)	<i>Diesterweg, A.,</i> Ur "Vägvisare till bildning för tyska lärare"............, 0,75

14)	<i>Ziehen Th.,</i> Handledning i fysiologisk psykologi...........................„ 1,50

15)	<i>Ziehen Th.,</i> Barnets idéassociation ......................................,, 1,50

16)	<i>Junge, Friederich,</i> Bydammen såsom natursamhälle jämte en
avhandling om den naturhistoriska undervisningens mål och metod..........................,,1,50

17)	<i>Pestalozzi, Johann Heinrich,</i> Enslingens aftonstund (utgången).............,,0,40

18)	<i>Rein, W.,</i> Grunddragen av pedagogiken. Med författarens biografi............„l,50

19)	Tre avhandlingar i barnpsykologi.................................................„ 2,00

20)	<i>Scholder, Weith</i> och <i>Combe,</i> Ryggradskrökningar i Lausannes
skolor, samt <i>H. Otth,</i> Upprätt skrift .............................................„ 1,50

21)	<i>Leubuscher, G.,</i> Statsskolläkare ...........................................„ l,00

22)	<i>Tadd, J. Liberty,</i> Nya uppfostringsmetoder. Med talrika illustrationer.I...., 2,50

23)	<i>Wagner, Ernst,</i> Luther såsom pedagog .......................................„ l,00

24)	<i>Martig, E.,</i> Lärobok i pedagogik (ny uppl.) ...............................,, 2,25

25)	<i>Brüggemann, F.</i> och <i>Groppler, F.,</i> Frankrikes folkskola, del I........,,1,50

26)	<i>Tadd,J. Liberty.,</i> Nva uppfostringsmetoder. Med talrika illustrationer. II..„ 1,50

27)	<i>Baumgarten, O.,</i> Kristendomsundervisningens reformering efter
den nyare teologiens principer ..........................................................,, l,50

28)	<i>Brüggemann, F.</i> och <i>Groppler F.,</i> Frankrikes folkskola och
hennes överbyggnader år 1900, del II .....................................................„ 1 ,00

29)	<i>Eklund, Pehr,</i> Evangelisk Fadervårsdyrkan I ................................„ 1,25

30)	<i>Eklund Pehr,</i> Evangelisk Fadervårsdyrkan II.................................„ 2,50

31)	<i>Tadd, J. Liberty,</i> Nya uppfostringsmetoder. Med talrika
illustrationer. III.......................................................................„ 1,50

32)	<i>Friden, Alfr.,</i> Fortsättningsskolan och yrkesundervisningen ................„ 1,25

33)	<i>Eklund, Pehr,</i> Evangelisk Fadervårsdvrkan III ................................1,26

34)	<i>Olofsson, K.,</i> Mannheimersystemet ..........................................„ 1.25

35)	<i>Olofsson, K.,</i> Rörelsernas pedagogiska betydelse ...........................„ 1,25

36)	<i>Hallsten, Nils,</i> Lärobok i naturkunnighet för folkskolan I..................„ 1,25

37)	<i>Olofsson, K.,</i> Vilja och handling såsom grundval för uppfostran..............„1,25

38)	<i>Geijer, R.,</i> Om uppfostringskonsten, dess teori och historia................„ 1,25

39)	<i>Geijer, R.,</i> Studier i pedagogikens historia. I. Hellas ....................„ 1,25

40)	<i>Hallsten, Nils,</i> Lärobok i naturkunnighet för folkskolan II.................„ 1,50

41)	<i>Pérez, Bernard,</i> Våra barns moraliska uppfostran I .........................„ 1,25

42)	<i>Bergh, G.,</i> Skolhusets hygien ..............................................„ 1,75

43)	<i>Hagelin, Hugo,</i> Adenoider och skolundervisning..............................„ 0,30

44)	<i>Pérez, Bernard,</i> Våra barns moraliska uppfostran, II ........................ 1,50

45)	<i>Hald, H. A.,</i> Iakttagelseundervisning i småskola och folkskola..............„ 2,25

46)	<i>Tews,J.,</i> Modern uppfostran i hem och skola ................................„ 1,75

47)	<i>Leffler, Gustaf,</i> Skolhygien ................................................ 1,50

48)	<i>Paulsen, Friedrich,</i> Det tyska undervisningsväsendet i 
dess historiska utveckling. I.............................................................. l,50

49)	<i>Geijer, R.,</i> Studier i pedagogikens historia. II. Rom ....................... 0,60
50)	<i>Paulsen, Friederich,</i> De tyska undervisningsväsendet i dess
historiska utveckling. II ................................................. Kr.	1,25

51)	<i>Thorell, A.</i> och <i>Nylund, S.,</i> Yrkesundervisningen och dess ställning
till folkskolan etc.............................................................„ 1.75

52)	<i>Frye, Alexis Everett,</i> Naturstudium eller Geografiundervisning
med modellering.................................................................„ 2,50

53)	<i>Kuypers, Franz,</i> Förenta staternas folkskola och lärarebildning	., 1,75

54)	<i>Kerschensteiner, Georg,</i> Grundfrågor rörande skolans organisation	., 0,60

55)	<i>Berg, Fridtjuv,</i> Nutidsfrågor på uppfostrans område ..................1,50

56)	<i>Sandberg, Alvida,</i> Om hjälpskolor i London..............................0,75

57)	<i>Stéenhoff, G.,</i> Hälsotillståndet inom lärarkåren vid Sverges folk-
och småskolor.......................................................................0,60

58)	<i>Sjöholm, L. G.,</i> Om stamning..................................................1,50

59)	<i>Sandberg, Alvida,</i> Från Londons friluftsskolor...........................0,40

60)	<i>Kerschensteiner, Georg,</i> Medborgerlig uppfostran ......................„ 1,40

61)	Folkskoleseminariernas ombildning (ur
Folkundervisningskommitténs betänkande). I............................................„ 1,75

62)	Folkskoleseminariernas ombildning. II. Organisationen ..................,, 1,75

63)	Folkskoleseminariernas ombildning. III. Undervisningsplanen,
arbetssättet och omvårdnaden om eleverna .............................................„	2,00

64)	<i>Hall, B. Rud.,</i> Svensk och utländsk literatur i pedagogik,
psykologi och etik. I.................................................................„	3,00

65)	<i>Haase, Hermann,</i> Den första räkneundervisningens metodik ..., 2,50

66)	<i>Comenius,</i> Modersskolan ...................................,, 0,90

67)	<i>Seinig, O.,</i> "Den talande handen". I. (Utgången) .......................„	1.25

68)	<i>Korlén, Artur,</i> Om skolundervisning i välläsning..................................2,00

69)	<i>Hall, B. Rud.,</i> Svensk och utländsk litteratur i pedagogik,
psykologi och etik. II.................................................................„ 4.00

70)	<i>Hallgren, Fr.,</i> Kinematografien ett bildningsmedel .......................„ 2,40

71)	Ur <i>H. Scharrelmanns</i> skrifter: Åskådnings- och
hembygdsundervisning m. m................................................................„ l.50

72)	<i>Binet, Alfred,</i> Nyare åsikter angående barnen. I. (Utgången)...„	2,00

73)	<i>Seinig, O.,</i> Den talande handen II.....................................„	0,50

74)	<i>Seinig, O.,</i> Den talande handen III. (Utgången) ....................................„ 1,25

75)	<i>Binet, Alfred,</i> Nyare åsikter angående barnen. II......................l,00

76)	<i>Binet, Alfred,</i> Nyare åsikter angående barnen. III. (Utgången) ..„ 1,30

77)	<i>Norberg, P.,</i> Om modersmålsundervisningen i barndomsskolan...„ l,00

78)	<i>Ligthart,Jan,</i> Scheepstra, H. och Walstra, W., Ur det verkliga livet,
handledning i sakundervisning under de första skolåren. I.
(Utgången) ..........................................................„	1,50

79)	<i>Sjöholm, L. Gottfrid,</i> Skolträdgårdsundervisningen. Ett försummat
uppfostringsmedel (ny uppl.) ............................................2,50

80)	<i>Norberg, P.,</i> Uppmärksamhet och intresse. Minnet ................„ 1,20

81)	<i>Hellman, Theodor,</i> Den svenska folkskollärarkårens fortbildning „ 1,20

82)	<i>Dewey, John,</i> och Dewey, Evelyn, Framtidsskolor. I................................„ 2,25

83)	<i>Dewey, John,</i> och Dewey, Evelyn, Framtidsskolor. II..........................„	2,00

84)	<i>Hilén, Gustav,</i> Tröttheten och skolarbetet m. m...............................„	0,50

85)	Ligthart,Jan, Scheepstra, H. och Walstra, W., Ur det verkliga livet,
handledning i sakundervisning under de första skolåren. II....,, 2,50

86)	<i>Berg, Fridtjuv,</i> Nutidsfrågor på uppfostrans område. II....................„ 2,00

87)	<i>Berg, Fridtjuv,</i> Nutidsfrågor på uppfostrans område .......................„ 2,00

88)	<i>Leffler, Gustaf,</i> Skolhygien ..................................................„ 1,75

89)	Skrifter av Thorsten Rudenschöld. Andra uppl. Första delen. I..„ 3,00

90)	<i>Ambrosius, Johan,</i> Undersökning om sinnesslöa barns psykiska
utvecklingsmöjlighet. I ..........................................................„ 2,25

91)	<i>Ambrosius, Johan,</i> Undersökning av sinnesslöa barns psykiska
utvecklingsmöjlighet. II.............................................................„ 2,00

92),	Skrifter av Torsten Rudenschö1d.Andra uppl.F0rsta delen.II o.III...„ 2,50

93)	<i>Ligthart,Jan, Scheepstra, H.</i> och <i>Walstra, W.,</i> Ur det verkliga livet,
handledning i sakundervisning under de första skolåren. IV...„ 2,00

94)	<i>Fremling, Mathias (Matthæus),</i> Föreläsningar i Pedagogik och
Didaktik.................................................................„ 1,40

95)	Skrifter av Thorsten Rudenschöld. Andra uppl. Andra delen. I... 3,00

96)	Skrifter av Thorsten Rudenschö1d. Andra uppl. Andra delen. I—IV...„ 4,00

97)	<i>Liander, G. Halfdan,</i> Biografen, Ett ord till fackets män samt
till föräldrar och lärare................................„ 2,50




