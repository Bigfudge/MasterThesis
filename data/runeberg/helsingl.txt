<table o c>
<td><h1>HELSINGLAND</h1>

<td><img c id="3615"></img>

<td><h2>ILLUSTRERAD BESKRIFNING</h2>
<td><tab>
<td>AF
<td><tab>
<td><h3>AND. JOH. HYDÉN</h3>
<td><tab>
<td><i>MED 1 KARTA OCH 30 ILLUSTRATIONER</i>
<td><tab>
<td><tab>
<td><tab><tab><tab><tab><tab><tab><b>Pris: 50 öre.</b>
</table>


	
	
	
	
	
	
	
	
	
	
	
	
	


<img c id="3616">Trönö gamla kyrka.</img>



<table o c>
<td><h2>ILLUSTRERAD BESKRIFNING</h2>

<td>ÖFVER

<td><h1>HELSINGLAND</h1>

<td><h2>FÖR FOLKSKOLAN</h2>
<td><tab>
<td>AF
<td><tab>
<td><h3><sc>And. Joh. Hydén.</sc></h3>
<td><tab>
<td>MED 1 KARTA OCH 30 ILLUSTRATIONER.
<td><tab>
<td><tab>
<td><tab>
<td>UTGIFVARENS FÖRLAG.
</table>
STOCKHOLM, IDUNS KUNGL. HOFBOKTRYCKERI, 1898.
<b><i>FÖRORD.</i></b>

<i>Föreliggande arbete afser att blifva en hjälpreda vid den
första undervisningen i geografi.

Min uppgift har varit att såvidt möjligt gifva en trogen
karaktäristik öfver landskapets natur, klimat, näringslif, folk och
folkseder m. m.

Af föregående författarne på detta område har jag blifvit
frånrådd att följa den vanliga schematiska framställningen samt
tillrådd att gifva arbetet ett fylligare och mera lättläst innehåll.

Härigenom har väl boken något förstorats; men bör detta
icke afskräcka någon från dess användning. Ty meningen är
icke att innehållet skall <b>läras utantill</b>, utan torde det vara fullt
tillräckligt, om de särskilda styckena på innanläsnings- eller
geografitimmar läsas och behandlas »efter öppen bok» med flitigt
användande af såväl bokens karta som den karta öfver Gefleborgs
län, som väl i allmänhet finnes i skolorna. Hvad som ej
medhinnes under första läsåret, kan godt sparas till de följande.

Då Helsingland i många afseenden är typiskt för såväl det
öfriga Norrland som Dalarne, är den grundlighet, som nedlägges
på det egna landskapet, ingalunda förspilld tid. Tvärtom. När
man sedan kommer till beskrifning öfver de andra landskapen,
är mycket redan undangjordt; »det nya som nu tillkommer, blir
endast ett framhäfvande af likheter och olikheter; det blir en
jämförelse, som på samma gång blir en repetition»,

Ljusdal i april 1898.

<tab><tab><tab><tab><tab><tab><b>A. J. Hydén.</b></i>

<table o l>
<td 2 c><h2>Innehållsförteckning.</h2>
<td><tab>Hemmet.                                                         <td r>Sid.
<td>A. Inledning.
<td><tab>1. Det egna skolhuset och dess omgifningar .................. <td r>8
<td><tab>2. Den egna församlingen ........................................... <td r>8
<td>B. Landskapets gränser, storlek och invånareantal ............... <td r>9
<td>C. Helsinglands socknar och städer .................................... <td r>9
<td>D. Naturen ................................................................. <td r>10
<td><tab>1. Berg ............................................................... <td r>10
<td><tab>2. Sjöar och floder ................................................... <td r>12
<td><tab><tab>Ljusnan, Voxnan, Svågelf m. fl. .......................
<td><tab>3. Floddalar .......................................................... <td r>18
<td><tab><tab>Ljusnans dalgång, Voxna- och Dellådalen ...........
<td><tab>4. Kusten och skärgården .......................................... <td r>22
<td><tab>5. Sommarnattens klarhet .......................................... <td r>24
<td>E. Klimatet ............................................................. <td r>26
<td>F. Sten- och jordarter .................................................... <td r>27
<td>G. Växtligheten ........................................................... <td r>30
<td>H. Djurvärlden ............................................................ <td r>30
<td>I. Näringsgrenar .......................................................... <td r>31
<td><tab>1. Åkerbruket ........................................................ <td r>31
<td><tab>2. Boskapsskötseln ................................................... <td r>32
<td><tab>3. Skogsbruket ....................................................... <td r>34
<td><tab><tab>a) Timmerhuggningen ........................................... <td r>36
<td><tab><tab>b) Flottningen .................................................. <td r>38
<td><tab><tab>c) Sågverksrörelsen och utskeppningen ............. <td r>40
<td><tab>4. Järnhandteringen ..................................... <td r>42
<td><tab>5. Handeln .................................................... <td r>46
<td><tab>6. Fisket ............................................................ <td r>46
<td><tab>7. Trädgårdsskötseln ................................................. <td r>48
<td><tab>8. Jakten ............................................................ <td r>48
<td>J. Samfärdsmedel ....................................................... <td r>50
<td>K. Undervisningsväsendet ............................................. <td r>52
<td>L. Byggnadssätt, hemlif, folkseder ................................... <td r>54
<td>M. Hudiksvall .............................................................. <td r>60
<td>N. Söderhamn .......................................................... <td r>63
<td>O. Landskapets indelning ................................................ <td r>74
<td><tab>
<td 2 c>——————
</table>

<chapter name="Hemmet">

<b>Hemmet.</b>

»Mitt hem är den käraste plats på jorden. Min faders
gård kan jag aldrig förgäta. Där är jag hemma, där
trifves jag bäst. Skulle jag ej känna vägen och grinden?
Skulle jag ej minnas gården och stugan? Allt är mig där
så väl bekant. På denna trappa har jag så ofta gått.
Denna dörr har jag så ofta öppnat. Jag har sett genom
fönstret. Jag har värmt mig vid spiseln. Jag har ätit vid
bordet. Jag har sofvit i sängen. Jag känner hvar bänk,
hvar sten och hvar gångstig. Jag skulle icke kunna gå vilse
där, om det också vore i mörka natten.

Ofta var jag med, när hästarna vattnades vid brunnen.
Ofta följde jag våra kor till beteshagen. Ofta skrattade jag åt
Musti, som skälde på ekorren. Jag mins ännu rönnen, som
stod röd af bär, och björken, i hvilken rödstjärten brukade
sjunga. Om sommaren har jag plockat smultron på
skogsbacken. Om vintern har jag åkt kälke där. Det var en fröjd,
när isen smälte på sjön och vi kunde ro med båt. Sedan
om hösten flögo vi åter som foglar fram på den blanka isen.

Lika godt om mitt hem varit rikt eller fattigt. Jag har
varit lycklig där. Jag har haft varmt och godt, kläder och
mat, vård och kärlek. Där har jag vuxit alltifrån min
barndom. Där har min fader arbetat, där har min moder
sjungit för mig sina vackra visor. Om kvällarna, när vi lade
oss, hörde jag min moder bedja. Gode Gud, sade hon, låt
mitt barn blifva en god människa! Eftersom du är vår
fader i himmelen, så låt oss alltid vara dina trogna barn. Och
därefter lärde hon mig den sköna bönen: »Gud, som hafver
barnen kär ...»

Ja, jag vet, att allt godt är en gåfva af vår himmelske
Fader. Och hans goda, välsignade gåfva är äfven ett kärt
hem. Därför vill jag tacka honom i alla mina lifsdagar.»

<b><tab><tab><tab><tab><tab><tab><tab><tab><i>Z. Topelius.</i></b>

*

</chapter>



<chapter name="Inledning">

<b>A. Inledning.</b>

1. <b>Det egna skolhuset och dess omgifningar.</b>
(Karta häröfver uppritas på svarta taflan.)

Angif skolsalens längd! Dess bredd! Angif (visa)
golfytan! — Angif väderstecken i skolsalen! — Visa skolsalens
längd på ritningen! Dess bredd! Dess yta! — Hvar finnes
norr på taflan eller kartan? Söder? Öster? Vester? —
Angif skolhusets längdriktning! Breddriktning! Visa
skolplanens (trädgårdens) längd! Bredd! Yta! — Hvart gränsar
skolplanen i norr? I söder? I öster? I vester? —

Nämn någon gård i skolans närhet! I hvilket
väderstreck från skolan räknadt ligger denna? Nämn någon
annan! I hvilket väderstreck! Nämn någon, som ligger åt
öster! Åt väster! Åt söder! o. s. v. — Nämn något berg
i skolans närhet! I hvilket väderstreck ligger detta? Nämn
något vattendrag! Väderstreck? Sjö! Väderstreck? Vik!
Väderstreck? Ö! Väderstreck? Skog! Väderstreck?
(Inläras bäst genom besök och beskrifning på ort och ställe.)
Visa utsikten från skolan åt norr, söder, öster, vester!

————

2. <b>Den egna församlingen.</b>
(Karta häröfver uppritas på svarta taflan. Se ofvan!)

Kyrkan och märkligare gårdar m. m. upptagna i ordnad
följd efter deras afstånd från det egna skolhuset. —
Församlingens större vägar och farleder. — Församlingens största
längd och bredd samt dess ytinnehåll. — Församlingens
gränser. — De högsta bergen inom förs. — Skogar, vattendrag
och dalar. — Hafvet och skärgården samt dithörande 
geografiska begrepp (i fall förs. ligger vid hafskusten). —
Naturskönheter och utsikter. — Förs. folkmängd, lefnadssätt,
näringar, bildning, fornlämningar och minnen. —

————

</chapter>

<chapter name="Landskapet">

<b>B. Landskapet.</b>
(Jfr. föregående.)

<i><b>Gränser och storlek.</b></i>

Helsingland gränsar i norr till Medelpad. I öster har
det naturlig gräns mot Bottniska viken. I väster omgifves
det af landskapen Härjedalen och Dalarne och i söder
gränsar det till Gestrikland. Största längden från norr till söder
är 155 km. Största bredden är 166 km. Mot söder är det
smalare, så att afståndet från sjön Amungen, som ligger på
gränsen mot Dalarne, till Bottniska viken endast är omkring
70 km. Hela ytinnehållet utgör omkring 14,768 kvm. eller
133 kv.mil. Häraf äro 13,801 kvkm. fast land eller öar.
Den öfriga delen är vatten. Endast omkring 10 kvadratmil
eller en yta något större än Bollnäs socken är odlad jord eller
ängsmark. Hela den öfriga delen upptages af bergs- och
skogstrakter, myrar och sankmarker.

Helsingland har omkring 137,000 invånare.

</chapter>

<chapter name="Helsinglands socknar och städer">

<b>C. Helsinglands socknar och städer.</b>
<tab><tab><tab>(Se kartan!)

Till Helsingland höra följande socknar:

<i>på gränsen mot Medelpad:</i> Ramsjö och Hassela;

<i>vid Bottniska viken:</i> Gnarp, Jättendal, Harmånger,
Rogsta, Hudiksvall (stad), Helsingtuna, Idenor, Njutånger,
Enånger med Nianfors, Norrala och Trönö, Söderhamn (stad),
Söderala och Skog;

<i>vid Ljusnan och i dess grannskap:</i> Hanebo, Segerstad,
Mo, Rengsjö, Bollnäs, Arbrå, Undersvik, Järfsö, Ljusdal och
Färila;

<i>vid Voxna älf:</i> Alfta, Ofvanåker och Voxna; 

<i>vid sjön Dellen och Forsavattnen:</i> Bjuråker, Norrbo,
Delsbo, Forsa och Hög;

<i>mellan Hassela och Gnarp:</i> Bergsjö och söder därom
Ilsbo,

<i>på gränsen mot Dalarne</i> ligger Los.

</chapter>

<chapter name="Naturen">

<b>D. Naturen.</b>

1. <b>Berg.</b>

Helsingland är ett bergland. Större delen af landskapet
är uppfylld af berg, som utbreda sig från den norska
fjällryggen (Kölen) och så småningom sänka sig mot kustlandet
vid Bottniska viken. Från berggrunden uppstiga oräkneliga
bergshöjder med många och växlande former. Än bildas
sammanhängande bergskedjor, som kunna vara flera mil långa, än
förekomma kortare, afbrutna höjdsträckningar. Än hafva
bergen skarpa ryggar, än äro topparna mera afrundade. Ibland
stupa de tvärbrant ned i den angränsande dalen, ibland sluta
de i en eller flera trapplika afsatser. Stundom höja de sig
likt en stor kägla öfver den omgifvande marken. På en del
ställen åter kan man få se dem som stora jätteklumpar
utkastade mellan hvarandra. Någon gång bilda de liksom en
väldig båge, som med sina mjuka former begränsar
synkretsen. Nästan öfverallt äro de betäckta af barrskog. Här och
där ser man några ljusare fläckar inströdda. Det är löfskog.
Mellan bergshöjderna slingra sig talrika dalgångar. Dessa äro
att likna vid stora remnor i den väldiga bergmassan.
Stundom äro dessa dalar så hopträngda, att den frambrusande
älfven med knapp nöd kommer fram mellan bergen. På andra
ställen vidga dalarna ut sig till rätt stora slätter, som
begränsas af de blånande bergen. I allmänhet ha såväl bergen
som dalarna en sydostlig riktning. Hufvuddalarna utgrena sig
i bidalar med många, olika riktningar. Ifrån dessa bidalar
utgrena sig ytterligare flera andra större och mindre dalgångar.
Sålunda bildas ett oredigt virrvarr af berg och dalgångar, det
hela liknande ett af stormen upprördt haf. Stiger man upp
på en bergshöjd djupt inne i de stora, öde skogarna, har man
en hänförande utsikt. Så långt man kan skåda, ser man 
<img c id="3617">Ljusdal från Kolsvedjeberget.</img>

endast berg. »Höjd stiger öfver höjd.» I de mellan bergen
framgående dalarna ligga klara, blåa sjöar, skogar, sten och
sankmarker. Det är ödsligt och stilla däruppe. Icke ett ljud
höres, icke en mänsklig boning synes. Endast där långt borta
i fjärran kan man se en rökpelare uppstiga från ett nybygge
eller en fäbodvall. Den, som en gång sett en sådan tafla,
glömmer den aldrig. Väljer man sin utsiktsplats i närheten af
den natursköna Ljusnedalen, så utbreder sig för åskådaren en
ännu härligare tafla. Här framflyter den majestätiska älfven,
likt ett glittrande silfverband mellan lummiga stränder,
grönskande ängar, frodiga åkrar, stora byar och präktiga gårdar.
Bergen äro högst i västra delen af landskapet, där de uppnå
en höjd af 5—600 m. öfver hafvet. I midten af landskapet
på ömse sidor om Ljusnans dalgång uppnå de en höjd af
omkring 400 m. Enstaka berg stiga dock högre.

Närmast kusten är landet obetydligt högre än hafvets
yta, och bergen uppnå här endast en ringa höjd — 50—
100 m.

Till följd af hafsvindarna är skogens växtlighet här ringa.
Bergkullarna äro antingen kala eller beväxta med en tunn
småskog. Denna del af landskapet, det s. k. kustlandet,
sträcker sig utefter Bottniska viken från Gestrikland till
Medelpad och har en bredd af 1—2 mil. Dalarna äro här större
och mindre skarpt begränsade, naturen mindre storartad. Dock
finnas äfven här platser af oförliknelig skönhet t. ex. i Forsa
och Bergsjö m. fl. ställen.

2. <b>Sjöar och floder.</b>

Dalgångarna bilda liksom afloppsrännor för vattnet från
de högre liggande trakterna. Det vatten, som där afsatt sig
genom regn och snö, skyndar utför bergssluttningarna genom
rännilar och skogsbäckar. När dessa under sitt lopp träffa
en skålformig fördjupning mellan bergen, så uppstår där en
tjärn eller en liten sjö. Helsingland är rikt på sjöar,
synnerligast i skogstrakterna. På kartan finnas flera hundra större
och mindre sjöar upptagna. När vattnet i sjön stigit så högt,
att han ej längre kan behålla det inom sina bräddar, banar
det sig väg till en lägre liggande trakt. Strömfåran blir
efterhand bredare och bildar antingen en å eller en älf.


<img id = "3618">Utsikt från Färila gästgifvaregård.</img>
De förnämsta <i>vattendragen</i> äro: Ljusnan, Voxna älf,
Svågaälf, Harmångersån, Delånger- och Iggesundsån, Nianforsån,
Enångersån, Trönöån och Tönnebroån på gränsen mot
Gestrikland.

De största <i>sjöarna</i> äro: Norra och Södra Dellen,
Bergviken, Hennan, Storsjön, Tefsjön, Orsjön, Varpen, Marman,
Forsavattnen, Hasselasjön, Bergsjö storsjö samt Mållången.

<b>Ljusnan</b> är Helsinglands största och viktigaste flod. Vid
dess stränder finnes den bördigaste jorden. Här har
befolkningen sedan äldsta tider bosatt sig. Kring älfven finnes
landets förnämsta bygd. Utefter älfven leda de bästa
samfärdsmedlen. På älfven flottas största delen af det timmer, som
afverkas i de kringliggande skogarna.

Ljusnan upprinner på gränsen mellan Härjedalen och
Norge. Under sitt öfre lopp genom Härjedalen har hon en
höjd af 400 m. öfver hafvet samt ett ganska stridt lopp.
Från Härjedalsgränsen ända till fram emot Färila kyrka
flyter hon genom ofruktbara och ödsliga omgifningar. På en
sträcka af 7 mil finnes ej mer än ett litet kapell, nämligen
Kårböle. Vid Laforsen bildas ett väldigt vattenfall, som är
24 m. högt, däraf 8 i ett enda lodrätt fall. Här är gränsen
för laxens uppgång i älfven. I närheten af Färila kyrka ter
älfven sig på ett särdeles ståtligt sätt. Här begynna dess
stränder blifva mera fruktbara och folkrika. Vid Ljusdals
kyrka mottager den ett betydligt tillopp genom Ledan, som
bildar aflopp för sjöarna Hennan, Storsjön och Växnen m. fl.
Från Ljusdal flyter den i mera sydlig riktning omkring Järfsö
kyrka (se titelplanchen) till Tev- och Orsjön, vid hvars västra
sida Underviks kyrka ligger. Efter flera smärre utvidgningar
och förgreningar flyter älfven därefter förbi Arbrå och Bollnäs
kyrkor. Vid den sistnämnda bildas sjön Varpen, som från
väster upptager den stora Voxna älfven. Med betydligt ökad
vattenmassa strömmar Ljusnan därefter mot sydost och faller
vid Segerstads kyrka in i Bergviken. Vid utloppet från
Bergviken vidgar den sig efter ett kort lopp åter till en sjö,
kallad Marman. Här infaller ännu från nordväst, ett litet
tilllopp som rinner förbi Regnsjö och Mo kyrkor. Med brant
stupning och tämligen ödsliga stränder utfaller Ljusnan 

<img id = "3619">Laforsen.</img>
slutligen i Bottniska viken, en mil söder om Söderhamn. Hon
har då haft ett lopp af 38 mil, däraf 20 i Helsingland, och
mottagit vattentillopp från en yta af 180 kv.-mil, däraf 77
inom Helsingland.

Tre gånger om året brukar vattnet i floden att stiga.
Första gången sker detta vid islossningen, då vattnet samlas
från de närmast liggande, smältande snö- och ismassorna.
Ofta kommer då tillsammans med isen en massa timmer
uppifrån skogarna. Det är vackert att se, då älfven ligger
proppfull af timmer. Men det är förenadt med fara för de broar,
som passeras. Stundom kommer en gammal hölada
neddansande. Den slås i bitar mot broarna, så att höet flyter
omkring på vattnet. Den andra »floden» kommer i juni, då
häggen blommar, och vårsolen smält snön uppe i bergen.
Denna »flod» kallas fjällflod. Den tredje floden, »höstfloden»,
kommer vid de vanliga höstregnen under september och
oktober. Då »vår- och fjällfloderna» komma samtidigt, stiger
älfven betydligt och gör stor skada på de mera låglända
stränderna, där matjorden bortsköljes. Vid sådana tillfällen stiger
vattnet så högt, att man kan färdas båtledes mellan en del
lågt liggande gårdar.

<b>Voxnan</b> upprinner äfven i Härjedalen. Därifrån går hon
genom de stora skogstrakter, som ligga mellan Helsingland
och Dalarne. I Ofvanåker upptager hon vid Edsbyn en
mindre vattensamling och flyter därpå till en början lugn men
sedermera forsande ned till Alfta. Här upptager hon vattnet
af Mållången samt bildar flera mindre sjöar. Efter sitt
inträde i Bollnäs genomflyter hon Växsjön och utfaller kort
därefter i Varpen. Hon är omkring 15 mil lång.

<b>Svåga älf</b> börjar i Medelpad. Därifrån flyter hon till
största delen genom Bjuråker samt utfaller i Norra Dellen,
Helsinglands största insjö. Den upptager en yta af 80
kvadratkilometer samt utsträcker sig i form af en halfcirkel, hvars
bas är Norrbo näset. Genom detta näs har Norra Dellen sitt
utlopp till Södra Dellen, som är föga mindre. Från Näsviken
fortsättes vattendraget genom Forsa Kyrksjö och Forsa vattnen
till Bottniska viken. Före utloppet delar det sig i två armar:
Iggesundsån och Delångersån, som föra vattnet till hafvet.

<img id = "3620">Ljusdal.</img>
<b>Harmångers ån</b> börjar i Hassela och genomflyter under
olika namn flera betydliga sjöar, såsom Hasselasjön,
Längsterbrosjön, Storsjön och Harmångers kyrksjö samt utfaller i
Bottniska viken nära Ströms bruk.

I Bottniska viken utfalla äfven Grnarpsån vid Gnarps
bruk, Niansjöarnas vattendrag i Njutångersfjärden, Enångersån i
Enångersfjärden samt Trönödalens vattendrag i Flaket vid
Söderhamn.

Till följd af landets sluttning från nordväst till sydost,
rinna flertalet nu nämnda älfvar och åar i sydostlig riktning,

3. <b>Floddalar.</b>

<b>Ljusnans dalgång,</b> belägen å ömse sidor om Ljusnan, är
den största och folkrikaste af Helsinglands dalgångar. Här
finnes den bördigaste och bäst odlade jorden, och sedan
urminnes tider hafva människor här slagit ned sina bopålar. Om
folktätheten i dessa bygder kan man göra sig en föreställning,
då man vet, att den här på en del ställen är lika stor, som
i de tätast befolkade trakterna i Skåne. Dalen har ett
växlande utseende. Än hoptränges han mellan bergen, så att han
blir helt smal. Än vidgar han ut sig till flera mil långa och
stundom rätt breda slätter. Från den mestadels jämna
dalbottnen stiger marken långsamt uppemot bergen. Där nere i
dalen ligga utefter älfvens sidor åkrar och ängar, oftast
sträckande sig upp till de skogklädda bergen. Här bor folket i
byar, som ofta äro af betydande storlek. Störst äro vanligen
de s. k. kyrkbyarna. Där se vi den vackra, hvitrappade
kyrkan med sin smäckra tornspira, pekande mot höjden. Rundt
omkring kyrkan ligger en rad af stora, präktiga gårdar.
Där är pastorsbostället, tingshuset, gästgifvaregården, kyrkbyns
skolhus, apoteket, posthuset, telegrafstationen samt en del
bostäder för ståndspersoner, handlande och handtverkare. Flera
sådana kyrkbyar äro i storlek och folkmängd jämförliga med
mindre städer eller köpingar i södra Sverige. Ute på ängarna
och efter älfvens sidor ligga dessutom en otalig mängd små
hölador, som göra att bygden förefaller ännu mera tätt
bebygd. Omkring det hela sluter sig en vacker ram af de i
grönt och blått skiftande bergen.

<img id = "3621">Voxna kyrka.</img>
<b>Voxnadalen</b> ligger omkring Voxna älf. Denna dalgång
är i nedre delen särdeles bördig och väl befolkad. I
allmänhet är han bredare än Ljusnans, men ej fullt så skarpt
begränsad. Här ligga Voxna, Ofvanåkers och Alfta församlingar.
Såsom något egendomligt kan nämnas, att pärlfiske vid lågt
vatten bedrifves i Voxna älf. Om man har god tur, kan man
här fiska pärlor för 10—15 kr. pr dag. Pärlorna äro
vanligen gråa och ogenomskinliga, en del dock klara och vackra.

<b>Dellådalen eller Svågans dalgång</b> är en bland de största,
bäst odlade och tätast befolkade dalsänkningar inom
landskapet. Med sina bidalar omfattar den delar af Bjuråker, Delsbo,
Norrbo, Forsa, Hög, Idenor och Njutångers församlingar samt
har en yta af omkring 18 kv.-mil. Uti Dellarnas dalsänkning
träffas den största bygden kring Delsbo kyrka och sträcker
sig därifrån till Bjuråkers. Söder om Södra Dellen ligger
den s. k. Bobygden med tvenne nästan jämnlöpande dalgångar
och ganska mycket odlad mark. Äfven trakten vid Dellarnes
utlopp och kring Forsavattnen är tätt bebygd. Delsboslätten
utgöres af en ovanligt bördig och väl odlad jord med en
arbetsam och välbärgad befolkning. Jordbruket torde också här
vara högre uppdrifvet än på någon annan plats inom
landskapet. Omkring Forsavattnen och Funstasjön finnes äfven
en bördig jordmån. Men marken är här mera småkullig.
I dälderna träffar man i dessa trakter på en ovanligt vacker
natur med en yppig, nästan sydländsk växtlighet.

<b>Harmångers ådal,</b> belägen norr om Dellådalen, är nästan
jämnlöpande med denna. Tillsammans med sina bidalar
omfattar den Grnarps, Jättendals, Harmångers, Bergsjö och Hassela
socknar. Den äger en bredd mot hafvet af något öfver tre mil
och sträcker sig skålformigt inåt landet sju mil samt har en
yta af 12 kv.-mil. Här ligga några bland landskapets mest
natursköna platser.

<b>Rogstadalen</b> består af Rogsta, Ilsbo och en del af Tuna
socknar, samt innehåller något mer än två kv.-mil.

<b>Nianfors floddal</b> ligger omkring Nianforsån och har en
yta af 2 kv.-mil.

<img id = "3622">Forssa prästgård.</img>


<b>Enångers floddal</b> omfattar större delen af Enångers socken
och har en yta af två och en half kv.-mil.

<b>Norrala och Trönö</b> floddal är af större omfång. Med
sina många utgreningar omfattar den Norrala och Trönö samt
en del af Rengsjö och Arbrå församlingar. Dalen har en
yta af omkring 4 kv.-mil. De vattendrag, som tillhöra
densamma, hafva sina källor i de omgifvande bergshöjderna.

<b>Söderala floddal</b> omfattar de nordliga delarna af Mo och
Söderala församlingar samt en del af Söderhamn stads område.
Sjöarna Stora och Lilla Bränningen hafva sitt utlopp i
Bottniska viken söder om Maråkers kapell.

<b>Tönnebroåns floddal</b> är belägen omkring ån af samma
namn och omfattar en del af Skogs socken. Den omfattar
nära tre kv.-mil.

4.  <b>Kusten och skärgården.</b>

Kusten är mycket ojämn. På flera ställen skjuta vikar
och bukter djupt in i landet. I närheten af kusten
uppskjuta ur hafvet klipphällar och grund ofvan vattnet. Dylika
grund kallas skär. Ofta äro skären nakna och grå såsom
stenröset i ett grustag. När under tidernas lopp någon mylla
hunnit bilda sig i skref vorna på skäret, begynna gräs och
smärre växter att där uppspira. Efter hand ökas växtligheten
och slutligen kan skäret t. o. m. prydas af några buskar och
mindre träd. Utanför Söderhamnsfjärden ligga en stor mängd
holmar och skär och kringgärda inloppet från hafvet. En
sådan samling af öar och klippor kallas skärgård.

Många klippor och sandbänkar ligga äfven under
vattenytan. Vid kusten har man därför stakat ut farlederna med
sjömärken, hvilka angifva de vägar en båt eller ett fartyg
bör gå. Sjömärkena äro vanligen uppförda på någon hög
klippa, för att kunna ses på långt afstånd. Under den mörka
årstiden vägledes den sjöfarande under den mörka natten
af skenet från fyrar. Dessa äro bygda i form af ett högt
torn. Högst uppe i tornet inom ett litet rum med glasväggar

<img id = "3623">Stocka sågverk.</img>
finnes en stor lampa, hvilken hvarje afton tändes af
fyrvaktaren. Fyrar finnas på Storjungfrun och Agön m. fl. ställen.
Dessutom finnas pä en del ställen lotsar, som ha till uppgift
att visa fartyg vägen. På gifvet tecken från fartyget måste
lotsen sätta ut sin båt och skynda till dess hjälp. Lyckas
han att genom storm och vågor uppnå fartyget, så är han vid
ansvar pliktig att föra det i hamn. Lotsstationer finnas på
Lilljungfrun,  Storjungfrun, Agön och vid Stockaviken.

<i>De största vikarna äro:</i> Hudiksvallsfjärden (öfver en mil
djupt inträngande) Iggesundsviken, Njutångersfjärden,
Långplågan, Sörfjärden, Ljusneviken och Storboviken samt norr om
Hudiksvall: Norstäfjarden, Hamrångersfjärden, Stockaviken,
Lönnångersfjärden, Mellanfjärden och Norrfjärden.

<b>De största öarna äro:</b> Hvitöarna, Jättholmarna samt yttre
och inre Bergön norr om Hudiksvall, Gackerön i
Hudiksvallsfjärden samt Agön, Kråkön, Nordnabben Storjungfrun och
Lilljungfrun söder om Hudiksvall.

<b>Sommarnattens klarhet.</b>

»Målare hafva försökt att på taflor afbilda de skönaste
dagrar. De hafva målat solen och månen i alla ställningar
på himmelen. Men ingen har ännu kunnat återgifva en bild
af sommarnattens klarhet i norden.

Solens och månens ljus sprider sig från en punkt öfver
alla föremål, som ligga i dager, medan andra föremål ligga i
skugga. Men i sommarnattens klarhet lyser hela himmelen,
i synnerhet uti norr, och själfva luften tyckes glänsa af ett
mildt, behagligt sken. När himmelen i norr är mulen, ser
man ingen skugga, emedan ljuset kommer från alla håll och
tyckes utgå från föremålen själfva. Sedan solen gått ned till
sin korta hvila, antager hela naturen en egen drömmande
stämning. Dagens gifvarinna är borta, de flesta fåglar ha
tystnat, människor och djur söka hvila, växterna vänta natten, och
natten kommer icke. I stället sprider sig ett matt, glänsande
sken öfver fjärdar och skogar. Det är ej solsken, ej
månsken, ej skymning; det är nattens egen tysta, förklarande glans,
mild och högtidlig, såsom evig glädje i jordens förgängliga vår.

<img id = "3624">Utsikt från Friggesund.</img>
Jag söker en jämförelse med andra taflor i lifvet och
finner intet, som kan förliknas vid denna nattens förklaring,
om icke aftonskimret på fönsterna af ett öfvergifvet hus, där
kära vänner fordom bott, eller glansen af ett älskande öga,
som ser på oss med tårar af outsäglig kärlek.

I en sådan nattafla är ingenting som förvånar, ögat
bländas icke, hjärtat slår lugnt, man tycker att allt är som
förr, och likväl är allting annorlunda. Hela naturen strålar;
allt är så mjukt, så klart och så stilla begrundande. Gräset
liknar det finaste sammet; alla löf tyckas vara genomskinliga;
de hvardagligaste föremål, såsom en gärdesgård, en lada, en
betande häst, tyckas omgjutna af en egen förunderlig fägring.
Går jag i skogen, tycker jag att den hårda furan är som
omlindad med bomull. Ror jag ut på sjön, tycker jag, att
stränderna aldrig varit så intagande vackra. Därtill kommer
stillheten öfver allt, som endast afbrytes af talltrastens melodiska
sång, och den känsla af enslighet, som åtföljer natten. Allt
detta liksom flyter in i åskådarens själ. Han känner inom
sig det hemlighetsfulla sambandet mellan naturen och alla
lefvande väsen. Det är som om nattens klarhet skulle
öfverflyttas till människans öga.»

<tab><tab><tab><tab><tab><tab><tab><i>Z. Topelius.</i></chapter>

<chapter name="Klimatet">

E. <b>Klimatet.</b>

Till följd af landets olika höjd öfver hafvet är klimatet
olika i kustlandet och längre in i landet. Inom kustlandet
är luften fuktigare, och det regnar och snöar här mera än
längre inuti landet. Somrarna äro vid kusten svalare och
vintrarna icke så kalla som längre in. Detta beror på närheten
af hafvet, som gör luften fuktig och medför ökad
nederbörd.

Längre in i landet har man ett fullt utbildadt
fastlandsklimat med långa, kalla vintrar och heta somrar. Vintern
börjar vanligen i november, ehuru den då fallande snön sällan
blir kvarliggande. Under december, januari, februari och mars
har man merendels jämn vinter och godt slädföre. Då kan det
någon gång bli så kallt, att kvicksilfret fryser. Men kölden


kännes icke så hård, som den vid samma köldgrad skulle göra
längre söderut, emedan luften är torr, och det vanligen är
fullkomlig vindstilla, då det är som kallast. — Vanligen faller det
ymnigt med snö. Denna snörikedom är af stor vikt för
befolkningen, emedan den möjliggör timmerkörslorna i skogen.
— »En bar vinter betraktas ock som en olycka och fruktas
nästan lika mycket som ett missväxtår.» Vid jultiden äro
dagarna korta, men det tindrande stjärneljuset och det
majestätiska månskenet gifva ljus och fägring åt den långa natten.
I april och maj kommer vårbrytningen. Då smälter snön,
marken blir bar och safterna stiga upp i träden. Solen blir
varm, floder och sjöar afkasta sitt istäcke, gräset gror, träden
knoppas och skogarna fyllas af fågelsång. Solen stiger högre
och högre och dagarna blifva långa. Det rikliga ljuset och
värmen baddar på i dalarna, så att växtligheten utvecklas
ofantligt hastigt. Öfvergången från vinter till sommar sker därför
mycket fort. Endast få dagar efter sedan snön smält, är
marken grön, löfsprickningen i full gång och åkrarna färdiga
att beså. Detta gäller i synnerhet öfre delen af landet. Man
måste då skynda på med vårarbetet Den sådda säden skjuter
fort brodd och utvecklar sig till ax på några få veckor. — Nu
är den sköna sommarens tid. Då skyndar sig allt att lefva,
växa och mogna i det långa, nästan ständiga dagsljuset. Under
juni och juli är det full högsommar. Augusti börjar lika
varm, men afkyles så småningom genom de tilltagande
nätternas längd. Stundom blåser en sval nordanvind. När han
lugnar mot kvällen med klar luft, sjunker värmen i fuktiga
trakter, och frost inträffar. September är ännu grön och
stundom varm; men då begynner hösten med de mörka
nätterna, regnen och stormarna. Luften blir svalare, nattfrosterna
tätare, lofven gulna. I oktober står löfskogen i brokig
färgprakt, till dess att växtriket domnar i vinterdvala, och den
frusna marken åter betäckes af snö och vattnen af is.

</chapter>

<chapter name="Sten- och jordarter">

F. <b>Sten- och jordarter.</b>

Berggrunden består af flera bergarter blandade om
hvarandra; dock bestå de flesta bergen af granit och gneis. På
några ställen har man funnit bergarter, som innehålla malmer.


Järnmalm förekommer i Voxna, Skog och Forsa. I Los
finnes kopparmalm, koboltmalm och malm innehållande den
vackra metallen nickel. Denna upptäcktes 1751 af en svensk
vid namn Cronstedt. Myrmalm finnes på flera ställen i
landskapet i synnerhet i Järfsö och Färila. I forntiden
tillverkades järn af myrmalm. I senare tid har man vid en fabrik
i Järfsö användt den vid beredandet af rödfärg, men äfven
därmed har man slutat. Malmerna, som finnas, innehålla så
litet metall, att arbetet med att bryta och förädla dem icke
lönar sig. Graniten användes numera huggen ganska mycket
vid byggnader, till trappor, grafvårdar och grindstolpar. Som
ohuggen användes han till grundläggningsarbeten och
brobyggnader m. m.

Ofvanpå berggrunden hvilar ett jordlager. Detta består
af flera olika jordarter, som bildats dels genom bergytans
förvittring och dels af förmultnade ämnen ur växt- och
djurriket. Största delen af landytan betäckes af grus och
mosand. På några ställen har sanden hopats i åsar af flera mils
längd. Längst bland dessa är en ås, som börjar i Färila och
fortsätter nedåt Järfsö kyrka. Därifrån följer han Ljusnan
till Arbrå och fortsätter sedan genom Regnsjö, Mo och
Söderala, där han uppnår kusten. En annan af dessa åsar
börjar i Hassela och fortsätter genom Gnarp ned till hafvet.
I dalsänkningarna, där vattnet icke funnit aflopp, hafva
djupa lager af vattenväxter hopats på hvarandra och så
småningom har bildats kärr, myrar och mossar. Många myrar
innehålla dyjord, som man använder att förbättra åkerjorden
med, men andra innehålla blott mossa. På bottnen af dalarna
förekommer lera. Mest förekommer denna jordart i närheten
af kusten, men aftager ju längre man kommer in i landet.
I floddalarna, i synnerhet på deras sidosluttningar finnes en
jordart, som kallas mälja. Den består af fin sand, svagt
uppblandad med lera. I närheten af kusten förekommer på flera
ställen, såsom i Söderala, Norrala, Högsta och Tuna,
snäckmärgel i mer eller mindre djupa lager. Denna jordart, som
bildats af snäckor och andra hafsdjur, som inbäddats i sanden,
är ett ypperligt medel till jordens förbättrande.

</chapter>

<img id = "3625">Hemstanäs i Bollnäs.</img>
<chapter name="Växtligheten">

G. <b>Växtligheten.</b>

Växtligheten är mindre rik i Helsingland än i södra och
mellersta Sverige. Detta beror därpå, att många växter icke
förmå att uthärda den hårda vintern; den svaga jordmån, som
finnes på många ställen i landskapet, medverkar äfven härtill.
Sand och grus, som lägrat sig på bergåsarna och deras
sidosluttningar, kunna icke nära ädlare växter, På sådana ställen
växa endast barrträd, gran och tall. På sumpiga ställen och
svedjeland växer löfskog, såsom björk, al, asp och vide. Björk
förekommer för öfrigt i riklig mängd öfver hela landskapet.
Ek växer, om den planteras, ehuru den sällan uppnår den
storlek, som den har söderut. Lönn planteras ganska allmänt
såsom prydnadsträd; men på många ställen taga årsskotten
skada af vinterkylan, synnerligast om planteringen icke ligger
skyddad för de kalla vindarna.

Mer härdig är poppeln; den förekommer så högt upp som
i Voxna. Äpple- och päronträd finnas här och där och lämna
någon afkastning. Af buskväxter förekomma syrén och
bärbuskar såsom krusbärs- och vinbärsbuskar allmänt. I
kustlandet och dalgångarna äfven som på enstaka ställen i
skogstrakterna, där jordmånen är bättre, trifvas de vanliga
sädesslagen, såsom råg, korn och hafre, samt ärter, lin och potatis.
Hvete lyckas i kustlandet och södra Helsingland; dock är
framgången af detta sädesslag mindre säker. Örter och
blommor förekomma icke så talrikt som i södra Sverige.
Blåsippor och gullvifvor m. m. växa endast på enstaka ställen.
Däremot träffas åtskilliga växter, som eljest förekomma blott
i nordligare trakter, däribland åkerbärsörten, hvars ljusröda
blommor förekomma allmänt på backar och åkerrenar.

</chapter>

<chapter name="Djurvärlden">

H. <b>Djurvärlden.</b>

Af vilda djur förekomma bl. a. räf, mård, utter, lekatt,
älg, hare och gräfling tämligen allmänt i de stora skogarna.
Lodjur förekomma sparsamt och björn mera sällan. Vargar
hafva icke visat sig på många år. De hafva dragit sig uppåt
fjälltrakterna i Lappland, Jämtland och Härjedalen, där de

allt som oftast rifva ihjäl renar för lapparna. Många
matnyttiga fågelarter hafva sitt tillhåll i skogarna. Bland dessa
märkas: tjäder, orre, hjärpe, dalripa samt morkulla,
beckasiner och rapphöns. Af roffoglar förekomma flera arter såsom
falk, duf- och sparfhök, fiskljuse och berguf. Dessutom
finnas flera arter af sjöfågel såsom änder, knipor och alfågel
samt en och annan ejder. Vid kusten i synnerhet norrut
finnas sälar. De tama djuren äro de samma som i andra
landskap. Här och där synnerligast i skogstrakterna finnas
getter.

</chapter>

<chapter name="Näringsgrenar">

<b>I. Näringsgrenar.</b>

1. <b>Åkerbruket.</b>

Jordbruket är den förnämsta och allmännaste af
landskapets näringskällor. Likväl upptager den odlade jorden endast
en ringa del af landets yta. Ty det är endast kusttrakterna
samt de öppna platserna vid sjöarna och floddalarna som äro
tjänliga till odling. En stor del af den öfriga marken är
skogbeväxt och för åkerbruk obrukbar jord. I de nedre
dalarna är jordmånen lerblandad och i allmänhet rätt bördig.
Längre upp i landet förekommer en svagare sand- eller
grusblandad jord, som fordrar stor omsorg vid brukningen.
Nattfroster, i synnerhet i lågt liggande trakter, gäcka ofta
odlarens förhoppning om en god skörd. För den jordbrukande
befolkningens egna behof är dock skörden i allmänhet
tillräcklig. Men mycket landtmannaprodukter måste införas för
att mätta de många, som arbeta i skogarna och vid sågverken.
Större jordegendomar ägas endast af sågverksbolagen. Eljest
äro jordlotterna vanligtvis små. 16 à 20 »öresland» anses
vara en rätt stor egendom. Flertalet jordbrukare äga icke
ens hälften så mycket. Ofta äro ägorna vidt spridda, så att
en jordbrukare kan ha jordbitar på en mängd olika ställen.
Härigenom försvåras brukningen och förspilles mycken tid.
Jorden brukas mestadels af ägarne själfva; s. k. jordtorpare
och statare finnas icke. Omkring 1700 mantal eller 27 000
öresland fördelade på 4200 ägare finnas inom landskapet.
Häraf äro 55 krono- eller frälsehemman. Hela jordvärdet
uppgick 1890 till 42 863 400. För brukningen är jorden 

indelad i skiften, vanligen 4, men äfven 7—8. Dessa besås
turvis med olika sädesslag, foderväxter, rotfrukter och lin. Råg
odlas på en del ställen till husbehof, hvete mest på försök.
Af öfriga sädesslag odlas mest korn och hafre. Linodlingen
har förr bedrifvits i stort omfång, inne i landet med större
framgång än vid kusten, där linet vanligen blir gröfre. Mycket
lin och linväfnader har af allmogen förr försålts till
Stockholm och andra städer samt å marknader i närliggande
landskap. På senare tiden har linodlingen alltmer aftagit.
Hafreodlingen har härvid trädt i stället, emedan denna fordrar
mindre arbete och lättare låter förvandla sig i kontanta
penningar. Linodlingen kräfver nämligen mycket arbete särskildt
af den kvinliga befolkningen. Emellertid odlas ännu lin till
husbehof och något till afsalu, synnerligast är detta
förhållandet i Arbrå, Undersvik och Färila socknar. På allra sista
tiden har man i norra Helsingland bildat ett bolag, som har
för afsikt att bedrifva linodling i större utsträckning.

Gefleborgs läns hushållningssällskap har gjort och gör
mycket för jordbrukets befrämjande inom landskapet.
Undervisning har meddelats rörande jordens skötsel; räntefria lån
hafva gifvits för odling och täckdikning samt till förbättring
af kreatursstammen m. m. Stora vidder hafva blifvit
utdikade och odlade och lämna en god tillökning i den
jämförelsevis ringa skörd, som förut erhållits. Ofta klagas öfver att
jordbruket är litet lönande, och detta kan nog vara sant. Ty
arbetskraften är dyrlejd och jordbruksprodukterna stå icke så
högt i pris. Emellertid beror mycket på en rätt skötsel af
jorden. Härtill fordras kunskap och omtanke. Jordbrukaren
har ännu mycket att lära, och han får icke tro, att fars och
farfars sätt att sköta jorden varit det enda riktiga. Under
vanliga år skördas nu sällan mera än 6:te eller 8:de kornet.
Dock vet man, att äfven en fattig jord i ett hårdt klimat
kan frambringa mångfaldt rikare skrödar, om den skötes så,
som naturen fordrar.

2. <b>Boskapsskötseln.</b>

Boskapsskötseln idkas med omsorg. Men endast i en del
socknar är den af så pass betydenhet, att den kan lämna
produkter till afsalu. Mest användas kor af s. k. fjällras. Dessa

<img id = "3626">Alfta kyrkoby.</img>
passa också bäst för orten. De äro små, härdiga och
lättfödda samt gifva en utmärkt mjölk. Mejerier förekomma
icke så talrikt. På senare tiden hafva dock åtskilliga sådana
blifvit inrättade. Vid dessa köper man upp mjölk och
bereder af grädden ett fint smör, som till högt pris delvis
försäljes i utlandet. Emedan mejerierna betala bra för mjölken,
hafva många landtbrukare börjat fodra korna bättre, så att
de skola mjölka mer. På många ställen behåller man också
numera flera kor hemma under sommaren, för att kunna sälja
mjölken till mejerierna.

Tjänligt hembete saknas emellertid nästan öfver allt. Om
sommaren drifves därför större delen af boskapen upp till
fäbodarna. Dessa ligga i de stora skogarna ofta på flera mils
afstånd från gården. Vägen dit upp är ytterst dålig. Här
beredes under sommaren ost och smör för vinterns behof. —
Ett särdeles vackert drag hos befolkningen är den omvårdnad
och goda skötsel, som den merendels ägnar husdjuren.
Ladugårdarne äro ljusa, varma och rymliga. Golfven skuras och
allt hålles rent och fint. Får finnas i alla gårdar, men
icke i större antal än som behöfves för att få ull och skinn
för husets behof. Vanligen äro de af liten och dålig ras.
Getter, som förr förekommit i stor mängd, hållas numera
endast i utbyarna och af den fattigare befolkningen. De äro
lättfödda djur och lämna en fet och helsosam mjölk, men
de fara illa med skogen. Svin uppfödas i allmänhet icke,
utan köpas sådana från andra landskap för att gödas och
slaktas för husets behof. Mycket fläsk uppköpes också dels
från de södra landskapen, dels från Amerika. Af fjäderfän
hållas höns, dock icke allmänt.

Såsom dragare användas öfverallt hästar, hvilka uppfödas
på gården eller inköpas från andra trakter, i synnerhet från
Jämtland och Norge. Hästarne vårdas med stor omsorg och
äro därför utmärkta både såsom dragare och springare.

3. <b>Skogsbruket.</b>

Skogen är en dyrbar egendom. Skog behöfves till bränsle,
till byggnader, broar, fartyg, redskap och många andra
oumbärliga ting. Skogen skyddar landet för kalla vindar och

<img id = "3627">Sparrhuggning.</img>
hastiga ombyten af värme och köld. Skogen drar fuktigheten
åt sig från luften och skyddar för torka. Det regnar jämnare
i en skogstrakt; snön smälter ej så hastigt om våren.
»För dessa sina egenskaper är skogen likasom landets päls.
Ett land i höga norden behöfver ett godt vinterplagg. Men
kläder det af sig, får det skylla sig själf, om det fryser i
hjäl». Detta borde man komma i håg mera än man gör.
Helsingland har varit rikt på skog. Under de sista 50 åren
har skog sålts för flera millioner kr. årligen. Därföre är
också skogshandteringen en af landskapets viktigaste
näringsgrenar. Tusentals människor ha haft en riklig inkomst på
skogsbruket. Men man har farit illa med skogen. Den gröfsta
skogen har sågats till plank och bräder och utskeppats. En
del har kolats och en del användts för andra ändamål.
Numera finnes det icke så mycken grof skog kvar men mycken
småskog. Äfven denna afverkas ofta i stor myckenhet, mest
till sparrar och massved (material till pappersmassa). Det är
sorgligt att se, huru stora skogstrakter alldeles kalhuggas.
Trävarubolagen bedrifva den största skogsafverkningen. Dessa
köpa årligen — utom hvad de själfva redan äga —
tusentals träd och hafva dessutom på många ställen af bönderna
förvärfvat afverkningsrätten till betydliga skogsvidder. Ganska
stora skogar tillhöra staten eller stå under dess uppsikt och
vård, såsom t. ex. kronoparker och boställsskogar. Alla
kronoskogarna utgöra tillsammans 114,550 hektar eller något mindre
än en tiondel af all den skog, som finnes. Vi skola nu skildra
de viktigaste delarna af skogshandteringen: timmerhuggningen,
flottningen, sågningen och utskeppningen.

a) <i>Timmerhuggningen.</i>

Så snart julen gått förbi, draga skaror af arbetare upp
till skogarna, för att börja afverkningen. Den för
afverkningen bestämda skogstrakten har förut indelats i långsträckta
skiften. Bolagsinspektoren kommer nu öfverens med vissa
personer, som äga hästar, att de för ett visst pris skola
afverka ett skifte och köra timret till närmaste flottled. Dessa
skaffa sig sedan timmerhuggare och så börjar arbetet. Nu
blir det lif och rörelse i skogen. Träden fällas, kvistas och
köras ned till flottleden. De väldiga lassen gå med en 

<img id = "3628">Flottning.</img>
förfärande fart utför bergen. Då behöfvas starka kördon. Skulle
något brista, kan både häst och körkarl få sätta lifvet till.
Olyckor inträffa också allt emellanåt. Men man tjänar bra
med pengar, och »det är hufvudsaken».

Huggare och körare bo i kojor, som äro uppförda i
skogen. Kojorna äro byggda af stora oskrädda stockar med
mossa emellan. Midt på golfvet är eldstaden. Där flammar
under hela natten en väldig stockbrasa och röken går ut
genom öppningen på taket. Utefter väggarna äro uppslagna
britsar, där man ligger. Det är en enkel bädd. Här ligga
arbetarne med en halmkärfve eller litet granris under sig och
med kläderna, på. När kölden är stark, händer det, att
kläderna frysa fast vid väggen, medan den mot elden vända sidan
är våt och ångande af hettan från spisen. Maten, som lagas
af arbetarne själfva, består af bröd, amerikanskt fläsk, sill
och pannkakor samt kaffe utan grädde. I en sådan koja kunna
20—30 arbetare ha sin bostad. Så fortgår det under hela
vintern, tills våren kommer. Med sina besparade slantar
begifver arbetaren sig då ned till bygden, och nu blir det ofta
en gyllene tid för ölförsäljare och deras vederlikar. De med
så mycken möda förvärfvade penningarna gå nu fortare, än
de kommit. Det är dock lyckligtvis icke alla arbetare, som
handla så lättsinnigt.

b) <i>Flottningen.</i>

Våren kommer med solsken och värme. Snön smälter,
och sjöar och floder afkasta sitt istäcke. Vattnet stiger och
de på isarna utlagda timmermassorna komma i rörelse. Då
begynner flottningen. Stockarna simma i tusental i åar,
älfvar och sjöar, på hvars stränder flottkarlarna gå med sina
långa båtshakar och yxor, för att hjälpa stockarna förbi
de hinder, som ligga i deras väg. På en del ställen äro
vattendragen och sjöarna alldeles fulla af timmer. Brådt
ha de och komma understundom med en väldig fart utför
forsar och vattenfall. Men de ha en lång väg, innan de komma
ned till sin bestämmelseort, och ofta kan den resan fordra
åratal. På en del ställen har man byggt flottledningar och
rännor för timret.

Ibland händer det, att några timmerstockar lägga sig på.

<img id = "3629">Askesta ångsåg.</img>

tvären och hindra de andras framkomst, och så fastnar hela
timmermassan på något trångt ställe eller vid någon fors. Då
måste någon flottkarl skynda ut på timmermassan och lösgöra
den. Men fort måste det ske. Slinter hans fot eller dröjer
han för länge kvar, kan han lätt komma ned emellan de
hvirflande stockarna och krossas eller få sin graf i vågorna. Detta
är ett ohälsosamt och besvärligt arbete. Under hela veckor
kan arbetaren få gå genomvåt högt upp på benen, stundom
öfver hela kroppen, om vädret är regnigt. Många gånger får
han tillbringa natten under bar himmel med några barrkvistar
under sig — våt som han är.

c) <i>Sågverksrörelsen och utskeppningen.</i>

Större eller mindre sågverk finnas numera i nästan hvarje
församling. I många församlingar finnas flera dylika, där
väldiga timmermassor söndersågas. Det är Helsinglands
förnämsta industri. Ett sågverk beskrifves af en författare på
följande sätt. »Medelpunkten för ett större sågverk utgöres
af det öfverallt synliga sågverkshuset. Det är kyrkan midt i
byn. Den höga skorstenen på det strax intill liggande
lokomobilhuset, från hvilken röken uppstiger stundom fin, som
det lättaste strömoln, stundom svart som en mörk åskby, bildar
ett slags ärestod åt den ångans ande, som drifver det hela.
Såghuset vetter med sin ena gafvel åt brädgården, med sin
andra ut mot vattnet och från denna löper dit ner ett sluttande
plan för uppforsling af de stockar, som simma där nere. Hela
byggnaden  ser i öfrigt ut nästan som en stor lada.

Rundt omkring såghuset ligger brädgården. Här resa
sig i ordnade gator de ofantliga bräd- och plankupplagen, höga
staplar, täckta af svagt sluttande tak, närmast liknande stora
marknadsstånd.

Bakom brädgården varsnas arbetarbostäderna, gråa,
rödmålade eller hvitrappade kasärnbyggnader, ofta två våningar
höga. Stundom hafva de till nära grannar en mängd små
stugor, uppförda af arbetarne själfva strax utanför verkets
råmärken på jord, som de inköpt från bönderna. — Härmed
är strandremsan fylld och bergets mer eller mindre branta
sluttning vidtager. I den behagliga skuggan af dess
grönskande löfträd höjer sig träpatronens eller förvaltarens bostad,

<img id = "3630">Sandarne. Disponentbostaden.</img>
stundom ett ståtligt herresäte, stundom en täck villa, ofta
omgifven af vackra planteringar. Dess inre är fint, mången gång
praktfullt.

Den blågula flaggan svajar från sin höga flaggstång i
bergkullens friska bris. Från verandan öfverskådar blicken
såväl själfva sågverket som den blåa, solbelysta fjärden.

På något afstånd från brädgården, vanligen nere vid
stranden, ser man slutligen de höga kolmilorna. Några, nyss
satta, påminna i sin rena hvithet om tällt, andra äro redan
höljda af kolstybb och se ut som svarta jordkullar. Röken
ringlar sig svart och obehaglig rundt omkring.

Sedan sågningen har försiggått, börjar utskeppningen.
Under utskeppningstiden, så länge vattnet är öppet, sysselsättes
en mängd löst folk att föra plankorna i pråmar. Hela flottor
af fartyg, som då glida in på fjärden, skola hastigt och
lustigt fyllas med skogens alster. Den tiden är en ytterst bråd
tid. Då få arbetarne börja sin dag kl. 4. Stundom kl. 2
på morgonen och hålla i till kl. 8—9 på kvällen. Äfven om
söndagarne pågår arbetet. Vite är stadgadt för oloflig
försummelse. Så går arbetet till middagen, då hvisselpipan ljuder.
Efter måltiden kan man få se arbetarne taga sin middagshvila
här och där på sågborden. Efter en timma gäller det att
sträfva igen, tills kvällen kommer. Den ena skaran trötta
arbetare efter den andra skyndar då till hemmet. Lätt
igenkännas plankbärarne. Kläderna äro dränkta af svett, kroppen
snedvriden, bröstet intryckt, hyn ej sällan gråblek af
öfveransträngning. Ändtligen sveper natten sin slöja öfver strand
och fjärd, trakten sofver; men en ny dag glider fram att se
samma arbete ånyo.» (Torpson). De förnämsta sågverken inom
Helsingland äro: Ljusne, Hybo, Bergvik, Marma, Askesta
och Djupvik. Trämassefabriker finnas vid Lottefors i Bollnäs
samt vid Forsa i Forsa.

4. <b>Järnhandteringen.</b>

Järnet finnes ej färdigt i bergen. Det innehålles i
stenarter, som kallas metaller. I Helsingland har man icke
upptäckt några malmberg af stor betydelse. Sedan lång tid
tillbaka har här dock funnits många järnbruk. Att så varit 

<img id = "3631">Sandarne. Arbetarebostäderna och bruket.</img>
förhållandet, har berott därpå, att här funnits god tillgång på
skog, hvaraf man brännt kol. Och vid järnhandtering
behöfves mycket kol. Malmen forslas hit från andra landskap.
Järnet uttages sedan ur malmen vid järngrufvor. Järnbruken
äro vanligen förlagda vid något vattenfall, där drifkraft för
maskinerna finnes. Ofta är bruket omgifvet af vackra
planteringar, och ger genom sina präktiga byggnader och anläggningar
ett vördnadsbjudande intryck.

»Malmen nedsmältes i masugnar, som också kallas hyttor.
Masugnen är en hög byggnad med stora skjul för malm- och
kolupplag. Inne i masugnsbyggnaden upphettas malmen,
för att sedan bättre kunna sönderkrossas. Krossningen sker
med maskin. Utanför masugnsbyggnaden ligger en mängd på
detta sätt behandlad malm. En del är ännu brännhet efter
upphettningen.

I andra ändan af huset står den egentliga masugnen.
Den är en hög, rund, tornlik skorstensbyggnad. Vid sidan
står en väldig ångmaskin, som prässar varm luft genom
öppningar in i masugnen. Det hvisslar och hviner, så att det
gör ondt i öronen, när den varma luften prässas från »blästern»
in i den glödande massan. Upp till ugnens öppning forslas
korgar af malm och kol, som ömsevis tömmas i
masugnsöppningen. Små lågor fladdra fram och en brännhet luft slår en
i ansiktet. Nere vid foten af masugnen gör man sig i
ordning att taga ut den smälta massan. Små gropar gräfvas
i sanden framför ugnsöppningen. Masmästaren tager ett par
tag i den slutna öppningen. Det lyser hvitt så att ögat bländas.
En glödande järnström kommer fram i en hvit, smal stråle
och fyller den ena sandformen efter den andra. Där får järnet
ligga och stelna. Nu är det tackjärn.

I omnejden finnes en hel del bruksanläggningar, där järnet
vidare förädlas, smides eller gjutes.»                     (<i>Torpson</i>).

De största järnbruken äro Ljusne och Iggesund. Ljusne
ligger nära Ljusnans utlopp i Bottniska viken. Där finnes en
större ångsåg, masugnar, valsverk, smedja med flera härdar,
mekaniska verkstäder, kettingsmedja och kvarnverk.

Iggesund ligger vid Forsavattnens (Iggesundsåns) utlopp
i Bottniska viken. Järnbruket har storartade byggnader. Där
finnas masugnar, rostugnar, konverter för bessemerblåsning,

<img id = "3632">Forsa trämassefabrik.</img>



vällugnar, ånghammare, valsverk, mekanisk verkstad och gjuteri
m. m. I Törnshammar finnes kettingsmedja. I Söderhamn
och Arbrå m. fl. ställen finnas mekaniska verkstäder.

5. <b>Handeln.</b>

Handeln är af stor betydelse i hela provinsen, och många
händer hafva därmed sysselsättning. De största
handelsplatserna äro: Söderhamn och Hudiksvall vid kusten samt
Bollnäs och Ljusdal inuti landet. För öfrigt finnes i nästan hvarje
by en handelsbod och i de större kyrkbyarne finnas en hel
hop handlande. Skogsprodukterna äro en särdeles gångbar
handelsvara. Den ene köper timmer, en annan sparrar, en
tredje kol, en fjärde ved o. s. v. Och till alla dessa arbetare,
som hafva sin sysselsättning i skogarna och vid sågverken,
behöfvas matvaror och kläder m. m., och för flera af dem
äfven hästar m. m., hvilket allt hitföres från andra orter.
Äfven den bofasta befolkningen förbrukar mycket köpvaror,
synnerligast kaffe, socker och manufakturer.

6. <b>Fisket.</b>

Utanför kusten finnas en mängd öar, klippor och grund.
Där bruka fiskare under sommaren fiska strömming.
Fiskaren utlägger om kvällen sina nät, ankrar sedan på grundet
och sofver i båten. Nästa morgon vid solens uppgång lyfter
han ankar och tager upp näten. Då är det vackert att redan
långt under vattnet se de silfverglittrande strömmingarna hänga
på nätmaskorna, och stundom glimmar nätet alldeles hvitt.
Men hafvet är icke att lita på. Stundom händer, att en
storm sticker upp och att sjön begynner bryta mot grundet.
Fiskarebåten hinner icke alltid lyfta sitt ankar, linan måste
kapas, näten lämnas i hafvet och båten länsas undan för
stormen. På detta sätt kunna fiskarbåtarna drifvas många
mil bort, och då mista fiskrarne sina dyrbara nät och hela
sin fångst. Andra fiskelägen bestå af kala klippor i hafvet.
Intet träd, intet gräs trifves på sådana kala klippor, som
beständigt piskas af vinden och hafsvågorna. Endast i några
gömda skrefvor finner man ett grönt strå eller en tvinande

<img id = "3633">Iggesunds järnverk.</img>

blomma. Rundt omkring brusar hafvet. De skrikande
måsarna uppsnappa afskrädet af den rensade strömmingen och
kifvas om rofvet med några hundar, som stryka kring stränderna.

Vintern om äro dessa klippor öde och betäckta af snö.
Knappast har isen smält om våren, innan den ena fiskarbåten
efter den andra anländer för att befolka de öfvergifna kojorna.
Då är där hela sommaren ett rörligt lif med ständigt arbete
i det oroliga hafvet. Barnen bygga dammar vid stranden,
båtar komma och fara, fisken insaltas i tunnor och fjärdingar.
Stundom stiger ur båten en präst för att prädika Guds ord
för folket. Men i september, när regnet strömmar, stormen
hviner, och nätterna blifva mörka, söker sig den ena båten
efter den andra tillbaka till hemstranden. Kojorna öfvergifvas,
måsarna skrika af hunger, och det öde hafvet stänker allena
sitt hvita skum mot de ensliga klipporna.

I insjöar och floder fångas lax, sik, ål, abborrar och
gädda samt många andra sorter. Insjöfisket har dock i hög
grad skadats genom timmerflottningen.

7. <b>Trädgårdsskötseln.</b>

Trädgårdsskötseln har i Helsingland varit mycket
försummad. I kustlandet och nedre Ljusnedalen finnas dock
här och där i byarna en del äppelträd planterade, och frukten
kan vara rätt god. Ofta ser man de stora präktiga gårdarne
ligga där på kala slätten utan att äga ett grönt träd i sin
närhet. Det ger ett ödsligt och dystert intryck. På senare
tiden har Hushållningssällskapet tillhandahållit trädgårdsmästare
samt gratis utdelat trädplantor, för att därigenom söka väcka
intresse för saken. På många ställen ser man numera små
planteringar omkring gårdarna. Godt vore, om detta kunde
mana till allmän efterföljd. Den fattigaste koja kan prydas
och göras inbjudande genom några små planteringar. Det
verkar godt på människan och förmildrar hennes seder. En
författare säger: »Råhet och elakhet tycka icke om blommor;
lättja och slarf bry sig icke om trädgårdar.»

8. <b>Jakten.</b>

Jakten bedrifves såsom binäring i skogstrakterna, där
tillgången på villebråd är rikligast. Mest jagas skogsfågel,

<img id = "3634">Strömbacka.</img>
hare och älg samt mård och utter. Algen och andra arter
af matnyttigt villebråd äro fridlysta under en del af året,
men skadedjur och roffågel har man tillåtelse att jaga året
om. För de mest skadliga djuren erhåller jägaren s. k.
skottpenningar. Af skadliga djur skjutas mest räfvar, hökar, ufvar
och kråkor samt ett mindre antal örnar och lodjur. I
skärgården jagas sälar. Tillgången på villebråd är mindre nu än
fordom. De större rofdjuren såsom björnar och vargar hafva
blifvit utrotade eller dragit sig undan till trakter, där de äro
mera fredade.

</chapter>

<chapter name="Samfärdsmedel">

<b>J. Samfärdsmedel.</b>

För 50 år sedan voro Samfärdsmedlen i landskapet icke
mycket utvecklade. Landsvägarna voro få och dåliga. Till
aflägsnare byar saknades ofta körvägar, och den resandes
packning måste därför klöfjas. Detta sätt att färdas förekommer
ännu på en del ställen, synnerligast när det gäller att komma
upp till fäbodarna. Vid klöfjeresor tillgår det på följande
sätt: packningen lägges i stora korgar, hvilka lastas med
ungefär lika tyngd. Korgarna sammanfästas sedan med en
järnkrok och hängas öfver hästens rygg, som blifvit betäckt med
en skinnfäll, för att icke skafvas af bördan.

Numera äro samfärdsmedlen mycket förbättrade, så att
man i de flesta fall kan säga, att de äro rätt goda. Ar 1880
fullbordades norra stambanan, som går genom hela landskapet
upp till Jämtland och Norge. Statsbanan
Ljusdal—Hudiksvall, något öfver 6 mil, blef färdig 1888. Från Kilafors
går likaledes sedan 1886 en bredspårig järnväg genom
Segerstad, Mo och Söderala förbi Bergvik till Söderhamn. Askesta
—Sandarne järnväg öppnades för allmän trafik 1858. Under
1897 fullbordades en smalspårig järnväg från Hudiksvall till
Bergsjö. Under byggnad är en bredspårig järnväg från
Bollnäs genom Alfta, Ofvanåker och Voxna till Orsa i
Dalarne. Föreslagna och undersökta äro dessutom järnvägslinjer
från Ljusdal till Sveg uti Härjedalen och från Söderhamn
efter kusten upp till Sundsvall i Medelpad.

Landsvägar genomkorsa landskapet i alla riktningar. En
<img id = "3635">Kilafors.</img>
af hufvudvägarna går på något afstånd från kusten ifrån
Gestrikland och upp till Medelpad förbi Söderhamn och
Hudiksvall. En annan af hufvudvägarna följer Ljusnan och delar
sig vid Ljusdal, så att en gren går upp till Härjedalen och
Jämtland och en annan till Ramsjö. Öfver Ljusnan finnas
broar af sten och järn vid Ljusne, Bergvik, Segerstad, Bollnäs,
Arbrå och Järfsö, hvarjämte ny bro är ifrågasatt vid Ljusdal.

Utom vid järnvägsstationerna finnas telegrafstationer i
Söderhamn, Hudiksvall, Ljusne, Stugsund, Bollnäs, Ljusdal,
Iggesund och Stocka.

Telefonnätet har stor utbredning. Denna nyttiga
inrättning har nu letat sig väg till nästan alla Helsinglands
socknar samt till en mängd byar, bruk och enskilda bostäder.
Antalet postanstalter är öfver 50.

Samfärdseln efter kusten förmedlas af en mängd mindre
och större ångbåtar samt segelbåtar, af hvika somliga gå till
Stockholm, somliga uppehålla samfärdseln mellan städerna och
större platser vid kusten.

Under åren 1854—1856 gräfdes en kanal och uppfördes
slussar mellan sjön Dellen och Forsavattnen.

I nästan alla församlingar finnas gästgifvaregårdar och
skjutsstationer.

</chapter>

<chapter name="Undervisningsanstalter">

<b>K. Undervisningsanstalter.</b>

Helsingland har i allmänhet ett väl ordnadt skolväsen.
Vid en del bruksanläggningar och andra större platser finnas
stora, präktiga skolhus med god materiel. Församlingarna ha
ock gjort stora uppoffringar för sitt skolväsen. I nästan
hvarenda större by finnes en skola. Landstinget underhåller ett
småskolelärarinneseminarium i Bollnäs. Härifrån utgå efter
tre terminers läsning årligen ett 30-tal mycket omsorgsfullt
utdanade lärarinnor. För dem af folkskolans lärjungar, som
önska en fortsatt utbildning, finnes i Bollnäs en manlig och en
kvinlig folkhögskola. Den, som har tillfälle, bör icke försumma
att begagna sig af undervisningen i dessa utmärkta skolor. —
Blifvande landtbrukare kunna i sitt yrke få undervisning vid
landtbruksskolan i Runmo i Alfta.

<img id = "3636">Bollnäs.</img>

För den högre undervisningen finnes ett högre allmänt
läroverk i Hudiksvall och ett lägre i Söderhamn, hvarjämte
elementarläroverk för flickor äro inrättade i dessa båda städer
samt i Bollnäs. I Hudiksvall och Söderhamn finnas äfven
tekniska söndags- och aftonskolor, i hvilka de, som så önska,
ha tillfälle att utvidga sina i folkskolan inhämtade kunskaper
— I nästan alla församlingar äro nu slöjdskolor inrättade för så
väl gossar som flickor. En döfstumskola finnes i Bollnäs,
och för sinnesslöa barn finnes en skola i Gäfle. En
uppfostringsanstalt för vanartiga eller i sedligt afseende försummade
barn har genom folkskoleinspektör J. Wockatz' nit för saken
kommit till stånd å Grullgrufva.

Få landsting torde hafva visat så stort intresse och gjort
så stora uppoffringar för skolväsendet som Gäfleborgs läns.
Det underhåller särskilda inspektörer och har bl. a. flera
gånger beviljat medel till pedagogiska lärokurser för folkskolans
lärare och lärarinnor.

</chapter>

<chapter name="Byggnadssätt, hemlif och folkseder">

L. <b>Byggnadssätt, hemlif och folkseder.</b>

Gårdarna i Helsingland byggas om möjligt på någon höjd
eller backsluttning med vidsträckt utsikt. I förra tider har
man gärna braskat med stora och öfverflödiga byggnader. Men
husen ha blifvit illa och slarfvigt hoptimrade, och största
delen af rummen ha stått oinredda och utan ändamål. Å en
gammaldags bondgård finnes en hel hop större eller mindre
hus, vanligen liggande hvart och ett för sig, utan något
sammanhang med hvarandra. Den egentliga mangårdsbyggnaden
eller stora byggnaden (norr på gården) är ofta två våningar
hög. Framför denna ligga tvenne flyglar, af hvilka den ena
innehåller ladugårdsbyggnad och den andra den så kallade
gäststugan m. fl. rum. Utanför den egentliga gårdsplanen
ligga en del andra hus, såsom loge, stall, svinhus, fårhus,
redskapslider, vagnsskjul, herbren, bakstuga, smedja m. fl. Ett
par tunnland jord äro sålunda upptagna af hus för gårdens
behof. På mindre hemman och torplägenheter äro husen
såväl till antal som storlek af mindre omfång.
Ladugårdsbyggnaden innehåller å ena gafveln ett större kök. Detta är

<img id = "3637">Gullgrufva.</img>
familjens dagligstuga. Här intagas måltiderna, och här finnas
äfven en eller flera väggfasta sängplatser. Bredvid detta rum
finnas ett par mindre rum, hvaraf det ena utgör
husbondefolkets enskilda sofkammare och det andra utgör bostad för
»gammelfolket», då sådant finnes. Den andra gafveländan af
ladugårdsbyggnaden upptages af fähuset, som utgör en ljus
och snygg bostad för korna. I en del socknar, och
synnerligast i aflägset belägna skogsbyar, är det ännu sed, att familjen
under vintertiden vistas i ett rum bredvid fähuset, med endast
en afskrankning emellan. Där ha då pigorna sin sofplats.
I annat fall bo de i någon loftskammare i gäststugan. Denna
är oeldad. »Jäntorna» kläda af sig i köket och springa
barfota tvärs öfver gården (äfven om det är djup snö och
smällkallt) till nattstugan, där de lägga sig i den kalla bädden och
draga fårskinnsfallen öfver sig.

Väggarna å rummen i gäststugan äro ofta utsirade med
fantastiska bilder ur bibliska historien såsom bröllopet i Kana,
Jesu födelse eller den yttersta domen. Rummen i stora
byggnaden ha mestadels stått oanvända. Endast vid större
högtider, såsom bröllop, barndop, begrafningar och husförhör
ha dessa varit använda.

Numera bygger man bättre och ändamålsenligare.
Förmögnare bönder och köpmän ha byggnader, som i både yttre
och inre afseende mera likna herrgårdar än bondgårdar.

Kommer man in i en sådan gård, öfverraskas man af
den finhet och smak, som gör sig gällande. Man finner här
höga, ljusa och väl tapetserade rum, möblerade med
sidenklädda mahognymöbler, speglar, ljuskronor, brysselmattor på
golfven, präktiga bibliotek samt ett pianino, som spelas af
husets egna döttrar. Ofta röner man på sådana ställen en
gästvänskap, som väl stämmer öfverens med husets rikedom
i öfrigt.

Det är ett sträfsamt och äflande lif, som råder i
bondgårdarna. Den ena sysslan jagar den andra utan rast.
Undantag utgöra de stora helgerna, då man tar sig god ro och hvila.
I förra tider, och särdeles under sommarmånaderna, var man
tidigt uppe om morgnarna och höll i med arbetet till sent på
kvällen. Mellan sådden och skörden lagas husen,
gärdesgårdarna och landsvägen. Så kommer slåttern, som tar god tid

<img id = "3638">Gammaldags bondgård.</img>
och knappast hinner afslutas, innan säden är mogen. Sedan
potatisen är upptagen och höstplöjningen försiggått, kommer
arbetet på logen. Efter julen börjar arbetet i skogarna och
fortsätter till fram i mars eller april månad.

Kvinnornas arbete är ändå mera omfattande. Matmodern
får vara först uppe och sist i säng. Hon skall väcka drängar
och pigor och ha maten i ordning. Under sommaren 
deltager hon i utarbetet och
under hösten ofta i
tröskningen. Sedan höstarbetet
är afslutadt och
siktningen försiggått, kommer
spinnrocken fram. Så kommer
julstöket med sina många
bestyr. Efter nyår göras
väfvarna i ordning och
underhela vintern höras
väfslagen. Härigenom förses
familjen till en del med
säng-och gångkläder. Dock köpas
en del dyrbarare kläder
numera ganska allmänt.
Vanligen har man rent och
snyggt. Golfven sopas för
hvarje dag och skuras om
lördagarna. Bord, bänkar och
kärl hållas väl rena. Större
rengöringar äga rum till de
större högtiderna, såsom jul,
påsk och midsommar.
Lefnadssättet är i hvardagslag enkelt, men de större
högtiderna, förnämligast julen, firas med bättre mat och dryck
än vanligt. Ett slags mycket tunnt kornbröd användes
vanligen. Kaffe är en allmän dryck och förtäres flera gånger om
dagen. Inom få provinser torde så mycket kaffe och socker
förbrukas som i Helsingland.

Större fester, såsom bröllop och begrafningar, firas med
pomp och ståt samt mycken mat och dryck. Ofta räcka
bröllopen i flera dagar, ja, stundom hela veckan. Det är då

<img id = "3639">Nationaldräkter från Järfsö
och Delsbo.</img>

vanligt, att släktingar och grannar inbjudas samt medföra en
mängd matvaror till bröllopsgården. Af föräldrar, släktingar
och vänner erhåller brudparet en del husgerådssaker,
penningar och annat mera. Förr har det varit vanligt, att prästen
för gästerna har redogjort för, huru mycket hvar och en har
gifvit. Därvid sparades icke på beröm. Detta kallades att
lysa upp gåfvorna.

De gamla sockendräkterna börja allt mer och mer att
afläggas. I Delsbo, Bjuråker
och Järfsö äro de vanligast.

<img id = "3640">Nationaldräkter från Järfsö
och Delsbo.</img>

Männens dräkt såg i Jerfsö
ut på följande sätt: röd
yllemössa, svart rock med röda
kanter på uppslagen samt
stora granna
mässingsknappar, gula sämskade
skinnbyxor, blå strumpor och skor
med spännen. Kvinnorna
buro ett slags bindmössor
af svart sammet eller rosigt
kattun, lifstycke med långa
skört samt randiga kjolar
af hemväfdt tyg; Vid lifvet
fasthäktades en väska eller
»lommasäck», hvari
»kyrk-kryddor» och annat godt
förvardes.

I Delsbo brukade
flickorna gå med bart, flätadt
hår, hvarifrån långa band
hängde ned åt ryggen. De
mest framstående
provinsdräkterna finnas i Delsbo och Bjuråker med bjärta, röda färger,
band och bjäfs, synnerligen vid brudfärder. I Bjuråker färdas
kvinnorna till kyrkan ridande i tvärsadel med utslaget hår,
som ibland ligger utbredt öfver ryggen och axlarna och ibland
fladdrar för vinden. I brudfärder rida både brudfolket och
deras följe. Endast äldre personer åka.

Folket i Helsingland är kraftigt och själfständigt. Det har



för sin flit, snygghet, välmåga och stilla sinnelag blifvit kalladt
»Nordens holländare». Helsingebonden har alltid varit en fri
man och högt värderat sin frihet. Han har själf ägt sin jord
och aldrig lärt att ödmjuka sig för herremannen. Tyvärr
börjar detta lyckliga förhållande taga slut, då han numera
ofta säljer både jord och skog till bolagen och sedan får finna
sig vid att blifva arrendator. Hans själfständighetskänsla har
under ynglingaåren ofta urartat till själfsvåld med strider och
slagsmål. Sederna ha icke alltid varit de bästa, i synnerhet i
vissa socknar, där lönkrögeriet och brännvinsdrickandet florerat.
Supseden har emellertid mycket aftagit på sista tiden, sedan
en mängd nykterhetsföreningar bildats i de olika socknarna.
Prosten Landgren i Delsbo och pastor Sefström i Ljusdal
verkade på sin tid mycket för sedernas förbättrande och
nykterhetssaken inom landskapet.

</chapter>

<chapter name="Hudiksvall">

M. <b>Hudiksvall.</b>

Hudiksvall anlades af Johan III 1582. Staden ligger på
näset mellan Hudiksvallsfjärden och den s. k. Lillfjärden samt
breder ut sig uppåt höjderna på stränderna af dessa fjärdar.
Läget är särdeles vackert och hamnen en bland de största och
bästa i hela riket. Inloppet till staden går genom den
milslånga Hudiksvallsfjärden, hvars skogbeklädda stränder med
sina många villor erbjuda en vacker anblick. Vid inloppet
ligga tvenne fyrar, den ena på Agön och den andra på
Saltviksudde. Utanför fjärden ligga en mängd små öar med
sina fiskelägen.

Staden är delad i tre delar: den västra, den mellersta
och den östra. Den mellersta är mest bebyggd och skiljer
sig genom den lilla kanal, som sammanbinder fjärdarna, från
den västra. Östra stadsdelens befolkning utgöres
hufvudsakligen af fiskare.

Stadens vackraste gator äro Östra och Västra storgatan,
Trädgårdsgatan, Östra och Västra Tullgatan samt Sjögatan,
som är planterad.

Bland byggnader må nämnas kyrkan, som invigdes 1672.
Hon har flere gånger härjats af eldsvådor, men har under de

<img 3641>Hudiksvall.</img>
senare åren på ett värdigt sätt blifvit iståndsatt samt
försedd med en utmärkt orgel.

Öfriga framstående hus äro: det präktiga stadshuset, det
nybyggda, tidsenliga lasarettet, apoteket, allmänna läroverket,
flickskolehuset, teatern, Helsinglands enskilda banks hus samt
en del präktiga enskilda hus.

Flera planterade platser finnas såsom: Stadsträdgården,
tvenne kyrkogårdar och Rådhusesplanaden.

Stadens förnämsta näringsgrenar äro handel och sjöfart,
samt industri, fiske och något jordbruk. Mest utskeppas
trävaror af Hudiksvalls trävarubolag, som äger en större ångsåg
vid Åvik strax utanför staden samt vidsträckta skogar i norra
och västra Helsingland och Härjedalen. Mer än 2000
arbetare sysselsättas af bolaget.

Införseln utgöres af spannmål, sill, salt, specerier samt
andra varor, som jämväl af den kringliggande bygden
förbrukas. Under sommaren står staden i ångbåtsförbindelse med
Stockholm och flera andra viktiga handelsplatser söder- och
norrut. Grenom järnvägen till Ljusdal står staden i förbindelse
med norra stambanan. Till Bergsjö går en järnväg, som man
hoppas i en framtid skall kunna utsträckas både norr och
söder ut.

Staden har fyra banker, ett sjutiotal handlande samt
omkring 50 fabriks- och handverksidkare. Bland industriella
anläggningar märkas tvenne snusfabriker, en velocipedfabrik,
kvarn, klädesfabrik, lim- och benmjölsfabrik samt bryggeri.
I staden utgifvas tvenne tidningar.

Strömmingsfiske idkas af stadens fiskare, som en stor
del af året äro sysselsatta härmed.

Ar 1721 härjades staden af Ryssarne, som brände och
plundrade så att endast kyrkan och en fiskarstuga kvarstodo.
En kula lär hafva gått igenom ett fönster i kyrkan och
fastnat uti muren vid prediksstolen.

Staden har nu 4,800 inv. Till samma pastorat som
Hudiksvall hör äfven Idenors annexförsamling.

</chapter>


<chapter name="Söderhamn">

N. <b>Söderhamn.</b>

<b>Stadens läge och utseende.</b>

Söderhamn ligger i en dalsänkning, som å södra sidan
begränsas af tvänne bergshöjder, de s. k. Östra och Västra
Stadsbergen, och genomskäres af en å, som har sin
upprinnelse från sjön Örtjärn i Mo socken och vid den egentliga
stadens västra gräns har sin mynning i Flaket, en inre vik
af den från hafvet djupt inskjutande Söderfjärden.

Vid flere tillfällen har staden under gångna tider
hemsökts af härjande eldsvådor. Hårdast drabbade dock, om vi
bortse från stadens förstöring af ryssarna år 1721, olyckans
slag natten mellan den 21 och 22 juli 1876, då lågorna inom
få timmar lade 177 gårdar med magasin och bodar i aska.
Förödelsen sträckte sig öfver stadens mest bebyggda delar,
men nådde icke kyrkan och allmänna läroverkshuset.
Innevånarna läto emellertid ej modet falla, utan grepo sig an med
oförtruten byggnadsverksamhet, och efter få år reste sig å det
afbrända området en stad i föryngrad gestalt med breda gator
och hus i modern stil.

Stadens trefliga och inbjudande yttre betingas i
väsentlig mån af det stora antalet planteringar, som anlagts efter
1876 års brand. Kungsgatan kantas af vackra trädrader. På
Källtorget, vid Norra Hamngatan, nedanför Försörjningshuset
och ofvanom Köpmantorget utbreda sig planteringar, som med
sin rika mångfald af olika träd och buskar, sina bersåer och
omsorgsfullt vårdade blomstergrupper erbjuda angenäma
promenadplatser och hviloställen. Härigenom här ock omväxling
åstadkommits i den för ögat tröttande enformighet, som ofta
är utmärkande för mindre städer. En omtyckt tillflyktsort är
Östra Stadsberget. På dess åt söder brant stupande sluttning
äro trappor anlagda. Bergets krön prydes af förskönande
anläggningar i omväxlande stil och på dess högsta punkt reser
sig ett utsiktstorn, benämndt Oskarsborg. Från tornets
öfversta platform kan man från en höjd af 67 meter öfver hafvet
öfverskåda omkring 25 kvadratnymil af Helsingland. Den 

vidsträckta utsikten begränsas vid synranden af de i fjärran
förtonande bergshöjderna, bland hvilka må nämnas
Djupdalsberget, Ranboberget och Storbrånberget i Mo, Höle klack i
Regnsjö, Svartboklint i Arbrå, Jerfsö klack i Jerfsö, Sterteåsen
i Trönö, Storåsarna i Enånger samt hjässan af det 421
meterhöga Blacksås på gränsen mellan Delsbo och Forsa socknar.

En frukt af de många planteringarna i förening med
noggrann omsorg om hälsovården har visat sig däruti, att
dödlighetssiffran nedgått från 27 till 16 per tusen och att,
enligt hvad statistiken gifver vid handen, dödligheten bland
barn icke är så låg i någon stadskommun som i Söderhamn.

<b>Offentliga byggnader.</b>

Bland stadens offentliga byggnader må i främsta rummet
nämnas kyrkan, som anses för en af de vackraste i Norrland
och har ett fritt och dominerande läge på en höjd. Den
började byggas år 1685 och fulländades år 1693 samt har sitt
namn efter konung Karl Xl:s drottning, Ulrika Eleonora.
Dess inre har under senare åren undergått en genomgripande
omgestaltning. Dess ståtliga stjärnhvalf, den utmärkta orgeln,
korets konstnärligt målade fönster med bilder ur Frälsarens
lif äro ägnade att stämma sinnet till andakt. Kyrkans mest
tilltalande prydnad torde dock vara altartaflan, som
framställer Jesus i Getsemane och är målad af Fredrik Westin (född
1782, död 1862), hvilken till modell för den
hugsvalelsebringande ängeln säges hafva haft skalden Franzéns yngsta, för
skönhet prisade dotter.

Näst kyrkan framträder det vid Stora Torget belägna
rådhuset som stadens yppersta byggnad. Dess yttre
förskrifver sig från tiden närmast efter 1876 års brand och är
hållet i värdig och formskön stil med rik och omväxlande
ornering. Förutom lokaler för stadsfullmäktige, magistraten,
drätselkammaren, polisen m. m. inrymmes där en praktfull, i
ljus färgton smakfullt dekorerad festsal.

Allmänna läroverkshuset med sitt vackra, efter nutidens
fordringar inredda gymnastikhus, elementarläroverket för flickor,
teatern, stationshuset och länslasarettet äro ock att framhålla
bland stadens märkliga byggnader.

<img id = "3642">Söderhamn.</img>
<b>Undervisningsväsendet.</b>

För undervisningsväsendet är väl sörjdt inom Söderhamns
samhälle. Förutom ett flertal folkskolor, mindre skolor och
småskolor har staden allmänt läroverk med fem klasser,
fullständigt elementarläroverk för flickor, teknisk afton- och
söndagsskola samt arbetareinstitut med filial vid Sandarne.

<b>Näringslifvet.</b>

I äldre tider försågo Söderhamns mera framstående
köpmän en betydande del af Helsingland och Härjedalen med
dess behof af salt. Samtidigt ägde en rätt stor utförsel af
järn rum öfver staden. Under de senare årtiondena har
näringslifvet hufvudsakligen knutit sig kring trävarurörelsen, som
tagit ett synnerligen kraftigt uppsving. Det är också denna
näringsgrens uppblomstring, som staden har att tacka för den
ovanligt starka tillväxten i folkmängd. Innevånarnas antal
vid 1898 års början var i rundt tal 10,800 personer, men
utgjorde år 1850 blott 1,800: folkmängden har sålunda mer än
femdubblats under icke fullt femtio år.

Om trävarurörelsens betydelse för samhället vittna de
många sågverken och upplagsplatserna för sågadt virke.
Sålunda har Marma bolags i Söderala belägna ångsåg sin
storartade brädgård jämte hyfleri invid Faxholmen. Vid Stugsund
ligga Mariehills och Grrundviks ångsågar. På längre afstånd,
men dock på stadens område, som sträcker sig bortåt en och
en half nymil efter Söderfjärdens södra strand, ligger en hel
grupp af härdar för Norrlands storindustri: sågverken
Åsbacka, Långrör och Lervik (det sistnämnda dock nu med föga
rörelse), den storartade lastageplatsen Sandarne med ånghyfleri,
medelst järnväg förenad med Askesta ångsåg i Söderala
socken, samt Källskärs ångsåg. De många handelsbutikerna och
arbetarekasernerna vid dessa verk vittna om att en idog och
talrik befolkning här vinner sitt lefvebröd.

Från Söderhamns tullkammardistrikt, som äfven
omfattar Ljusne och Ala samt de vid Söderfjärden belägna, men
till Norrala socken hörande sågverken Djupvik och Norra
Djupvik, utskeppades år 1897 ej mindre än 130,000 standards

trävaror. Distriktet intager tredje rummet inom vårt land
som utförselort för trävaror.

Bland öfriga industriela anläggningar inom Söderhamn
framträder den mycket betydande mekaniska verkstaden med
gjuteri och därmed förenadt ångbåtsvarf vid Stenåker.
Beställningar hafva här utförts äfven för långt aflägsna orter,
särskildt i fråga om sågverksmaskinerier och mindre
ångslupar. Vidare må omnämnas Söderhamns smärgelskif- och
filfabrik, belägen vid Lervik i skärgården och ofta prisbelönad
för sin utmärkta tillverkning, samt Tönshammars kettingfabrik,
hvars fabrikat räknas till de yppersta i sitt slag. Till
Söderhamns industriela anläggningar torde ock kunna räknas
Sandviks för god tillverkning väl ansedda tegelfabrik, som
visserligen ligger på Söderala område, men omedelbart intill
stadens gräns och har sin utskeppning öfver Söderhamn.
Dessutom finnas i staden spinneri, väfveri, färgeri m. m.

<b>Kommunikationer.</b>

Genom statsbanedelen Söderhamn—Kilafors, hvilken har
två stationer inom den egentliga staden och slutar vid
Stugsund samt genom den ytterst lifliga trävarutransporten är en
af Sveriges mest inbringande statsbanedelar, står Söderhamn
i förening med Norra stambanan. Dala—Helsingebanan, som
sträcker sig från Orsa till Bollnäs och öppnas år 1899, sätter
staden i medelbar förbindelse med västra Helsingland och
Dalarna. Som en inom närmaste framtid löst fråga motses äfven
anläggning af järnväg från Falun till Kilafors, hvarigenom en
betydelsefull utvidgning af Söderhamns kommunikationer vinnes.

Under seglationstiden underhålles samfärdseln till sjös
genom ett flertal kustångare, som dels gå upp till staden, dels
lägga till vid stadens egentliga hamn, Stugsund.

Större lastångare och segelfartyg, som lasta trävaror,
förankra vid Stugsund, vid de olika sågverken och på
Branthällsredden.

<b>Inloppet till Söderhamn.</b>

För den, som sjöledes nalkas Söderhamn, erbjuder sig
en liflig och tilltalande tafla. Vattenytans enformighet brytes

af en mängd större och mindre holmar, såsom Lilljungfrun,
Rönnskär (med lotsstation), Enskär, Prästholmen, Grarpholmen
m. fl. Fjärdens stränder äro kantade med nätta och
prydliga sommarställen. De många passagerareångarne, som dagen
i ända ombesörja den lifliga trafiken mellan staden och
skärgården, kila fram och tillbaka, mötande de tungt arbetande
bogsersluparna, som föra pråmar med trävaror till lastångarna
och segelfartygen. Här och där mötes ögat af sågverkens
brädstaplar och timmervältor, hvilka visserligen icke förhöja
taflans skönhet, men lämna en nyttig påminnelse om det
mänskliga arbetets segrar.

——

<b>Stormningen af Faxehus.</b>

Vid mynningen af det vattendrag, som genomlöper
staden, ligger en hög kulle, som höjer sig omkring tjugufem
meter öfver sjön. Den benämnes Faxholmen. Förr var den
fullständigt kringfluten. Nu närmar sig endast på norra sidan
stadsåns vatten till dess fot. På dess topp låg under
medeltiden en stark borg, som behärskade inloppet och kallades
Faxaholm eller Faxehus. Rundt om borgen, med undantag
af västra sidan, där marken sänkte sig nästan lodrätt, löpte
en låg ringmur. Förbindelsen med land underhölls å södra
sidan genom en lång, af sten och jord uppförd fast bro, som
fortsattes med en vindbrygga närmast holmen, där vattnet var
djupt. Till försvar på denna punkt, den enda, hvarifrån
fästet kunde angripas, voro tvenne af stenblock och jord
bildade vallar innanför hvarandra anlagda. Från själfva borgen
ledde en underjordisk gång ned till en brygga vid foten af
kullens västra sida, hvarest besättningens farkoster voro
fastgjorda.

Denna borg har blifvit historiskt ryktbar genom den
stormning, som Helsinglands allmogemän företogo mot
densamma under Engelbrekts frihetskrig. En dansk fogde,
tillsatt af konung Erik af Pommern, innehade då Faxehus. Om

<img id = "3643">Söderhamns mekaniska verkstad.</img>
hans grymma framfart sjunges i en gammal folkdikt, benämnd
Delsbovisan:

<poem>Där bor så mången man i Helsingland
Uti så storan vånda:
Fyra för ål (årder) och sex för harf
Och åtta för plogen stånda.
Faxehus ligger i svartom brandom.</poem>

Då ryktet nådde fogden, att helsingarna ämnade resa sig
för att medverka till fosterlandets frigörelse från det
utländska oket, sände han ut sina krigare i bygderna. Enligt
sägnen skall en strid redan i början af år 1434 hafva utkämpats
mellan dem och bönderna på Ljusnans is utanför Gäfversta
by i Segerstads socken. Helsingarna skulle då hafva fått
öfverhanden genom att beströ den blanka isen med ärter,
hvarigenom danskarna föllo omkull under handgemänget och
nedgjordes, under det att helsingarna på sina broddade skor hade
föga men af halkan. Kort före fästets fall stod ock ett slag
mellan danskar och helsingar vid den s. k. Blodmyran på
gränsen mellan Bjuråker och Norrbo.

Mariemessedag, den 8 september år 1434 intogs
Faxehus af helsingeallmogen. Kvällen förut anlände bönderna och
lägrade sig på Holmänget, gent emot borgen. Under natten
gjorde de i ordning sina brandpilar, hvilkas spetsar
omlindades med lin och beströkos med tjära, samt bundo hop
risknippor. Några oförskräckta ynglingar från Regnsjö lyckades
oförmärkt, vadande och simmande, nå borgens båtbrygga och
afhugga landfästena till båtarna, hvilka skötos ut till sjös.
Följande dag trängde bönderna öfver bron. Vindbryggan var
uppdragen, men djupet fylldes medelst risknipporna.
Besättningens motstånd var fruktlöst. Bönderna trängde fram öfver
de båda vallarna och ringmuren. Under striden antändes
genom afskjutna brandpilar borgens öfre del, som var af trä.
Utvägen att fly sjöledes var afskuren för danskarna
därigenom, att farkosterna aflägsnats. Fogden och hans män föllo
alla för allmogemännens vapen, och det förhatliga fästet
nedrefs till grunden. Om fogdeborgens förstöring heter det i
»Delsbovisan»:

<poem>Det hände sig allt Mariemessedag
Och rätt om middagstid</poem>

<poem>De skuto eld på Faxehus,
Att lågen stod and' i sky.
Faxehus ligger i svartom brandom.

Tröster man i Regnsjö,
Sammalund' i Mo,
De togo deras båtar bort,
De kunde inte undan ro.
Faxehus ligger i svartom brandom.</poem>

Nu återstå af Faxehus blott några spridda stenhopar
efter vallarna och ringmuren samt spår efter grunden till
borgstugan. En fördjupning i marken antyder den underjordiska
gångens forna läge. I all sin ringhet vittna dessa lämningar
dock för kommande släkten om huru svensk fosterlandskärlek
vunnit seger öfver utländskt förtryck.

<b>Söderhamns anläggning.</b>

Från urminnes tid funnos i Helsingland utmärkta
vapensmeder, hvilka från slutet af medeltiden betraktades som
statens tjänare och från 1560-talet slöto sig samman till ett skrå
under en af konungen tillsatt uppsyningsman, som benämndes
faktor och skulle besiktiga de vapen, hvilka för kronans
räkning förfärdigades. Sedan Grustaf II Adolf i början af år
1620 ålagt dessa vapensmeder, som voro bosatta å spridda
orter inom landskapet, att antingen öfvergifva sitt handtverk
och blifva bönder eller inflytta till städerna, begärde de hos
konungen att få bygga sig en stad vid »Suderhambnen»,
såsom platsen då benämndes och hvarest af ålder varit en
handelsplats, där den omgifvande bygdens alster avyttrades. Deras
anhållan bifölls, och den 7 september 1620 utfärdade Gustaf II
Adolf Söderhamns privilegiibref, hvarigenom staden från
närgränsande socknar till utrymme erhöll 11 gårdar samt åtskilliga holmar
och öar, bland hvilka må nämnas Prästgrundet, ännu i våra
dagar under sommaren bebodt af många fiskarefamiljer, och
Storjungfrun, hvarest nu för tiden en kraftigt lysande fyr är
uppförd till vägledning för sjöfarande och lotsstation inrättad,
samt många fiskare idka sitt mödosamma näringsfång under
härtill lämplig årstid. Till sitt vapen erhöll den nya staden
en båt med två däri korsvis ställda musköter för att 

beteckna, att den hade fiske och gevärssmide att tacka för sin
tillkomst.<footnote>För medel, som insamlats genom Söderhamns
sångförening, har år 1898 inköpts ett monument, som till minne af
stadens grundläggare, Gustaf II Adolf, är afsedt att resas år 1899.
Det utgöres af en omkring nio meter hög obelisk, som är huggen
ur ett enda granitblock och hvilar på ett väldigt postament,
likaledes af granit, hvilket torde komma att prydas med en
bröstbild i medaljong af hjältekonungen. I sin helhet blir
monumentets höjd omkring femton meter.</footnote>

Faktoriet ägde bestånd till år 1813, då det förlades till
Eskilstuna. Af dess byggnader kvarstår ännu den förnämsta,
det s. k. Borrhuset, hvarest gevärspiporna borrades, men har
trädt i det fredliga förvärfvets tjänst: det utgör nu för tiden
spinneri och väfveri. Uppfördt år 1748, vittnar det genom sin
egendomliga, höga takresning om forna tiders byggnadssätt.
Äfven ett par andra mindre byggnader, som tillhört faktoriet,
finnas i behåll, ehuru i väsentligen ändradt skick.

<b>Söderhamns förstöring genom ryssarna.</b>

Söderhamn, som räknar sin tillkomst som stadssamhälle
från den 7 september 1620, blef hundra år därefter alldeles
afbrändt af ryssarna, som vid den tiden skoningslöst härjade
Sveriges östra kust. Ar 1721 den 21 maj efter gamla stilen
— den 1 juni efter vår tidräkning — låg Söderhamn
nedbrändt till marken, så att endast kyrkan och några s. k.
härbren, d. v. s. stolpbodar, norr om stadsån undgingo
förödelsen. Dagen förut hade bud anländt om att fienden var i
närheten. Från stadsbergen sågs röken från Ljusne bruk, som
jämte Maråkers kapell nedbrändes af ryssarna. I staden blef
en ofantlig brådska och förvirring. Man skyndade sig att i
ån nedsänka eller på undangömda ställen nedgräfva sina
dyrbarheter. En del af innevånarna hade redan förut vid ryktet
om fiendens annalkande fört undan sitt lösörebo uppåt landet.
De, som ej vidtagit detta försiktighetsmått, måste lämna allt
till spillo. Alla flydde i största hast. Somliga begåfvo sig
till Trönö fäbodskogar, andra till Norrala fäbodar. Några,
som voro mera djärfva, vågade dröja i det närmare
grannskapet. 

<img id = "3644">Minnesstenen i Norrala.</img>
När ryssarna följande morgon landstego, var staden
alldeles folktom. Fienderna tågade till västra stadsdelen och
anlade eld därstädes. Vinden förde snart lågorna från gård
till gård. Sägnen förtäljer, att de fega ryssarna skrämts till
hastigt återtåg därigenom, att några bonddrängar från Söderala
medelst trummande och buller inbillat dem, att en väpnad
styrka var i annalkande.

Under det att lågorna rasade i staden, hölls gudstjänst
af flyktingarna i Trönö fäbodskog. Det var sjätte söndagen
efter påsk. Kanhända sågo de röken uppstiga från de sköflade
hemmen, och då gick förvisso sången ur djupet af deras
hjärtan, när de inledde sin gudstjänst med denna psalm ur gamla
psalmboken:

<poem>»Af djupsens nöd ropar jag till dig,
O Gud, du hör min klaga.
Din' milda öron vänd till mig,
Min röst låt dig behaga!
Ty om du synd grant räkna vill
Och hvad rätt är se noga till,
Ho kan då för dig blifva?»</poem>

                   <i>R. Grandien.</i>

</chapter>

<chapter name="Landskapets indelning">

O. <b>Landskapets indelning.</b>

Helsingland hör jämte Gestrikland till Gäfleborgs län. I
spetsen för <i>länsstyrelsen</i> står <i>landshöfdingen,</i> biträdd af
landssekreteraren och landskamreraren (Kongl. Maj:ts
Befallningshafvande). Länsstyrelsens ämbetsverk äro landskansliet,
landskontoret och landtränteriet. Den har sitt säte i Gäfle.

I afseende på <i>förvaltningen</i> och <i>styrelsesättet</i> (d. v. s. i
<i>administrativt</i> hänseende) indelas länet i <i>fögderier</i> och
<i>länsmansdistrikt.</i> I hvarje fögderi finnes en <i>kronofogde</i> och en
<i>häradsskrifvare,</i> i hvarje länsmansdistrikt en <i>länsman.</i>

Fögderierna äro följande:

Södra Helsinglands, Västra Helsinglands och Norra
Helsinglands fögderi.

Fögderiernas områden äro de samma som domsagornas.
(Se nedan!)

<b><i>I kyrkligt</i></b> (ecklesiastikt) hänseende hör Helsingland till
Uppsala stift, som dessutom omfattar Gestrikland och Uppland.
I spetsen för stiftet står biskopen och domkapitlet. Biskopen
i Uppsala är tillika Sveriges ärkebiskop. Stiftsstyrelsens
ämbetsverk kallas <i>domkapitlet</i> eller <i>konsistorium</i>.

Stiftet indelas i flera mindre områden, kallade <i>kontrakt</i>
eller <i>prosterier;</i> kontrakten indelas i <i>pastorat</i>, och somliga
pastorat i moderförsamlingen samt annex och kapellförsamlingar.
Hvarje kontrakt förestås af en <i>kontraktsprost</i> och hvarje
pastorat af en kyrkoherde. —

Kontrakten inom landskapet äro följande:

<b><i>Helsinglands Östra kontrakt</i></b> omfattar: Mo, Regnsjö,
Söderala, Segerstad och Hanebo, Söderhamn (med Sandarna),
Norrala och Trönö, Skog (med Lingbo).

<b><i>Helsinglands Västra nedre kontrakt</i></b> omfattar: Bollnäs (med
Annefors och Katrinebergs kapell), Alfta (med Svabensverks
kapell), Arbrå, Undersvik, Ofvanåker (med Öjungs kapell),
Voxna (med Mattsmyra kapell).

<b><i>Helsinglands Västra öfre kontrakt</i></b> omfattar: Järfsö, Ljusdal, 
Ramsjö, Färila (med Kårböle kapell), Los (med Hamra
kapell).

<b><i>Helsinglands Norra nedre kontrakt</i></b> omfattar: Hudiksvall
och Idenor, Delsbo, Forsa och Hög, Enånger och Njutånger
(med Nianfors kapell), Norrbo och Bjuråker, Helsingtuna.

<b><i>Helsinglands Norra öfre kontrakt</i></b> omfattar: Rogsta och
Ilsbo, Harmånger och Jättendal, Bergsjö, Hassela, Gnarp.

I afseende på <i>lagstiftningen</i> (eller i judicielt hänseende)
lyder landskapet under <i>Svea</i> hofrätt i Stockholm. Rättskipningen 
utöfvas i städerna af <i>rådhusrätten</i> och på landsbygden 
af <i>häradsrätten.</i> Landsbygden indelas för detta ändamål 
i <i>domsagor</i> och <i>tingslag</i>. Hvarje domsaga förestås af en
<i>häradshöfding</i> eller <i>domare</i>.

Inom Helsingland finnas tre domsagor.

<poem>1.     Södra Helsinglands domsaga med två tingslag.
a)     Västra tingslaget med ting i Bollnäs.
b)     Östra tingslaget med ting i Myskje.

2.     Västra Helsinglands domsaga med två tingslag.
a)     Arbrå och Järfsö tingslag med ting i Jerfsö.
b)     Ljusdals tingslag med ting i Ljusdal.

3.     Norra Helsingslands domsaga med fyra tingslag.
a)     Delsbo tingslag med ting i Delsbo.
b)     Forsa tingslag med ting i Sanna.
c)     Bergsjö tingslag med ting i Bergsjö kyrkby.
d)     Enångers tingslag med ting i Njutånger.

Rådhusrätter finnas i Söderhamn och Hudiksvall.   
Rådhusrätten utgöres af Borgmästare och rådmän.
</poem>

*

<poem>Vi älska våra strömmars brus,
Och våra bäckars språng,
Den mörka skogens dystra sus,
Vår stjärnenatt, Vårt sommarljus:
Allt, allt, hvad här, som syn, som sång
Vårt hjärta rört en gång.</poem>

*
</chapter>

<chapter name="Karta"></chapter>

<img id = "3645">HELSINGLAND

Stockholm, Kungl. Hoftryckeriet Iduns Tr. Aktieb.</img>





