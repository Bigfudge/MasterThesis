<h1>Gustaf Wasa</h1>

<h2>Ett 400års minne.</h2>




<img c id="618"></img>
<table c>
<td><h1>GUSTAF VASA</h1>
<td>
<td>ETT 400-ÅRS-MINNE
<td>
<td>AF
<td>
<td><b>Dr. O. SJÖGREN</b>
<td>
<td>———
<td>
<td>MED TALRIKA ILLUSTRATIONER
<td><img></img>
<td>STOCKHOLM
<td>FRÖLÉEN & COMP.
</table>
<img><sp>STOCKHOLM</sp><br>tryckt hos P. Palmquists Aktiebolag<br>1896.</img>
<chapter name="Ungdoms- och äfventyrstiden.">
<img></img>

<h2>Ungdoms- och äfventyrstiden.</h2>
</chapter>

<chapter name="Födelseår och barndomshem.">
<h2><small>Födelseår och barndomshem.</small></h2>
<img l></img><br>
Vi hafva stora skäl att hålla Gustaf Vasas minne i helgd
och vördnad samt vid lägligt tillfälle hugfästa det med
en minneshögtid, ty både den svenska moderna staten och den
svenska lutherska kyrkan kunna i honom med rätta ära sin
grundläggare. Fyrahundraårsdagen af hans födelse kunna vi
därför icke låta gå obemärkt förbi, lika litet som vi
försummade att bemärka och fira trehundraårsminnet af Gustaf II
Adolfs födelse.

Härvid möter emellertid den svårigheten, att Gustaf Vasas
födelseår icke är med full oemotsäglighet oss bekant. Den
gamle konungens födelsedag hade man i hans närmaste
omgifning väl reda på; man visste, att den var den 12 maj och
att detta datum vid hans födelse inföll på Kristi
himmelsfärdsdag. På födelseåret var man däremot ej säker. Erik
Göransson Tegel, som skref hans utförliga krönika, uppgaf
som födelseår 1490. Peder Svart, som författat en annan
mindre utförlig, men mycket läsvärd krönika, uppgaf på
anförda skäl året 1495. Man har emellertid funnit än bättre
skäl att bestämma sig för året 1496, då äfven Kristi
himmelsfärdsdag verkligen inföll på den 12 maj; vår store
historieskrifvare Geijer har äfven fastställt detta årtal som Gustaf
Vasas födelseår. För öfrigt har man nog äfven sökt mer 
eller mindre giltiga anledningar att förlägga Gustaf Vasas
födelseår såväl tidigare än 1490, som ock senare än 1496. Vi
må gärna lämna detta tvistämne därhän, till öfningsfält åt
sådan lärdom, som finner sitt behag i dylikt och har tid därtill.
Vi åtnöja oss med de goda skäl, som vi ändå äga att år
1896 upplifva det stora fyrahundraårsminnet.

Han föddes på Lindholmens gods, beläget i Orkesta
socken och Seminghundra härad, ungefär 3 mil från
Stockholm. Hufvudbyggnaden utgjorde då ett af tegel och gråsten

<img c id="619">Lindholmens ruin.</img>

uppmuradt slott, hvilket sades hafva blifvit byggdt af Gustaf
Vasas farfar. Det var beläget mellan två sjöar på en höjd,
hvarifrån en vidsträckt utsikt öppnar sig. Slottet blef sedan
af Kristian II med kanoner beskjutet och så illa medfaret, att
öfre våningen måste nedrifvas. Nu utgör det endast en ringa
ruinlämning. Det rum, där Gustaf Vasa föddes, har man
emellertid, åtminstone i förra århundradet, trott sig hafva i
behåll.

Hans föräldrar voro riksrådet Erik Johansson Vase och
Cecilia Månsdotter af Ekasläkten. Herr Erik Johansson omtalas





som »en lustig och kortvillig herre». Dessa egenskaper gingo
sedan i arf på hans efterkommande, som oftast voro »lustiga»,
d. ä. benägna för gladligt skämt, men säkert alltid »kortvilliga»,
hvarmed måhända kan åsyftas det häftiga lynne, som städse
var ett släktdrag i Vasaätten. Han hörde till det svenska
partiet, men synes ej hafva mycket inblandat sig i politiken,
utan mest uppehållit sig på sina förläningar, någon gång äfven
vid hofvet, där han dock helst öfverlämnade sig åt skämt och
förlustelser. Hans sinnes häftighet måtte emellertid, helst i hans

<img c id="620">Lindholmens gård. (Ur Dahlbergs »Svecia».)</img>

yngre år, nog hafva trädt fram i de våldsamma utbrott, som
ingalunda voro ovanliga hos den tidens stora godsägare. I
en med Stockholms stad på rådstugan ingången förlikning 1490
måste han sålunda afbedja åtskilligt begånget öfvervåld samt
lofva, att, om några fattiga borgare högge ved på hans skog
eller brukade hans fiskevatten, han ej strax skulle slå dem i
järn eller handtera dem som oskäliga djur, utan låta dem
njuta lagen. Fru Cecilia, Gustaf Vasas moder, omtalas som
mycket allvarlig och något tungsint. Sonen hade nog en och
annan gång sina mörka svårmodsstunder, då något af
moderns sinnelag med en tillsats af fäderneärfd häftighet kom igen.


Som Gustaf Vasas barndomshem har man ej att tänka
sig Lindholmen, där han föddes. Detta gods tillhörde vid den
tiden ej hans fader, utan var änkesäte för hans mormor, fru
Sigrid Banér, i hvars vård modern vid tillfället och för den
stundande barnbördens skull torde hafva varit lämnad. Det
uppgifves äfven, att flera andra förnäma fruar varit vid samma
tillfälle tillstädes. Efter tidens sed lades märke till yttre tecken,

<img id="622">Rydboholms slott.</img>

vid hvilka rådande vidskepelse fäste stor betydelse. Sålunda
visste man berätta, att barnet blifvit födt med »segerhufva»,
och att det på bröstet bar ett märke, liknande ett rödt kors.

Som Gustaf Vasas egentliga barndomshem torde snarare
kunna betecknas Rydboholm, beläget ej långt från Lindholmen
vid Kyrkotjärden, som sammanhänger med Värtan, en vik af
Saltsjön. Det ägdes af riksrådet Erik Johansson och torde
vid den tiden hafva varit själfva stamgodset, enär han skref


sig herre till Rydboholm. Så gjorde äfven Gustaf Vasa själf,
ända tills han blef erkänd som Sveriges konung. Hans yngre
bror Magnus, om hvilken man endast vet, att han afled 1529,
skref sig äfven herre till Rydboholm. Det visades där länge
två ekar, hvilka Gustaf Vasa sades med egen hand hafva
planterat. Man anmärkte, att de bibehöllo sig friska, så länge
Vasaättens telningar i rätt nedstigande led lefde, men
samtidigt med drottning Kristinas död började aftyna.

En stor godsägare under den tiden hade emellertid väl
sitt stamgods, men sällan något stadigvarande hem. Han drog
omkring med sin familj på sina många gårdar, den ena efter
den andra, och lefde på hvarje gård, så länge de därstädes
befintliga förråden räckte. Han ändrade äfven vistelseort i
mån af de olika förläningar, som tid efter annan tillföllo
honom, samt kunde dessutom med sin familj länge uppehålla sig på
gästning hos vänner och fränder, dem han vid andra tillfällen
lika gästfritt mottog i sitt eget hem. Det var dessutom
gammal sed, att barnet endast tillbragte spädåldern i
föräldrahemmet, men sedan sändes till någon betydande anförvandt
för att fostras under uppväxtåren. Vid fem eller sex års ålder
skickades Gustaf till gamle herr Sten Sture på Stockholms slott,
där den bästa uppfostran för en uppväxande ädling var att vänta;
så inleddes hans långa och nära förbindelse med Sturehuset.
Det låg liksom ett förebud däri, att Stockholms slott, som
med tiden blef hans konungaborg, redan var utsedt till hans
barndomshem.

Länge kom han emellertid icke att där förblifva. Det
berättas, att konung Hans vid sitt sista besök därstädes (1501)
såg gossen på borggården »leka kungsleken» med sina
jämnåriga. Konungen lär då hafva särskildt gifvit akt på det
hurtiga kungsämnet, klappat honom på hufvudet och sagt:
»Nog blir du en märklig man i dina dagar, hvar du får lefva».
Det berättas vidare, att han hos herr Sten anhållit att få taga
Gustaf med sig till Danmark och där uppfostra honom. Men
herr Sten hade förstått att vänligt afböja detta farliga anbud,
hvilket torde åsyftat att vinna snarare en gisslan än en
fosterson. Han svarade nämligen, att gossen ännu vore »för späd att
föras så långt bort ifrån sina föräldrar». För säkerhets skull lär

han hafva skyndat att till dem afsända honom. En del af
sin barndom tillbragte Gustaf sedermera på Åland, där hans
fader kom att öfvertaga Kastelholms slott som förläning.
»Vargungen har sluppit mig ur nätet», lär konungen sedermera
förtrytsamt hafva yttrat. Som »vargungar», heter det, plägade
vid den tiden svenska adelssöner ofta betecknas af danskarne.

Under de närmast påföljande åren vistades Gustaf hos
sina föräldrar, än på Åland, än på godsen Rydboholm, Finsta
och Räfsnäs, hvilka af dem innehades. Han växte upp till
en hurtig, starklemmad yngling, som härdade sig med lifvet
i skog och mark samt var väl förfaren i jakt och andra
ungdomens idrotter. I kretsen af släktingar och fränder, alla af
svensk godsägarestam, rörde han sig här samt mottog intryck
och åskådningssätt, som blefvo bestämmande för hans följande
lifsutveckling.

<img c id="621">Minnesstenen vid Lindholmen.</img>
</chapter>



<chapter name="Släktförbindelser och släkttraditioner.">
<h2><small>Släktförbindelser och släkttraditioner.</small></h2>

I äldre tider var släktbandet vida starkare än nu samt
medförde lefnadsvanor, tänkesätt och föredömen, ja väl äfven
fördomar och uppstegrad bördsanda. Genom den släkt, som
han tillhörde, och den släktens förbindelser, var sålunda en
ung man på visst sätt redan i förväg bestämd för den
ställning, som han i samhället skulle komma att intaga, och den
umgängeskrets, hvari han skulle komma att röra sig.

<img id="623">Erik Johansson Vasa.</img>

På fädernet tillhörde Gustaf Vasa en af Upplands
förnämsta godsägaresläkter, inom hvilka riksrådsvärdigheten länge
gått i arf. Vanligen benämndes dessa släkter efter den gård,
som varit äldsta stamgodset. Sålunda torde sätesgården Vasa,
belägen i Skeptuna socken och Seminghundra härad, ungefär
halfvägs mellan Uppsala och Vaxholm, varit det gamla
stamsäte, efter hvilket ätten tog sin benämning, hvilken bibehölls,
äfven sedan stamgodset blifvit ett annat. Lindholmen har
under någon tid varit i släktens ägo och då gällt som
stamgods. Sedermera öfverflyttades denna värdighet på
Rydboholm. Till släktens förnämsta egendomar hörde Finsta, där
den myndige lagmannen Birger Persson fordom residerat och
där den heliga Birgitta uppväxt. Det omtalas, hurusom
»Birgittas kapell», hvars lämningar ännu stå kvar på Finsta,
härjades af en vådeld på den tid, då gården innehades af Gustaf
Vasas föräldrar. Fru Cecilia blef däröfver mycket bedröfvad
och utropade: »Jag hade hellre sett, att alla hus på gården
afbrunnit än detta kapell.» Men herr Erik tog saken mera
lätt. Han sade: »Gud ske lof, att det brann upp. Jag fattig
man stod där alltid rädd i mina böner, fruktande, att det
skulle falla på mig, ty fåglarne kunde väl hacka igenom det
gamla taket. Gud ske lof, att vi fingo behålla våra nya goda
stugor.» Till de ringare godsen, på hvilka ej så stort värde
sattes, torde Räfsnäs i närheten af Mariefred hafva hört, och
sådana ägde släkten flerstädes.

Om vasaättens vapenmärke ursprungligen varit ämnadt
att föreställa en halmkärfve, såsom man en tid allmänt antog,
så var det väl betecknande för en burgen och sträfsam
godsägaresläkt med en lifsåskådning, af hvilken Gustaf Vasa själf
städse var djupt genomträngd. Man har emellertid i senare
leder velat uttyda denna vapenbild såsom åsyftande något
militäriskt, antingen ett vapen eller en fascin, och då skulle
den hafva häntydt på det krigarlif, som nog äfven ingick i
släkttraditionerna. Det är emellertid icke efter vapenbilden
utan efter godset, som släkten sannolikt ursprungligen tagit
sitt tillnamn, hvilket för öfrigt som sådant icke kom i bruk
förrän efter Gustaf Vasas tid.

Vasaättlingarne intogo under den senare medeltiden en
inflytelserik ställning i vårt samhällslif. De voro, heter det,
»mycket krigiska, orädda, mäktiga, ärelystna och härsklystna,
betydande män, ömsom oroliga hufvuden, ömsom vältänkande;
stränga riddare, driftiga, högsinta och sluga, nästan alltid fasta
i beslut, som voro sällan obetydliga, sättande af och till
konungar, därtill merendels rika.» Känd i vår unionshistoria är
den gamle ränkfulle drotsen Krister Nilsson Vase, hvilken
innehade det gamla stamgodset Vasa. Mindre bemärkta blefvo 


dennes söner Karl, Nils och Johan, af hvilka den äldste synes
hafva ärft stamgodset. Karls son, den krigiske biskop Kettil
Karlsson, träder däremot så mycket mera fram uti vår historia.
Vasasläkten ifrade då för unionens upprätthållande och anslöt
sig nära till de danska konungarne samt lefde i fejd med
släkterna Bonde och Sture. Men ett fullständigt omslag skedde
därigenom, att Johan
Kristersson Vase
genom giften blef
förenad först med
Sture-, sedan med
Bondesläkten samt
sålunda drogs från
unionssidan till det
nationella
själfständighetspartiet. I sitt
giftermål med Brita
Sture, en syster till
riksföreståndaren
Sten Sture d. ä.,
hade han sonen Erik
Johansson, Gustaf
Vasas fader, hvilken
äfven hörde till den
nationellt svenska
sidan, ehuru han ej
mycket deltog i
stridigheterna.

<img id="624">Sten Sture d. y.</img>

Gustaf Vasas
mödernesläkt hade
sitt namn efter
gården Eka, belägen i Lillkyrka socken, ett par mil från Enköping.
Den har ett vackert läge vid Mälaren, »så att man kan stå
på gården och se alla dem, som segla mellan Enköping och
Stockholm». Efter Greger Månssons död afstods Eka af hans
änka Jutta Valdemarsdotter till Uppsala domkyrka 1437. Men
genom byteshandling återvann Måns Karlsson, Gustaf Vasas
morfar, godset åt släkten samt skref sig sedan herre till Eka;
han dog omkring 1490. Hans bror, Trotte Karlsson,
kämpade på konung Kristian I:s sida i slaget på Brunkeberg 1471
och stupade där. Genom sina äldre släkttraditioner var
sålunda Gustaf Vasa ingalunda unionsfientligt sinnad; han blef
det däremot så mycket mera genom intrycken och
erfarenheterna från sin uppväxttid.

Måns Karlsson till Eka var gift med Sigrid Eskilsdotter,
tillhörande en från Danmark inflyttad gren af slakten Banér.
Med henne hade han dottern Cecilia, som blef Gustaf Vasas
moder. Efter Måns Karlssons död gifte sig fru Sigrid med
riksrådet Nils Gyllenstjerna, hvars släkt äfven räknade sina
anor från Danmark. I detta gifte blef hon moder till Kristina
Gyllenstjerna, hvilken sålunda var halfsyster med fru Cecilia.
Den förbindelse med Sturehuset, hvilken inledts genom Johan
Kristersson Vases gifte med Brita Sture, tillknöts ännu
närmare, då Kristina Gyllenstjerna förmäldes med den blifvande
riksföreståndaren Sten Sture d. y.

Genom sin faster Anna, hvilken var gift med lagmannen
i Västergötland, sedermera riksdrotsen Thure Jönsson af
släkten Tre Rosor, räknade Gustaf släktskap med denne myndige,
men föga pålitlige man. Hans syster Margareta blef gift med
Joakim Brahe, som bodde på Tärna gård i Södermanland;
genom detta svågerlag blef Vasasläkten befryndad med
Brahesläkten. Efter Joakim Brahes död i Stockholms blodbad
förmälde sig Margareta under en följande tid med grefve Johan
af Hoja.

<img></img>
</chapter>
<chapter name="Uppväxttiden">
<h2><small>Uppväxttiden.</small></h2>

Efter Sten Sture d. ä:s död upptogs Gustaf under någon
tid hos riksföreståndaren Svante Sture, hos hvilken ynglingen
hade ett godt tillfälle att utbilda sig i hurtighet och
idrottsfärdighet. Vid år 1509 sändes han till Uppsala för att
uppöfva sig i bokliga studier. Under namnet »studium generale»
hade universitetet därstädes fått sitt stiftelsebref redan 1477,
men var ännu föga mer än en påbyggnad på den därstädes
förut befintliga trivialskolan. Föreläsningar i teologi, kanonisk
rätt (kyrkolag) och filosofi höllos emellertid numera där, och
i raden af akademilärare hade den långt förut aflidne
historieskrifvaren Ericus Olai d. ä. som den erkändt förste
förtjänstfullt verkat. Bevistandet af sådana föreläsningar kom,
åtminstone till en början, ännu icke i fråga för den unge
riksrådssonen. Gustaf Vasas studier började vid trivialskolan och
torde ej varit ämnade att sträcka sig synnerligt därutöfver.

Med en af lärarne vid denna skola kunde han emellertid
icke komma öfverens, och därigenom blef hans studiikurs
därstädes afbruten fortare, än ämnadt var. Det var en lärare af
dansk börd, mäster Ivar, hvilken »var allom led och gaf
Gustavo stut», säger krönikan. Mäster Ivar begagnade gärna
hvarje tillfälle att framhålla danskarne och säga förklenliga
ting om svenskarne; men detta tjänade endast att uppblåsa
fosterlandsglöden hos den frimodige ynglingen och dref honom
att fatta föresatser, dem han sedermera utförde. Då han vid
något tillfälle blifvit retad af mäster Ivars stickord, sade han
rent ut: »Se, hvad jag vill göra; jag skall draga upp i Dalarne,
få dalkarlarne ut och slå juten på näsone.» Han lär då af
mäster Ivar fått kroppsaga eller »stut», hvilket behagat
honom mycket illa. I vredesmod drog han sin lilla värja och
genomhögg därmed den framför honom liggande skolboken
»Alexandrum» (troligen »Alexandri doctrinale», en af den
tidens mest begagnade läroböcker). Därpå skildes han helt
tvärt från mäster Ivar med utropet: »Hej, jag tör gifva dig
och din skola tusan.» Han måtte sålunda i förtid hafva
lämnat trivialskolan.

I Uppsala kvardröjde han emellertid. Det omtalas, att han
något bevistat föreläsningarne »in academia», där man väl då
lika litet som under en senare tid fordrade några synnerliga
förkunskaper af en högättad yngling. Bland de lärare, vid
hvilka han särskildt fäste sig, omtalas Henrik Sledorn och
Mathias Erici; den förstnämnde tog han under en senare tid
till sin kansler. Vid sidan af bokstudierna utbildade han sig
äfven i musiken, för hvilken han hade stor fallenhet, samt lär

<img c id="625">Gustaf Vasas studerkammare på Rydboholm.</img>

hafva själf förfärdigat åtskilliga musikinstrument, hvilka sedan
»till åminnelse af hans ungdoms ro i många år blefvo gömda
i särskildt rum på Stockholms slott». Åt ett ungdomligt
idrottslif måtte han därjämte med lust hafva hängifvit sig;
han deltog i vargskall, var »lustig» i sällskap med glada
kamrater och dref med dem omkring i Uppsalas omnejd, där han
synnerligt gärna besökte Kvarnebo samt Vänge och Björklinge
prästgårdar. Han gick den tiden vanligen klädd i en röd
engelsk rock. Som flykting i Dalarne återsåg han sedan
under betydligt olika förhållanden ett par medlemmar af den
kamratkrets, med hvilken han då rörde sig i Uppsala.



Vid 1514 upptogs han i riksföreståndaren Sten Sture den
yngres närmaste omgifning; han var då på sitt adertonde år,
tillägga de flesta krönikorna, och denna uppgift
sammanstämmer ju äfven med hans af Geijer antagna födelseår. Med sin
frände, den unge, ädelsinnade riksföreståndaren, knöt han en
nära vänskap. Inom den omgifning, hvari han nu befann sig,
fäste han sig därnäst i synnerhet vid den gamle Hemming Gad,
hvilken torde på honom utöfvat ett inflytande, jämförligt med
det Johan Gyllenstjerna under ett påföljande tidehvarf öfvade
på den unge Karl XI. Ur Hemming Gads krönika
inhämtade han, liksom många andra på den tiden, sitt nationellt
svenska åskådningssätt, hvilket stegrades genom hvad han
alltjämt omkring sig såg och upplefde.

På nära håll var han vittne till den unge, nytillsatte
ärkebiskopen Gustaf Trolles öfvermodiga beteende och synes för
denne hafva fattat en djup motvilja, som kom att sträcka sig
lifvet igenom. I den fejd, som slöts med Stäkets nedbrytande,
gjorde han sina första vapenprof. Då Trolle hårdt ansattes,
erbjöd denne sig att gå ut till Sturens läger för att underhandla
samt fordrade, att Gustaf under tiden skulle kvarhållas som
gisslan på Stäket; på förhand var befallning gifven, att den
unge herren genast skulle hängas utanför slottsmuren, ifall
minsta förfång gjordes mot Trolle i lägret. Dag var utsatt
för mötet; men Sten Sture och rådsherrarne fingo vänta två
timmar förgäfves i stridt hällregn, utan att Trolle infann sig.
Han hade nämligen förnummit ett rykte, att den danska flottan
anländt till hans undsättning, och var nu ej längre benägen
för att underhandla. Ryktet visade sig äfven snart vara
grundadt, enär en dansk flotta med 4,000 man ombord inseglade
i Stockholms skärgård under befäl af Joakim Trolle och
Severin Norrby.

Fienden fattade fast fot i trakten af Dufvenäs och oroade
därifrån Stockholms omgifningar. Sten Sture och Gustaf Vasa drogo
med sitt svenska folk dem till mötes. Det blef då vid Vädla (på
Östermalm) en hård strid. Gustaf, som med stor manhaftighet
gick i spetsen, lär hafva afgjort den seger, som där slutligen vanns.
Danskarne flydde till stranden, där de med största hast
inskeppade sig för att återsegla till sitt land. På återvägen gjorde de 


emellertid skada, hvar de kommo åt; de brände städerna
Söderköping och Västervik samt sköflade Stegeholms slott.
Äfven till kusterna af Öland och Finland utsträckte Norrby sina
härjningståg.

Efter denna sin första vapenbragd gällde Gustaf Vasa
som den anseddaste mannen i riket näst riksföreståndaren och
togs vid alla viktiga angelägenheter till råds. Snart behöfde
man åter taga hans medverkan i anspråk. Sedan Stäket
blifvit nedbrutet, kom Kristian med den danska flottan åter till
Stockholms närhet och lägrade sig vid Södermalm. Men Sten
Sture, som hade sitt folk samladt i Södermanland, antågade
därifrån och hotade honom i ryggen. På Maria Magdalenas
dag 1518 stod slaget vid Brännkyrka. Gustaf Eriksson förde
här det svenska hufvudbanéret och förde det äfven denna
gång till seger. Danskarne ledo stor manspillan, och 300 tagna
fångar infördes af de segrande till Stockholm.

De täta utfall, som nu företogos, nödgade snart konung
Kristian att draga sig ut till sin flotta i skärgården. En
ihållande motvind tvang honom att ligga kvar långt in på hösten.
Hans förlägenhet ökades genom tilltagande lifsmedelsbrist. Vid
Elfsnabben lät han sätta i land en del af sina trupper. Då
dessa sågo sig öfvergifna af sin konung, erbjödo de sin tjänst
åt riksföreståndaren; men denne fann rådligast att ej mottaga
dem, utan lät föra dem öfver gränsen.

*
</chapter>

<chapter name="Fångenskapen i Danmark och flykten till Lybeck">
<h2><small>Fångenskapen i Danmark och flykten till Lybeck.</small></h2>

I sin nöd begärde konung Kristian ett stillestånd, hvilket
Sten Sture gärna medgaf, i hopp att uppriktig
fredsuppgörelse skulle följa. Konungen förebar äfven en sådan afsikt; men
i själfva verket ville han endast draga ut på tiden, tills vinden
blifvit honom gynnsam, samt under tiden med list och svek
söka vinna hvad vinnas kunde. Till Stockholm afsändes en
beskickning med biskop Erik af Viborg i spetsen. Den
begärde, att riksföreståndaren skulle inställa sig till
underhandling på konungens skepp, där han skulle åtnjuta all säkerhet,
hvarför biskop Erik med sitt hufvud gick i borgen. Den
godtrogne herr Sten var genast villig att efterkomma konungens
önskan. Men Gustaf Eriksson och den gamle Hemming Gad
afrådde på det högsta därifrån. De menade, att konungens
anbud ingalunda vore så uppriktigt som det såg ut; ville han
verkligen fred, kunde den genom fullmäktige lätt uppgöras.
Kristian torde väl vara sinnad att låta sina landsmäns hufvud
springa, allenast han finge i sitt våld den man, som med sina
förfäder i så lång tid varit honom till hinder. Sten Sture gaf
efter för denna varning och vägrade att komma. Kristian
afsände då en ny beskickning med anbud att själf komma till
Stockholm för att där underhandla. Men han begärde, att
Gustaf Eriksson jämte några af rådet i sådant fall skulle
skickas ut som gisslan till de danska skeppen. Detta anbud
mottogs af Sten Sture med samma godtrogenhet, och äfven Gustaf
ville däremot intet invända, om än hans tillit till den danske
konungens löften äfven denna gång ej torde varit
synnerligen stor.

Jämte Gustaf Eriksson utsågos fem andra förnämliga
svenska herrar, nämligen Hemming Gad, Lars och Göran
Siggeson Sparre, Olof Ryning och Birger Nilsson (Grip), att såsom
gisslomän afgå till de danska skeppen. Det aftalades, att de
vid Kungshamn skulle hafva sig till mötes de gisslomän, som
å konungens vägnar skulle lämnas. I förlitande härpå gåfvo
de sig ut i en liten farkost, en s. k. äsping, med en
besättning af endast 12 man. Då de hunnit ungefär halfvägs, mötte
dem ett danskt krigsskepp med 100 mans besättning under
befäl af Tyge Krabbe. Han tillkännagaf för dem konung
Kristians begäran, att de skulle medfölja till Elfsnabben, där
konungen med dem hade något synnerligt att afhandla. De
svenske herrarne invände, att de ej hade tillsägelse att draga
längre än till Kungshamn. Om konungen ej där kunde
förhandla med dem, vore de sinnade att vända om till
Stockholm. Krabbe föregaf, att konungen nu vore så bekymrad,
att han ej kunde vid Kungshamn något förhandla. »På min
himmelrikes lott» tillade han edligt, »är det ingen annan
mening, än att I frie och välbehållne skolen komma så af som
till.» De svenska herrarne tvekade emellertid, förklarande sig 


vilja därom med hvarandra något närmare öfverlägga och
rådslå. Men då kom snart i dagen den verkliga meningen med
denna tillställning. Den öfverlägsna danska besättningen
öfvermannade dem, och det sades rent ut: »Hvar I nu icke
viljen godvilligt komma till konungen, så skolen I nu göra det,
antingen I viljen eller icke.»

Sålunda blefvo de svenska herrarna trolöst bortförda långt
ut bland skären till konungens skepp. I fyra dagar öfverlade
konung Kristian med sina förtroendemän om hvad man skulle
med de bortförda företaga. Det saknades ej benägenhet att
»taga den gamle förrädaren doktor Hemming Gad och alla
de med honom voro vid halsen». Förevändningar därtill
uppletades; bland annat, att »de skulle njuta sin herre, herr Sten,
det till ondo, för det han så föraktade de danskes herre, som
var en smord konung, att han icke strax efter dennes
begäran ville gifva sig till honom på hans skepp». Emellertid hade
Kristian ändtligen fått gynnsam vind och stannade nu vid det
beslut att föra de svenska herrarne fångna med sig till
Danmark. De beredde sig på det värsta och väntade, att det
vid framkomsten skulle gälla deras lif. Men väl framkommen,
rådgjorde konung Kristian med »mor Sigbrit», hvars dotter,
den sköna Dyveka, var hans älskarinna; han hade till Sigbrit
ett odeladt förtroende och tillfrågade henne gärna i svårare
fall. Den sluga kvinnans råd blef, att han skulle behålla
herrarne fångna och vid lif som ett tvångsmål mot Sturen och
de svenske, om det någon gång i framtiden skulle behöfvas.
De fångna herrarne blefvo sålunda fördelade på olika
uppehållsorter i Danmark.

Gustaf öfverlämnades sålunda i vård hos sin frände Erik
Banér, hvilken som förläning innehade Kallö slott, som låg
på en liten med fastlandet förbunden ö på Jyllands östra kust;
ruinlämningar däraf finnas ännu i behåll. Ett vite af 6,000
daler utsattes för Banér, i fall han läte fången undkomma.
Därför bevakades Gustaf i början något och måste då tåla att hafva
en dräng efter sig, hvar gång han gaf sig ut. Efterhand
bortlades emellertid farhågorna, och han fick som husets frände
obehindradt vandra omkring i slottets omgifning. Kosthållet
var emellertid icke det bästa, eftersom hans värd var en långt

ifrån bemedlad man. Erik Banér »höll honom», skrifver Peder
Svart, »så passeligen väl, dock behagade honom den spisning
där vankade, nämligen salt öl, svart och groft bröd och
härsken sill, så illa, att han hade endels så gärna varit om halsen
som han lefde i sådan ömkan, efter han fast bättre var van
i sitt fädernesland».

Men ännu mera plågades Gustaf af hvad han på denna
nödtvungna vistelseort fick höra om danskarnes planer och om
den stora fara, som hotade hans fädernesland. De danska
junkrar som tjänade i gården eller kommo dit som gäster, lade

<img c id="626">Kallö slott.</img>

intet band på sin meddelsamhet, emedan de togo för gifvet,
att han aldrig med lifvet skulle komma därifrån. De läto
förstå, att, om danskarne en gång återigen finge Sverige i sitt
våld, ehvad det måtte ske genom krig eller dagtingan, skulle
de icke försumma att »leka Sanct Peders lek» med de
svenske. Man skulle så mönstra dem, att minsta delen skulle
blifva i behåll. Först skulle man taga vid halsen adeln, därnäst
köpstadsmän och bönder, de där i någon förmögenhet vore,
ty »med en fet oxe är snart sak gifven». Det passar sig
ju mycket väl, sade de, att fattiga danska män få till äkta
de svenska fruar och knapehustrur eller deras döttrar samt


besitta deras gods, gårdar och ägor. Och när så med dem vore
förfaret, skulle man äfven hålla till godo med de feta
borgarkvinnor, som hus och grund hade. De menade, att den
svenske bonden väl kunde lära sig att gå vid plogen med träben
och blott en hand. Hånande berömde de sig af att så ofta
hafva dragit de godtrogne svenskarne vid näsan med fagra
ord, med bref och sigill, hvilket spel man godt kunde förnya
när som helst.

Detta skryt var redan i sig själft olidligt nog, äfven om
i krönikans bjärt färglagda framställning torde kunna något
afprutas. Men ännu mera pinsam blef Gustafs oro, då han
förnam Kristians oerhörda tillrustningar och tillika betänkte
det nödställda läget hemma i Sverige, där hans närvaro skulle
hafva varit väl behöflig. Året 1519, hvilket han måste
tillbringa i nödtvungen overksamhet, användes af den mäktige
fienden till företagandet af de mest fruktansvärda rustningar.
Af kejsar Karl V uppbar Kristian sin gemåls brudskatt och
använde de så erhållna medlen till omfattande värfningar at
utländskt krigsfolk. Ingen hemlighet gjordes däraf, att man
vid början af det följande året ämnade bryta löst. Gustaf visste,
att riksföreståndaren där hemma endast hade en illa utrustad
allmogeskara att anlita, att tillgångarne ingenstädes räckte
till, att split rådde och förräderi lurade på många håll. Det
stundade nu till årets slut, och den förlängda fångenskapen
på Kallö föreföll honom värre än ett själfmord. »Han blef»,
heter det, »öfvermåttan betagen af ängslan och grämelse, så
att honom hvarken mat eller dryck kunde väl smaka, fast han
än hade blifvit bättre bespisad, än det skedde; hans sömn
var honom icke heller hvarken rolig eller söt.» Genom att
rymma skulle han bringa sin hederlige värd och frände i svår
ledsamhet; genom att kvarstanna skulle han sannolikt nödgas
att overksam upplefva sitt fäderneslands undergång. Den högre
pliktens bud manade honom dock till slut oemotståndligt.
Med Erik Banér kunde han i framtiden träffa uppgörelse, och
någon skyldighet att kvarstanna förelåg för honom ej, då han
ej gifvit sig som krigsfånge, utan blifvit bortförd mot tro och
lofven. Han beslöt därför att fly.

Tidigt en sommarmorgon 1519 gaf han sig ut från Kallö,

iförd bondekläder, som han oförmärkt lyckats skaffa sig, och
ställde till fots kosan söderut. Han undvek stora landsvägen
och smög fram på ensliga, slingrande skogsstigar. Emellertid
påskyndade han sin färd, så att han andra dagen vid
middagstiden anlände till Flensburg. Där träffade han några sachsiska
köpmän, som förde en oxdrift från Jylland och ämnade sig
tillbaka till Tyskland. Med dessa gaf han sig i sällskap och
drog sålunda utan vidare äfventyr till Lybeck. Han
anlände dit den 30 september och fick härberge hos en rik
köpman, Kordt König, hvilken upptog honom i sitt hus. Inför
rådet gaf han sig snart till känna och sökte åt sig utverka
skydd.

Man kan lätt tänka sig Erik Banérs ängslan och
förtrytelse, då han förnam, att den honom anförtrodde fången
afvikit, och såg sig drabbad af den högst kännbara
penningeförlusten. Han gjorde hvad han kunde för att utspana
flyktingen, men denne hade fått godt försprång. Snart förnams,
att Gustaf uppehöll sig i Lybeck. Konung Kristian antastade
då Banér hårdeligen och skickade honom till Lybeck för att
återfordra Gustaf. I själfva verket var dennes belägenhet här
till en början ganska osäker. De styrande i Lybeck ville då
ännu undvika att komma i delo med konung Kristian och
visade sig därför ej obenägna att efterkomma Erik Banérs kraf.
De tilltalade därför Gustaf skarpt och sade, att eftersom han
var konungens fånge och hade rymt ur sitt fängelse, borde
han återsändas dit igen. I samma riktning uttalade sig
Banér, som inför rådet i Gustafs närvaro återfordrade honom.
Han beskyllde honom för en trolöshet, som ej vore att
förmoda af en riddersman, än mindre af en släkting. Det
företeddes ock ett af konungen egenhändigt skrifvet bref, hvari
rådet med svåra hotelser uppfordrades att utlämna flyktingen.

Gustaf förde med frimodig vältalighet själf sin
försvarstalan. »Ingen ärlig man», sade han, »skall med något skäl bevisa,
att jag är någon fånge, enär jag blef aflämnad som gisslan.
Komme den fram, som rätteligen och med sanning kan
bevisa, uti hvilken skärmytsel eller på hvilket rum jag och de
andra gode svenska män, som svikligen bortfördes, stadde
voro den tid vi blefvo fångade, eller hvilka de voro, som oss 

angrepo. Men alldenstund ingen med skäl kan bevisa det,
böra vi icke kallas fångar, utan öfverfallna och besvikne ärlige
män. Eller med hvad rätt kan den kallas en fånge, hvilken
aldrig varit stadd i fängelse eller den den hvarken ära,
förpliktelse, lag eller rätt hafver fängslat?» På Banérs
förebråelser svarade han, att han med full rätt frälst sig ur en
fångenskap, hvilken drabbat honom endast i följd af hans tillit till
konungens försäkran. Han lofvade äfven, att han genast efter sin
ankomst till Sverige skulle till Banér öfversända den
penningsumma, hvilken komme att som böter utkräfvas.

<img c id="627">Lübeck på 1500-talet.</img>

Gustafs försvarstal skulle sannolikt intet hafva uträttat,
om ej borgmästaren i Lybeck, Niklas Broms, tagit sig hans sak
an. Denne var en förståndig och statsklok man, som ej blott
fann Gustafs skäl välgrundade, utan äfven insåg den skada
som för Lybeck kunde uppkomma, om Kristian blefve
envåldsherre öfver hela Norden. Vid denna tid hade nämligen från
Sverige ankommit underrättelser, som voro ägnade att ingifva
sådana farhågor. Man hade nämligen förnummit den danska
härens inbrott i Sverige, det olyckliga slaget vid Bogesund,
danskarnes segertåg öfver Tiveden och Sten Stures snart därpå
följande död. Att under dessa omständigheter utlämna Gustaf

vore att prisgifva den ende man, som skulle kunna träda i
spetsen för bekämpandet af Danmarks öfvervälde i Norden.
Denna synpunkt blef för borgmästaren bestämmande. Han
uttalade sig för, att man borde taga Gustaf i beskydd,
framdeles hemföra honom till Sverige samt lämna honom bistånd
och därvid sorgfälligt bevaka Lybecks intressen. Detta
förslag lyckades han i rådet göra gällande, hvarför den danska
konungens fordran afslogs. Gustaf blef nu uppkallad i rådet;
han tillkännagaf sin afsikt att träda i spetsen för Sveriges
försvar, hvaremot rådet lofvade att öfverföra honom oskadd samt
med penningar och manskap lämna honom bistånd, då han
det begärde.

*
</chapter>

<chapter name="Återkomsten till hemmet">
<h2><small>Återkomsten till hemmet.</small></h2>

Det långa kvardröjandet i Lybeck måste för Gustaf hafva
varit en tid af pinsam oro. Länge sväfvade han i ovisshet
om sitt eget öde, tills hans räddning slutligen utverkades, och
sedan måste han ännu en tid kvarstanna i Lybeck tills
sjöfarten vid vårens början öppnades. Under den tiden blef
ställningen i hemlandet alltmer förtviflad. Danskarne tågade
öfver Tiveden genom mellersta Sverige och bemäktigade sig
Västerås, medan man på svenska sidan stod rådvill i saknad
af erkänd styrelse; Thure Jönsson, Gustaf Vasas frände, sökte
uppträda som riksföreståndare, men ägde ej allmogens
förtroende. Gustaf Trolle återtog sitt ämbete och arbetade ifrigt
för konung Kristian, hvilken också blef på ett möte i Uppsala
antagen som Sveriges konung. Ännu höll sig emellertid
Stockholm, hvars försvar leddes af Kristina Gyllenstjerna, Sturens
änka. Hon vände sig med anhållan om hjälp till Lybeck,
som då till Stockholms understod afsände Staffan Sasse med
skepp och manskap. Äfven Kalmar var ännu ointaget, men
hade föga hopp om att hålla sig, då Norrby blifvit afsänd för
att belägra detsamma.

Slutligen bereddes åt Gustaf tillfälle att på en
warnemündeskuta, förd af en skeppare vid namn Henrik Möller,
<img l id="628">Monument å Stensö udde.</img>
afsegla från Lybeck. Helst
hade han velat landstiga
vid Stockholm för att lämna
sitt bistånd åt fru Kristina
vid hufvudstadens försvar.
Men denna segelled var
ganska osäker i följd at
de många danska skepp,
som i skärgården kryssade;
dessutom var en dansk
flotteskader redan förlagd
i Stockholms hamn. Gustaf
styrde därför kosan åt
Kalmar och landsteg i
slutet af maj vid Stensö
udde strax utanför Kalmar.
Till åminnelse däraf är nu
därstädes rest ett
monument med hans byst.
Befälet på Kalmar slott
fördes af fru Anna Bjelke,
änka efter den aflidne
kommendanten Johan Månsson Natt och Dag. Af henne blef
Gustaf med stor glädje mottagen. På torget talade han till
de sammankallade borgarena och uppmanade till manhaftigt
motstånd. Men de åhörde hans tal med en tystnad, som bar
vittne om handfallen modlöshet. Han vände sig då till det
mest af tyskar bestående manskapet på slottet. Men här
rönte han ett ännu sämre mottagande. De voro så förbittrade
öfver uppmaningen till fortsatt motstånd, att de till och med
hotade hans lif, hvilket räddades endast därigenom, att fru
Anna höll honom dold på ett säkert gömställe i slottet. Nu
låg äfven Norrby med sina skepp utanför Kalmar, hvarigenom
Gustafs belägenhet blef ännu mera brydsam. Han utverkade
därför, att han fick oskadd begifva sig därifrån, och drog till
det inre af Småland. Kalmar föll sedan snart i danskarnes våld.

Någon säkerhet hade han icke därefter heller, utan gick
fridlös omkring som ett jagadt villebråd. Småland och 




Östergötland voro redan uppfyllda med danskt krigsfolk, och
eftersom Gustafs återkomst hunnit blifva bekant, voro spejare
utsända åt olika håll för att uppsöka honom. Förklädd
ströfvade han omkring i skogarne och på fälten, mestadels långt
ifrån de stora farvägarne. Ibland kom han midt bland sina
förföljare, men hade städse den lyckan att ej blifva igenkänd.
Om söndagarna, då bönderna voro samlade vid sina kyrkor,
uppträdde han en och annan gång, själf klädd i bondedräkt,
ibland dem och sökte genom sitt tal uppmana dem till
resning, men han möttes med likgiltighet eller uppenbar ovilja.
Det svarades honom: »Ej lär salt och sill fattas oss, så länge
vi lyda konungen; men skulle vi resa oss, då vore vi säkra
om undergången.» Ja, det hände någon gång, att man i
otålighet sköt med pilar efter honom.

Under sådana irrfärder kom han till frälsemannen Bengt
Eriksson på Skällesnäs i södra Wedbo härad. Denne hade
af konungen erhållit ett lejdebref, hvilket han visade Gustaf,
och rådde honom följa med sig till Stockholm. Men Gustaf
förklarade sig ämna draga till Dalarne, och gaf honom det
rådet att följa med dit. Till sin olycka följde Bengt Eriksson
icke detta råd, utan drog till Stockholm, där han delade
lika öde med de andra dödsoffren. Stockholm hade nu gifvit
sig åt konung Kristian, hvilken å sin sida gaf stora löften om
mildhet och därmed i början bedårade.

Genom Östergötland och Södermanland lyckades
emellertid Gustaf leta sig väg till sin gård Räfsnäs nära Mariefred
och höll där under någon tid sin vistelse hemlig, medan han
af sitt landgille därstädes hopsamlade de penningmedel, som
stodo att erhålla. För svågern Joakim Brahe och systern
Margareta, som bodde i närheten på Tärna gård, hade han
redan förut gifvit sig till känna. Men i sina framtidsplaner
kunde de båda svågrarne ej komma öfverens. Gustaf yrkade,
att de båda skulle med förenade krafter samla sina
underhafvande och mana den kringboende allmogen till uppresning.
En sådan plan var herr Joakim långt ifrån att vilja bifalla.
Han hade undfått konungens vänliga försäkringar och blifvit
inbjuden att bevista dennes kröning i Stockholm. Han trodde
äfven klokast vara att följa denna inbjudning. »Om jag droge

mig undan», sade han till
Gustaf, »månne icke då
min hustru och edra egna
föräldrar finge umgälla det.
Med eder är det en annan
sak. Man vet ej, på
hvilken ort ni vistas. Ni är ej
kallad till konungens
kröning, och det är ej rådligt,
att ni visar er, förrän ni
undfått hans försäkran.»
I systerlig ömhet sökte fru
Margareta med tårar och
böner öfvertala sin bror
att afstå från sitt farliga
beslut och följa svågerns
råd. Det blef emellertid
fåfängt; svågrarne gingo hvar sin olika väg, den ene till sitt
och sin makas fördärf, den andre till rikets räddning och sin
egen upphöjelse.

<img c id="629">Joakim Brahe</img>

Under sin vistelse på Räfsnäs gjorde Gustaf äfven besök
hos den gamle ärkebiskopen Jakob Ulfsson, hvilken, sedan
han afgått från sitt ämbete, bebodde en våning, som han åt
sig tillredt uti Mariefreds kartusianerkloster. Den gamle
ärkebiskopen rådde Gustaf att söka en vänlig uppgörelse med
konung Kristian och lofvade att därvid vara behjälplig med
uppmaning till riksens råd, hvarigenom han hoppades kunna
bereda Gustaf en säker lejd. Han framhöll därvid, att andra
personer, som förut varit konungen misshagliga och måst
undsticka sig i skogarne, nu erhållit fridsbref, »så att dem stod intet
annat före att förmoda, än att all ovilja skulle vara förgäten och
allt det förr brutet var skulle vara en afslutad sak». Ja, han
förmenade, att Gustaf säkerligen vore inbegripen i det
fredsbref, som gifvits åt fru Kristina, Sten Stures änka, då hon
till konungen uppgaf Stockholm. Under några dagar togs
detta förslag i öfvervägande, Gustaf hade nog från början
sina skäl att ej mycket förlita sig på förespeglingarne om
konung Kristians huldhet; det dröjde ej länge, förrän sista




skymten af tvekan försvann, då han fick se den hemska
verkligheten rakt i ögonen.

<img c id="630">Räfsnäs (från en senare tid).</img>

Snart fick man erfara, att Kristians alla
huldhetsförsäkringar endast voro bländverk, hvarmed han ville locka sina
offer i fällan. Den inbjudning, som Gustaf Vasas fader och
svåger efterkommit, var endast det medel hvarigenom man
ämnade samla i Stockholm alla dem, som man under
förevändning af den påfliga bannlysningen ämnade rödja ur vägen.
Vid sin kröning visade sig Kristian mycket kärvänlig, och de
närvarande herrarne läto sig grundligt förpläga, »icke
förmodande, att vinet med bloden och maten med lifvet skulle
vedergällas». På själfva kröningsdagen öfverlades om det
ohyggliga uppträde, som man ämnade tillställa; Gustaf Trolle lät
utan svårighet förmå sig att uppträda som anklagare och

yrka det strängaste straff. Sålunda fängslades en mängd
herrar, hvilka man under skenet af denna anklagelse ville
komma åt. Den 8 november försiggick på Stortorget i
Stockholm det ohyggliga uppträde, som är kändt under namnet
»Stockholms blodbad». Gustafs fader och svåger voro med
bland dem, som då satte lifvet till. Kristina Gyllenstjerna
samt hans moder och systrar bortfördes sedermera fängslade
till Danmark.

<img id="631">Kristina Gyllenstjerna.</img>

Det dröjde ej länge, förrän underrättelsen om detta
olycksöde kom fram till Räfsnäs. Joakim Brahes gamle räntmästare,
hvilken följt sin herre till Stockholm och där varit vittne till
blodbadet, lyckades undkomma till Gripsholm och meddelade
det sorgliga budskapet åt Gustaf. Den gamle kunde för
tårar knappt få fram orden; han tecknade i stället med handen,
men olycksbudet var ändå tydligt nog. En frälsebonde, som


han några dagar förut utsändt, kom tillbaka med bekräftelse
och tillägg till hvad man redan förut erfarit. Gustaf fick nu
veta, att en stor penningsumma var utsatt som pris för hans
gripande och dödsstraff förelagdt enhvar, som vågade
undangömma honom.

I sin hittillsvarande tillflyktsort kunde han ej längre känna
sig säker. Men då han beslöt sig för att fly, gjorde han det
för att upptaga kampen, ej för att undvika den. Han satte
i verket den helt säkert länge närda föresatsen att begifva
sig upp till Dalarna för att sätta dess tappra folk i rörelse.
Han hopsamlade därför hvad han af penningar och ägodelar
kunde medtaga samt gaf sig på väg. Det var i slutet af
november. Samtidigt lämnade Kristian Stockholm och for genom
riket söderut, öfver allt betecknande sin väg med nya
blodsdåd och ohyggligheter. Vid jultiden besökte han Linköping
och Vadstena, där några personer, dem biskop Brask angifvit,
blefvo rådbråkade. Sedan gjordes besöket i Jönköping, där de
späda Ribbinggarnes kroppar föllo hufvudlösa till marken, och
i Nydala, där abboten och åtskilliga munkar dränktes. Men
hans förordning om vapnens utlemnande tände samtidigt i
nordöstra Småland den uppresning, hvarmed befrielsekampen
tog sin början. Efter att hafva fullbordat en sådan Eriksgata
genom Sverige återvände han till Danmark.

*
</chapter>

<chapter name="Äfventyrsfärden i Dalarne">
<h2><small>Äfventyrsfärden i Dalarne.</small></h2>

Åtföljd af en tjänare, som forslade hans packning, drog
Gustaf till Kolsund, där en vinterfarled gick öfver Mälaren.
Tjänaren, som ej fann rådligt att längre följa sin herre och
väl äfven frestades af vinningslust till svekdåd, fann vid
Kolsund, där farleden gick från Selaön till fastlandet, tillfälle att
rymma undan med packningen. Men så snart Gustaf upptäckt
sveket, satte han efter flyktingen, hvilken själf undkom men
nödgades lämna från sig hästen och det medförda godset.
Gustaf fortsatte därpå ensam sin väg. I en bondgård lade 
<img id="632">Gustaf Vasa vid Rankhyttan.</img>
han af sin herredräkt och lemnade den dittills begagnade hästen
åt bonden i utbyte mot de erhållna bondekläderna.

Så anlände han välbehållen till Falun. Där satte han
sin medförda skatt i säkerhet. Då han i sin sin riddaredräkt
ej kunde vara tryggad för väntade efterspaningar, förklädde
han sig till bonddräng. Han lät rundklippa sitt hår samt
tog på sig en kullrig hatt och en kort vadmalsjacka. Med
yxa på axeln vandrade han omkring såsom andra bonddrängar,
de där sökte arbete. Han ställde först sin färd till
Rankhyttan, som ligger vid en sydspets af sjön Runn i närheten
af Falun. Där bodde den förmögne godsägaren Anders
Persson, hvilken i forna dagar tillhört hans kamratkrets i Uppsala.
Han närmade sig denne, utan att dock genast våga öppet
förtro sig åt honom, då ungdomskamraterna ej alltid förblifva
desamma, sedan de börjat gå skilda banor.

Han företedde sig därför här som arbetssökande, sällade
sig till drängarne, som tröskade i ladan och fick arbeta med
dem. Det undföll dem i längden ej, att den nye
arbetskamraten röjde vissa finare herremannalater och ej skötte slagan
med samma vana handlag. Än mera uppdagade med kvinnlig
skarpsynthet pigan, som bar mat till drängarne; hon märkte,
att en broderad silkeskrage stack fram under den nykomnes
jacka. De hade nu fullt grundadt skäl till misstanke, att han
ej var någon verklig bonddräng och meddelade det för
husbonden. Denne lät då kalla karlen till sig och igenkände
utan svårighet Gustaf. I farliga företag vågade han ej inlåta
sig, men ville ej heller svika det förtroende, som till honom
blifvit satt. Han rådde därför Gustaf att begifva sig längre
in i landet och tidtals ombyta vistelseort. Därpå togo de ett
vänligt afsked af hvarandra.

Gustaf gaf sig då vidare åstad och gick på isen öfver den
tillfrusna Runn. På vägen mellan Vika och Torsångs
socknar kom han i lifsfara. På Lillälfven, som från Runn flyter
ut i Dalälfven, brast den tunna isen, så att han föll ned och
vattnet gick honom upp under armarne. Med sin uppöfvade
vighet lyckades han krafla sig upp igen. I färjkarlens stuga
fick han sina kläder nödtorftigt torkade och fortsatte därefter
sin vandring utmed sjön till det närbelägna Ornäs.

<img c>Ornäs.</img>


Där bodde Arendt Persson, hvilken fordom tjänat under
hans befäl i Sten Stures här. Denne gaf sig sken af att vara
vän, men bar svek i sitt hjärta. Han mottog Gustaf med
hycklad hjärtlighet och lockade till sig hela hans förtroende,
men hans lystnad stod efter det höga pris, som var utfäst
för flyktingens utlämnande. Medan Gustaf undfägnades i
Arendts stuga, samtalades om den uppresningsplan, som låg
honom om hjärtat. Slutligen uppmanade honom Arendt att
taga sig hvila uppe i loftet och erbjöd sig att under tiden
resa omkring och höra sig för hos grannarne. Gustaf, som
var trött efter den långa, ansträngande färden, gick med nöje
till hvila, och Arendt for ut i sin släde.

<img c id="633">Ornässtugans inre.</img>

Han begaf sig då till sin granne, den rike Måns Nilsson
på Aspeboda. För denne yppade han nu, hurusom han fått
en gäst, som det vore farligt att hysa, men vinstgifvande att
förråda, samt bad om råd och samverkan. Måns Nilsson ville
emellertid ej låna sig till biträde åt sveket, utan rådde Arendt
att låta Gustaf fara och »fria sig, bäst han kunde». Arendt 

var dock besluten att ej släppa sitt rof. Han satte sig ånyo
upp i släden och for förbi sin egen gård till Brun Bengtsson
på Sätra, hvilken då var konungens befallningsman. För denne
berättade han, hurusom Gustaf Vasa på god tro uppehöll sig
på hans gård och därstädes, om nödig handräckning erhölles,
med lätthet kunde gripas. Arendt kvardröjde öfver natten
på Sätra, där han och fogden gjorde sig glada öfver den goda
fångst, hvilken de nu hade så godt som i händerna. Följande
morgon anträdde de återvägen till Ornäs och hade då tjugo
man af fogdens folk med sig.

<img c id="634">Barbro Stigsdotter.</img>

Men det lömska anslaget hade då redan blifvit
omintetgjordt. Arendts hustru Barbro Stigsdotter tillhörde en ättstor
släkt; hon var systerdotter till biskopen i Västerås Otto
Svinhufvud, och hennes fader Stig Hansson var en i
Österdalarne myndig man; hon hade äfven i sitt hjärtelag något
storslaget och skydde sin mans lågsinthet, hvilken hon af
erfarenhet måtte hafva lärt känna. Då hon föregående dag sett
Arendt i brådskande fart köra förbi Ornäs på väg till Sätra,
anade hon oråd. Hon yppade för Gustaf det svek, som
sannolikt förestod, rådde honom att ofördröjligen afresa samt
försåg honom med häst och släde. Gustaf följde rådet, kom
sålunda i säkerhet och hade fått godt försprång, då Arendt
och fogden följande morgon kommo för att gripa honom.
Detta spratt kunde Arendt sedan ej förlåta sin hustru. Det
säges, att de efter den tiden ej talat vid hvarandra samt bott i
motsatta ändar af huset.

Gustaf hade emellertid begifvit sig till prosten Jon i
Svärdsjö, med hvilken han var bekant från Uppsalatiden. Han fann
i denne en redlig vän, som mottog honom med glädje och
hyste honom under några dagar. Det berättas, att prostens
piga en morgon kom in och såg sin husbonde vördsamt hålla
handklädet, medan den förmente landstrykaren tvättade sig.
Hon tillsporde honom då, hvi det så tillgick. »Det kommer
eder icke vid», svarade Jon kärft, men han fann sig ej längre
böra hysa Gustaf i en omgifning, där misstankar så lätt
kunde sprida sig.

Jon anvisade därför åt sin gäst ett undangömdt
härberge hos kronoskytten Sven Elfsson i Isala, ett stycke från
Svärdsjö kyrka. Men äfven här fann Gustaf snart sin
säkerhet hotad, enär fogden, som ej ville släppa sin väntade fångst
ur händerna, sändt ut spejare åt alla håll i omnäjden. I sin
drängförklädnad stod Gustaf som bäst och värmde sig i stugan
vid ugnen, och Sven Elfssons hustru var sysselsatt med att
baka bröd. Då inträdde fogdens utskickade; de frågade, om
någon främmande man blifvit sedd kringstrykande i närheten,
och det var ej så alldeles utan, att de därvid kastade en sned
blick på den nykomne drängen. För att aflägsna
misstankarne fattade Sven Elfssons hustru ett raskt beslut. Hon
upplyfte brödspaden, slog därmed Gustaf ett hårdt slag
tvärsöfver ryggen och utropade: »Hvi står du här och gapar på
främmande? Har du aldrig sett folk förr? Packa dig genast
ut i ladan och tröska!» Gustaf var ej sen att efterkomma
tillsägelsen och blef sålunda för den gången räddad.

Men rykten och spanare hade den nykomne drängen
ändå alltjämt att frukta, och Sven Elfsson fann därför ej
rådligt att länge hysa honom kvar hos sig. Han åtog sig därför
att gömma Gustaf djupare in i obygderna och för säkerhets
<img id="635">Gustaf Vasa hos Sven Elfson.</img>
skull inbäddade han honom i ett stort halmlass, med hvilket
han körde åstad. Det behöfdes äfven, ty vägar och broar
höllos af fogdens spanare besatta. Ett par af dem,
synnerligen ifriga i tjänstenit, stucko sina spjut in genom halmlasset,
för att dymedelst undersöka, om någon vore däri gömd. En
spjutspets rispade Gustaf i benet, så att blod utrann; men
han teg och höll sig orörlig, hvarför karlarne i början

<img id="636">Vasaladan i Isala med monument.</img>

ingenting märkte, utan läto Sven Elfsson köra vidare. Så snart
denne märkt, att blod droppade ur lasset och lämnade sina röda
fläckar i snön, drog han upp sin knif och skar hästen ett sår
i foten. Det dröjde ej länge, förrän karlarna gåfvo akt på
blodmärkena i snön; de skyndade då efter Sven Elfsson och
sporde honom misstänksamt efter orsaken därtill. Men han
förstod då att afleda deras misstankar genom att visa på
hästens sårade fot och hade äfven till hands en uppdiktad



förklaring, huru såret tillkommit. Sålunda blef Gustaf den gången
med knapp nöd räddad.

Gustaf fördes nu till Marnäs by, som hörde till Svärdsjö
socken och var belägen djupt in i Finnskogen på gränsen till
Leksand. Han mottogs där af två kronoskyttar, hvilka förde
honom ännu djupare in i skogsmarkerna. Under tre dagar
låg han här gömd under en kullfallen fura och underhölls af
två kringboende bönder, hvilka tidtals buro mat till honom.
Här var han i säkerhet, tills fogden ändtligen fann det
lönlöst att längre fortsätta sina spaningar.

Han gjorde nu ett försök att själf vända sig omedelbart
till dalallmogen, då han såg, att hjälp från andra håll ännu
ej var att påräkna. Sålunda vågade han sig en söndag fram
till Rättviks kyrka, som är belägen vid östra stranden af Siljan.
Han vände sig till den på kyrkvallen församlade allmogen
och uppmanade den att efter förfädrens föredöme resa sig för
att afvärja fäderneslandets ofärd. Det svar, som han af
Rättvikskarlarne fick, var ej alldeles afvisande, enär de sade sig
gärna vilja göra de danske motstånd såsom deras fäder gjort
hade. Men de läto tillika förstå, att de ej ensamma kunde
något företaga, utan måste hafva tid på sig för att öfverlägga
med bönderna i grannsocknarne. Gustaf kände sålunda en
upplifvande skymt af hopp, ehuru ingenting ännu var vunnet.

Han begaf sig nu upp till Mora, en af de folkrikaste
dalsocknarne, belägen vid Siljans norra strand. Men
spaningarna efter honom hade nu fått ökad fart genom hans
uppträdande i Rättvik. Henrik von Melen, hvilken var
slottsfogde i Västerås, hade afsändt utskickade, hvilka skulle laga,
att Gustaf blefve gripen eller dödad. Befallningsmannen Brun
Bengtsson i förening med Arendt Persson och Stig Hansson
satte äfven sina krafter i rörelse, och deras spanare voro på
flera håll ute. Kyrkoherden i Mora vågade därför ej hysa
Gustaf hos sig, utan anförtrodde honom åt bonden Tomte
Mats som bodde i Utmelands by vid Siljan ett stycke söder
om Mora. Äfven hit letade sig spanare snart väg. Gustaf
måste då i flera dagar hålla sig gömd i husets underjordiska
stenkällare, till hvilken man nedsteg genom en lucka på
golfvet. En dag — berättas det — inträdde spanare i stugan, 

<img id="637">Gustaf Vasa i Utmeland. (Höckerts tafla.)</img>

<img l id="638"><b>Mora kyrka</b> (nutidsbild).</img>
medan Tomte Mats' hustru
som bäst höll på med att
brygga julölet.
Snarfyndigt vältade hon då
bryggkaret öfver luckan, som
skulle hafva röjt
nedgången till källaren, och
afledde därigenom deras
uppmärksamhet därifrån, så
att Gustaf blef räddad.

En helgdag, då
allmogen efter gudstjänstens
slut stod samlad på
kyrkvallen, trädde Gustaf fram,
steg upp på en kulle vid
kyrkan och tilltalade de
närvarande. Det var en
solklar middagsstund, och
en frisk nordanvind blåste.
Han uppmanade sina åhörare att besinna och spörja, hvad
regemente utländska män i framfaren tid fört här i Sverige,
samt hvad dalkarlarne själfva därunder lidit och vågat för
landets frigörelse. Ännu lefde väl minnet kvar af Jösse Erikssons
våldsdåd och af Engelbrekts storverk. »Här äro nu», fortsatte
han, »samma tider och samma olyckor. Vårt land flyter snart
uti dess invånares blod. Flera hundrade svenska män hafva
måst undergå en smädlig och oskyldig död. Rikets biskopar
och rådsherrar äro ömkligen mördade. Själf har jag» —
därvid brusto tårarna ur hans ögon — »därför förlorat min
fader och min svåger. Alla dessas blod ropar efter hämnd.
Svea rikes innebyggare, som blifvit vana att anse eder som
sin frihets beskyddare, hafva sina ögon riktade hit. Jag vill
följa eder samt hafva egendom, lif och blod osparda, på det
förnimmas må, att svenske män äro lika behjärtade som trogne,
samt att de kunna styras med lag, men ej med ok.»

Orden blefvo ej utan sin verkan, de gjorde på många
ett i bullrande larm märkbart intryck, och en del ville genast
gripa till vapen. Men i själfva verket var allmogen nu 


ganska tvehågsen. Gustaf tycktes mest hafva talat å herrarnes
vägnar. Motpartiets tillskyndare hade framhållit konung
Kristians bondevänlighet, utlofvade minskning i utskylderna samt
betecknade ryktet om den stora blodsutgjutelsen som osant
tal eller ock som vittnesbörd om en hemsökelse, hvilken
drabbade endast herrarne, men ej bönderna. Främlingen, som
talat på kyrkvallen, var dessutom för det stora flertalet af
åhörarne alldeles okänd, och hans ord vägde därför mindre. De
förklarade sig vilja rådgöra med grannsocknarnes män och
uppmanade honom att under tiden förse sig därifrån, bäst han kunde.

Gustaf misströstade nu att åtminstone för tillfället kunna
något uträtta och drog snart uppåt Västerdalarne för att söka
en tillflykt närmare den norska gränsen. Men vänliga krafter
voro redan i rörelse för hans och rikets räddning. Den förste
bestämde anhängaren hade svurit honom trohet; det var en
dansk man, Rasmus Jute, hvilken fordom tjänat Sten Sture
den yngre och redan då lärt högt värdera Gustaf, men nu
var gift och bosatt i Dalarne. Till underfogde i detta
landskap förordnade Henrik von Melen en våldsam och tilltagsen
man, Nils Vestgöte, af svensk härkomst. Så snart Rasmus
förnam, att denne underfogde anländt, drog han genast
väpnad till länsmansgården och slog honom ihjäl. Det var det
första blod, som flöt i det börjande befrielsekriget. Sällsamt
var, att Gustafs förste afgjorde anhängare var en dansk och
den förste motståndare, som af denne nedgjordes, var en
svensk. Det var liksom ett vittnesbörd om, att här icke
skulle föras strid mot en närbesläktad nation som sådan, utan
mot ett svekets och våldets herradöme, som intet folk bör tåla.

Liksom Gustaf hade äfven andra svenska riddersmän,
för att undfly Kristians förföljelse eller motstå honom, dragit
sig uppåt landet. Utan att veta af hvarandra, träffade de
nu tillsammans i Dalarne och trädde efter hand fram. Bland
dem var Lars Olofsson (Björnram), en stridbar och förståndig
man, hvilken under Sten Stures och Gustaf Vasas befäl aflagt
åtskilliga mandomsprof. Han talade till dalkarlarne i Mora, så
att de kände sig gripna däraf, och blandade därvid sanning med
öfverdrifter. De fingo sålunda af honom veta, att under
konungens förestående eriksgata galgar skulle vid hvarje 


<img id="639">Gustaf Vasa talar till Dalkarlarne vid Mora.</img>


länsmansgård uppresas. Det vore, försäkrade han, fråga om att
afhugga hvarje bonde en arm och en fot för att göra
allmogen oduglig till krigstjänst. Redan vore, tillade han, en stor
kostgärd till det främmande folkets underhåll utlyst, hvarom
kunglig skrifvelse oförtöfvadt skulle afgå till Dalarne. Då
sade de uppskrämda dalamännen sins emellan: »Råde Gud,
oss icke ångrar en gång, att vi vedersakade Gustaf Eriksson».
Då Lars Olofsson hörde Gustaf nämnas, frågade han efter
honom och fick till svar: »Han har varit här och tillbjudit
oss sin tjänst, men vi visste icke då, hvad rådligast vore».
Lars uppmanade dem nu att skyndsamt uppsöka och
återkalla honom, »ty», sade han, »nu hafven I behof af den herren,
så framt ej dalkarlarne jämte hela Sveriges innebyggare skola
blifva platt fördärfvade och utödda.»

Kort därefter kom en frälseman vid namn Inge
Mikelsson i Nederby upp till Dalarne samt gaf noga besked om
de blodsdåd, som föröfvats i Stockholm och det öfriga landet.
De gode dalamännen fingo därvid tårar i ögonen, i synnerhet
när de hörde berättas om skändandet af Sten Stures lik
samt om våldet och hotelserna mot Kristina Gyllenstjerna.
Han sade dem desslikes, att mångenstädes vore i skogarne
goda svenska krigsmän, som aldrig gifvit sig under de
danskes regemente ej heller någonsin ämnade gifva sig därunder,
samt att danskarne ej voro mätta på svenskt blod och hade
sin lust däri, att många galgar hängde fulla med svenska män.

En af Kristians parti utrustad skara, 100 man stark, kom
till Rättvik för att eftersätta och gripa Gustaf. Då denna
skara kom, häftigt anrusande utåt sjön, togo sig bönderna för
att klämta med kyrkklockorna, hvilket plägade ske, endast då
någon stor fara var för handen. Det blåste en stark
sunnanvind, som förde klockljudet uppåt de befolkade bygderna.
Bönderna samlade sig nu hastigt i väldiga massor och
drogo till Rättvik. Förföljarne sökte skydd i prästgården, hvars
portar tillslötos. Men bönderna slogo upp portarne med stora
stockar och ville i första förbittringen slå dem alla ihjäl;
många omkommo, några flydde och sökte skydd uppe i
kyrktornet. De öfverlefvande fingo slutligen frid, då de förklarade
sig vilja Gustafs bästa lika väl som dalkarlarne.



Efter det råd, som Lars Olofsson och Inge Mikelsson
gifvit, afsände nu dalkarlarne den snabbe skidlöparen
Engelbrekt och några andra raska karlar, hvilka natt och dag
outtröttligt löpte genom skogarne och slutligen anträffade Gustaf
borta vid Sälen i Lima socken. De framförde till honom
Morakarlarnes och andra socknemäns begäran, att han måtte
återvända, samt deras löfte att med honom våga lif och blod.
Gustaf följde dem då tillbaka till Mora; det var då lidet ett
stycke på nyåret 1521. Där samlade sig snart de mest
ansedda männen från Mora och kringliggande socknar samt
utkorade honom till sin och Svea rikes höfvidsman; 16 raska
karlar utsågos att som lifvakt hålla sig honom närmast. Så
var äfventyrsfärdens ansträngande pröfningstid ändad, och
befrielseverkets morgonrodnad grydde.

<img id="640">Utmelandsmonumentet.</img>
</chapter>

<chapter name="Befrielsekampens tid">
<img></img>

<h2>Befrielsekampens tid.</h2>
</chapter>

<chapter name="Uppresningen i Dalarne och Gestrikland. Första segern">
<h2><small>Uppresningen i Dalarne och Gestrikland. Första segern.</small></h2>
<img l></img><br>
Vid fastlagstiden (i början af februari 1521) hade Gustafs
styrka ökat sig till 400 man. I spetsen för dem drog
han till Falun eller, såsom det då hette, Kopparbergets fala,
angelägen om att genom en rask framgång i början upplifva
sina mäns tillförsikt och ingifva ökadt förtroende i de vida
omnejderna. I Falun var hans ankomst en öfverraskning.
Han fängslade den myndige bergsfogden Kristofer Olsson, en
broder till biskop Otto Svinhufvud, samt bemäktigade sig
Kopparberget. I staden lade han beslag på det danska
köpmansgodset samt lät åt sitt folk utdela penningar och varor;
af det tagna sidentyget lät han förfärdiga fanor åt sin lilla
här. Han bemäktigade sig desslikes kronans uppbörd vid
Kopparberget samt lät upptaga kronoskatten vid Tuna och
däromkring. Hans eget vid Falun gömda gods, som han på
sin flykt till Dalarne medfört, kom honom nu äfven väl till
pass. Efter sålunda väl förrättadt värf drog han uppåt öfre
Dalarne tillbaka.

Hvad Gustaf med sitt öfverraskningståg beräknat gick i
fullbordan. Den lätta och hastiga framgången upplifvade modet hos
de förut tveksamma, och deltagare i uppresningen tillströmmade
nu från alla håll, så att hären inom några dagar hade en
styrka af 1,500 man. Han kom till Falun en söndag, medan 
folket ännu var samladt i kyrkan. Efter gudstjänsten
förhandlade han på kyrkvallen med bergsmännen och den öfriga
menigheten, och då svuro samtliga honom trohet.

Nu utfärdades i bergslagens och dalamännens namn en
skrifvelse till allmogen i Helsingland med uppmaning att
ansluta sig till uppresningen. Det framhölls häri, att de danskes
öfvervåld redan alltför mycket yppat sig, och nu vore hos
dem beslutadt, att det skulle med än större grymhet drifvas
och sträcka sig till hvar mans dörr, så att intet annat stode
till förmodandes, än att här skulle blifva så många änkor och
fattiga faderlösa barn, att deras gråt och ömkan skulle hvart
hus i hela Sverige uppfylla, om man ej detta i tid ville
förekomma. Ville de nu gripa till värn och bevisa sig fullhjärtade
män, såsom deras förfäder, så vore nu under en loflig
höfvidsman, herr Gustaf Eriksson, hvilken Gud bevarat som en gnista
af Sveriges ridderliga blod, godt hopp om seger och lycka.
Därför bads dem nu om hjälp för det broderskap och
förbund, som allt ifrån forna tider förenat båda landens
menigheter. En beskickning afsändes med denna skrifvelse, och
budkaflar å Gustaf Erikssons vägnar utskickades i Helsingland.

<img id="641">Falun.</img>

Men Gustaf Trolle försummade icke att efter bästa
förmåga göra sin myndighet gällande i motsatt riktning. Han
skref till helsingarne ett bref, hvari han strängeligen förmanade
dem att ej affalla från konung Kristian och lät tillika utskicka
budkaflar. Sålunda gingo Gustafs och ärkebiskopens budkaflar 

och bref om hvarandra i socknarne samt uppväckte därigenom
mycken tvehågsenhet, så att helsingarne skarpt tvistade om
hvad parti de skulle taga.

Gustaf var under tiden oaflåtligt sysselsatt med att ordna
och utrusta sitt folk, hvilket nu efterhand växt till 3,000 man.
Han fördelade sin härskara i flockar, öfver hvilka han satte
underbefälhafvare, bland hvilka Lars Olofsson, Lars Eriksson
och Peder Svensson blefvo de förnämsta; han lät äfven smida
vapen och ordna tillförseln af lifsmedel. Han beslöt snart
att med 1,300 man under befäl af Lars Olofsson själf draga
till Helsingland och upplifva beslutsamheten därstädes. Öfver
det folk, som i Dalarne kvarstannade, tog Peder Svensson
öfverbefälet och drog sig närmare till Dalälfven. En annan
skara under Olof Bonde afsändes till västerbergslagen,
Lindesberg och Noraskog för att där sätta uppresningen i gång.
Efter väl förrättadt ärende drog sig denne tillbaka för att
förena sig med Peder Svenssons styrka vid Hedemora, men
lämnade befälet i Västmanland åt Peder Uggla.

Under påskhelgen drogo Gustaf och Lars Olofsson med 130
män, »väl utrustade och uti godt blankt harnesk», samt den
öfriga styrkan till Helsingland. När han kommit till Norrala
kungsgård sände han ut män åt olika håll för att förhandla med
allmogen och inbjuda till ett möte. Snart inställde sig vid kungsgården
allmogens fullmäktige. Gustaf tillsporde dem då, om de ville
söndra sig från Dalarne och bergslagen eller stå såsom en
man med dem, såsom deras förfäder gjort hade. Men
helsingarne sade sig ej genast kunna lämna något svar, utan
bådo om betänketid för att se, hvilken utgång saken kunde få.
De bådo Gustaf att först försäkra sig om Gestrikland, så
skulle de väl veta sin tid. I följd däraf drog Gustaf kort
därpå nedåt Gestrikland och hade där bättre framgång. På
vägen förenade sig med honom en mängd dugliga svenska
krigsmän, hvilka undstuckit sig i skogarne, alltsedan Kristian
blef herre öfver riket. Då han kommit till Ofvansjö, förenade
sig med honom undflydda medlemmar af Stockholms
borgerskap, bland dem främst den tappre Peder Fredag, hvilken
utmärkt sig vid hufvudstadens försvar. Borgerskapet i Gäfle
lofvade honom sin trohet; det var sålunda den första staden, som
föll honom till. Snart sammankommo äfven fullmäktige från
hvarje socken i Gestrikland samt hyllade honom å landskapets
vägnar som sin höfvidsman. Fägnaden öfver denna framgång
stördes nu emellertid genom onda rykten om ett nederlag,
som Peder Svensson skulle hafva lidit; Gustaf skyndade
därför med oro tillbaka, men vid Husby kloster fick man bättre
underrättelser, som vände oron i ny glädje.

I hopp att kunna kväfva uppresningen genast i hennes
början hade de styrande i Stockholm med stor ansträngning
sammandraget 6,000 man. I spetsen för denna styrka trädde
två konung Kristians förtroendemän, Jens Beldenak och Didrik
Slagheck, hvilka under hans frånvaro förestodo regeringen
närmast efter Gustaf Trolle. Båda dessa herrar voro äfventyrare
utan anseende samt berodde helt och hållet af konungens
gunst eller ogunst. Jens Beldenak var son af en skomakare,
hade genom konungens tillskyndan fått biskopsdöme i
Danmark, men tillfölje af iråkad onåd blifvit därifrån skild;
genom lågt kryperi hade han återvunnit konungens nåd och
var nu utsedd till biskop i Strängnäs. Det var han, som
efter Stockholms uppgifvande oförsynt tilltalade den af
krigsfolk omgifna menigheten på Brunkeberg och tvang den att
uppräcka sina händer, då han utropade Kristian till Sveriges
konung. Didrik Slagheck hade i Holland tjänat som
fältskärsdräng, men genom sin släktskap med Sigbrit bragt sig upp
och skulle blifva biskop i Skara; det var han, som tillrådt
och bedrifvit de rättsformer, under hvilka Stockholms blodbad
verkställdes. Dessa voro nu anförare för den här, som skulle
dämpa uppresningen.

Vid Brunnbäcks färja, som leder öfver Dalälfven på det
ställe, där den nära berör Västmanlands gräns, lägrade sig
den danska hären på södra stranden. På motsatta stranden
infann sig snart Peder Svensson med Dalahären, hvilken,
sedan den blifvit förstärkt med Olof Bondes folk, fann sig
nästan jämntalig med de danska. Medan nu de båda härarne
befunno sig lägrade mot hvarandra, iakttog man på danska
sidan med förvåning dalkarlarnes talrikhet. Det berättas, att
Jens Beldenak frågat, huru många man denna landsända kunde
uppställa, och då fått till svar: »Tjugotusen man till det
ringaste, ty de gamle äro där lika raska som de unge». — »Men
hvaraf lefva de då?» frågade han. — »Af bröd och vatten,»
blef svaret, »och då säd felas, tillaga de brödet af sönderstött
bark; ej heller akta de köld eller hetta, hunger eller törst».
Då utbrast biskopen häpen: »Ett folk, som äter trä och dricker
vatten, kan ej själfve fanen, än mindre någon människa
tvinga».

Snart började dalkarlarne från andra stranden med ideligt
skjutande tvärsöfver älfven oroa danskarne, i följd hvaraf
dessa drogo sig tillbaka till Karlsbo och Björkarsbo byar.
Peder Svensson var emellertid ej sinnad att låta dem slippa
undan. Med en utvald styrka drog han nedåt älfven förbi
Folkärna kyrka och gick, en mil längre ned, öfver Dalälfven
vid Utsunds färja. Där öfverföll han med stor häftighet
danskarne, just då de voro i begrepp att bryta upp. Samtidigt
gick hans kvarlämnade manskap öfver Brunnbäcks färja och
angrep fienden på sitt håll med samma häftighet. Största
delen af danska hären föll under denna strid för dalkarlarnes
pilar och klubbor; en mängd jagades ned i älfven och
drunknade. De öfverlefvande togo till flykten och förföljdes ända
till Fleckebo socken i Västmanland. Jens Beldenak och
Didrik Slagheck togo sin tillflykt till Västerås slott.

Dalkarlarne gladde sig mycket öfver den vunna segern
och diktade därom en visa, hvari det bland annat heter:

<poem>Så körde vi jutar i Brunnebäcks älf,
så vattnet dem porlade om.
Vi sörjde däröfver, att Kristiern själf
han där ej tillika omkom.

Så togo de jutar nu alla till flykt
och läto slikt ömkeligt kväd:
Hin må mer dricka det porsöl de bryggt
i smedjan vid dalkarlens städ.
</poem>

*
</chapter>

<chapter name="Eröfringen af Västerås">
<h2><small>Eröfringen af Västerås.</small></h2>

Med tillfredsställelse och godt hopp återkom Gustaf till
Dalarne, där han sammandrog sin styrka vid Hedemora. Med
stor omsorg vinnlade han sig nu om att ordna och utrusta
sitt folk för de strider, som tillstundade. Manstukt och
krigsordning, som denna folkhär dittills föga vetat af, sökte han
inplanta. Genom täta vapenöfningar vande han dem vid att
hörsamma befäl och att göra regelbundna marschrörelser i
rotar. Rytteri hade han ondt om, men han sökte så mycket
bättre utbilda det fotfolk, som stod till buds. Icke heller
hade man eldvapen att tillgå; yxan, pilbågen, skäktan, piken
och slungan utgjorde dalkarlarnes hela beväpning, och denna
sökte han efter bästa förmåga att förbättra. Han lät smida
pilar med korta spetsar och starka hullingar, så att de bättre
kunde bita genom järnharnesk och gifva mer dödande sår.
Han lät äfven göra långa, starka spjut, som kallades ljuranglar;
dem var det meningen att använda, då det gällde att möta
anfall af rytteriet. Han slog i Hedemora nödmynt eller s. k.
klippingar med prägeln af en beväpnad man på ena sidan
samt två korslagda pilar och tre kronor på den andra. De
voro af koppar med ringa tillblandning af silfver och till
värdet lika det underhaltiga klippingsmynt som Kristian infört.
Själfsvåld och plundring straffade han strängt, ofta med döden;
därvid rannsakade och dömde han själf med största allvar
och eftertryck. Öfver allt for han omkring för att personligen
öfva tillsyn, och sökte med största ifver främja manskapets
bästa. Därigenom blef han både omtyckt och fruktad, så
att man hvarken ville eller vågade göra något mot hans
vilja.

Den i Västmanland började resningen inleddes med en
motgång, hvilken manade till ökad aktsamhet för framtiden.
Benägenheten att i sorglöst lefnadsmod »taga öl för ärende»
har städse varit ett grundfel hos det svenska folket, och detta
fel lät äfven nu ibland förmärka sig. Peder Uggla, som
anförde uppresningen i Lindes bergslag, hade i Köping (20 april)
angripit och tillbakaslagit Anders Persson, som där stått med
danska trupper. Men
därefter hade Peder
Uggla och hans folk
slagit sig till ro vid
god plägning. Han
själf och somliga af
hans män gingo till
hvila i staden. De
andra drogo ut på
en bergås i närheten
och förde med sig
många tunnor öl. De
upptände på åsen
väl hundra
stockeldar, kring hvilka
de lägrade sig under
drickande och skrål,
tills de alla
insomnade. Då Anders Persson märkte detta, skaffade han sig
från Västerås en förstärkning af 300 man och kastade sig
därpå plötsligt öfver de sofvande. Peder Uggla blef
ihjälslagen, där han låg i säng, och samma öde drabbade största
delen af hans folk. »Köpingsleken» var sålunda det första
nederlaget och blef för framtiden en god varning.

<img id="642">Romfartuna kyrka (nuvarande utseende).</img>

På S:t Görans dag den 23 april mönstrade Gustaf sin
samlade här vid Romfartuna kyrka; han indelade den då i
rotar och samlade dem i två stora härafdelningar, öfver hvilka
han satte Lars Olofsson och Lars Eriksson till anförare. I
sin lifvakt upptog han Anders Persson, i hvars lada han kort
förut tröskat. Sedan han mot Kristian utfärdat en formlig
krigsförklaring, framträngde han till Balundsås i närheten af
Västerås och ämnade därifrån angripa staden (29 april). Det
blef strid fortare, än han trodde, ty det danska krigsfolket var
öfvermodigt öfver den vid Köping vunna framgången och
yttrade, att »om det än i tre dagar regnade dalkarlar, så
skulle de dock alla nedhuggas». Didrik Slagheck, som förde
högsta befälet, ryckte med sitt rytteri till anfall. Själf var
Gustaf halfvägs midt i Balundsskogen, då han fick höra, att
striden redan börjat; han skyndade då genast till de främsta
leden. Men Lars Olafsson hade med säker rådighet ledt
försvarskampen. Mot de anstormande ryttarne höllo dalkarlarne
sina ljuranglar, som bildade en ogenomtränglig mur. Hästarne
nedstörtade, genomstungna af de långa pikarne, och ryttarne
störtade med, nedtyngda af sina harnesk. I den förvirring,
som sålunda uppkom, gjorde dalkarlarnes pilar, hvilka
genomträngde ryttarnes harnesk, en förödande verkan. Sålunda
förlorade ryttarne i striden 400 man; de öfriga kastade sig
i vild flykt på fotfolket, som däraf nedtrampades och råkade
i förvirring. Blandade med hvarandra, kastade sig nu flyende
ryttare och fotfolk in i det med förskansningar skyddade
dominikanerklostret, som låg på en holme vid Svartåns utlopp.
Lars Eriksson, som på sitt håll vunnit seger, trängde efter in i
staden, medan Lars Olafsson instormade från en annan sida
och därvid bemäktigade sig danskarnes hela artilleri, som stod
uppställdt på torget. För Gustaf, som dittills saknat
fältstycken, var detta en stor vinst.

Slottsbesättningen, som hellre ville förstöra staden än
låta den falla i dalkarlarnes händer, sköt då brandpilar på
husen, som däraf flerstädes råkade i brand. Trots
släckningsförsöken spred sig elden, så att en stor del af staden
lades i aska. Under den förvirring, som däraf följde,
upplöstes ordningens band, och man började plundra.
Dalkarlarne inträngde i krambodarne och vinkällarne, där de
plägade sig bäst de kunde. Somliga buro vinfat upp i
rådstugan, där de satte sig ned att dricka och sjunga. De inom
klostrets förskansningar inneslutna danskarne, hvilka kort förut
flytt, fattade nu åter mod och redde sig till nytt angrepp.
Gustaf tillkallade då Lars Olofsson, som med 300 man i god
ordning stod på post i närheten. Denne hann knappt fram
till torget, förrän han mötte de i staden inbrytande
danskarne. På själfva torget utkämpades en häftig strid, som
slöts därmed, att danskarne åter måste draga sig tillbaka till
sina förskansningar. Gustaf begaf sig därpå själf in i staden;
med vrede såg han de förefallna oordningarne och
tillrättavisade med stränga ord de felande. Han gick ned i
källrarne och slog där med egen hand banden af öltunnorna och
vinfaten, så att dryckesvarorna runno ut på marken, samt
befallde sina tjänare att göra sammaledes. »Han ville», sade
han, »hellre se mjöd och vin rinna på marken än sina mäns
blod».

Staden Västerås hade Gustaf sålunda nu i sitt våld, men
slottet höll sig ännu någon tid. Den 21 maj bröt kvarlefvan
af danska hären upp från sina förskansningar vid klostret och
drog sjöledes till Stockholm. Till slottets belägring
uppbådades allmogen i de kringliggande häradena.

*
</chapter>

<chapter name="Uppresningens utbredning">
<h2><small>Uppresningens utbredning.</small></h2>

Underrättelsen om den genom eröfringen af Västerås
vunna framgången upplifvade modet och tillförsikten på
många håll. Öfverallt var man villig att deltaga i
uppresningen för att utdrifva de hatade utländingarne. Till
stamtrupperna anslöto sig alltjämt nya skaror, så att Gustaf snart
räknade 15,000 man under sitt befäl. Äfven flera dugliga
befälhafvare trädde i hans tjänst, bland dem den pröfvade
krigsmannen Arvid Vestgöte. Danskarne och deras svenska
medhållare funno ej längre någon säkerhet i de öppna
bygderna, utan måste draga sig inom de befästa slotten och där
bereda sig på belägring, som ej länge uteblef. Men som
bondeskarorna saknade artilleri och voro föga förfarna i
belägringsgrepp, blef det ändå ej någon lätt sak att drifva
utländingarne ur landet.

Gustaf fördelade nu sitt folk åt flera håll. En
krigarskara sändes till Örebro, för att i förening med uppbådad
allmoge belägra därvarande slott; den anfördes af Olof Bonde.
En annan skara, under befäl af Lars Hård, skickades till
Nyköping, hvars slott likaledes blef inneslutet. På annat håll
samlade sig södermanländingarne talrikt och drogo till
Hörningsholm, där de tillfångatogo eller nedgjorde besättningen.
Arvid Vestgöte afgick till Östergötland, där han förmådde
samtliga städerna att erkänna Gustaf som höfvidsman och
längre fram (i juni) började belägra Stegeborg.
<img l id="643">Örebro gamla slott.</img>

I Vermland
uppreste sig
allmogen själfmant,
och denna
resning sträckte sig
äfven till
Dalsland; ledare för
densamma var
lagmannen Nils
Olofsson(Vinge).
Öfver allt slogos
de danska
fogderna ihjäl och
folket hyllade
själfmant Gustaf
som sin
höfvidsman.

Till Västergötland utbredde sig resningen äfven, ehuru
den myndige lagmannen Thure Jönsson, hvilken därstädes
rådde, ännu anslöt sig till konung Kristian. I detta landskap
inryckte öfver Tiveden i slutet af maj Nils Olafsson med
några tusen man. Hvar han drog fram anslöt sig allmogen
mangrant till honom, och Leckö slott uppgafs. Thure
Jönsson fann då tjänligast att slå om och äfven ställa sig på sin
frändes sida; han antogs då af Gustaf till höfvidsman öfver
Västergötland, samt blef som sådan ledare af uppresningen
därstädes.

I östra Småland hade, såsom förut nämndt är,
uppresningen tagit sin början redan innan Gustaf lyckades sätta
dalkarlarne i rörelse. Därifrån bredde den sig ut till de inre
delarne af landskapet. Småländingarne kämpade på egen
hand i spridda skaror utan enhetlig ledning. Det hela
upplöste sig i en mängd småfejder, i hvilka Sören Norrbys och
Thure Jönssons fogdar efter bästa förmåga sökte hålla stånd
mot socknarnes allmoge.

*
</chapter>
<chapter name="Eröfringen af Uppsala">
<h2><small>Eröfringen af Uppsala.</small></h2>

Främst hade Gustaf nu sina tankar riktade på sin
fädernebygd Uppland, som dessutom genom sitt läge vid hufvudstaden
var af så stor vikt. Dit sände han redan i början af maj sin
hufvudstyrka under befäl af fältöfverstarne Lars Olofsson och
Lars Eriksson, hvilka äfven uppbådade allmogen i en del af
landskapet. Hela bondehären lägrade sig i skogen
Rymningen, ett par mil sydvest om Upsala.

Gustaf Trolle var då på väg från Helsingland, där han
fruktlöst försökt att för sig och konung Kristian vinna
allmogen; i Gefle hade man skjutit efter honom med pilar,
hvarför han dragit sig därifrån till Öregrund. I Upsala rådde nu
stor bestörtning. Bengt Bjugg, hvilken som ärkebiskopens
fogde förde befälet, lät utsända spejare till Rymningen, men
dessa blefvo där uppsnappade; genom dem fick man
underrättelse om stadens ringa försvarsstyrka, hvarför man beslöt
att ofördröjligen angripa. De förskräckta kanikerna
begagnade en religiös förevändning som skäl att söka utverka ett
uppskof. De sände en beskickning till fältöfverstarne med
anhållan, att fientligheterna måtte någon tid inställas, emedan
man rustade sig att fira Erik den heliges fest, då hans ben
skulle bäras mellan nya och gamla Uppsala. Men fältöfverstarne
gåfvo till svar, att det tillkom svenske män och icke
utländska att föra den helige Eriks skrin och aflefvor; därför ville
de göra sitt bästa för att vid högtiden själfva vara i Uppsala.
De kvarhöllo dessutom beskickningen, tills hela hären stod
färdig att draga mot Uppsala.

Bengt Bjugg, som var en öfverdådig man och förut
vunnit några små framgångar mot dalkarlarne, ville nu skrytsamt
visa, att han för sin del icke bar någon fruktan. I en
trädgård mellan den större och mindre ärkebiskopsgården lät han
för sig och sitt folk anrätta ett präktigt gästabud.
Trädgårdsplanket lät han nedrifva, på det stadens invånare lättare
skulle få se, huru litet han fruktade det förestående anfallet.
Knektarne togo sig här för att dricka, dansa och sjunga med
skriande och  braskande  tills efter midnatt, då de trötta och
<img id="644">Uppsala (från en senare tid).</img>


rusiga insomnade. Men denna glädje tog en ömklig ändalykt.
Vid klockan två på natten kommo Lars Olofsson och Lars
Eriksson med en här dragande och nedgjorde genast Bjuggs
förvakt, som stod på gärdet utanför S:t Görans kapell. Två
skanskorgar eller s. k. kupor vid biskopsgårdens port
nedrefvos och i själfva porten höggs ett stort hål, hvarefter
skansverk uppfördes vid hvarje gata kring biskopsgården.

Vid allt detta buller vaknade slutligen Bjuggs slumrande
gästabudsfolk och började ursinnigt skjuta med sina
hakebössor det mesta de kunde, men utan att därmed kunna göra
någon skada. »Därtill», säger krönikan, »ropade de och
skrålade på de svenska, brukade skändeligen munnen,
kallandes dem all namn, såsom dårar pläga göra, de där sina
fiender förakta, liksom de därigenom kunde dem öfvervinna».
Bjugg sökte då med sitt folk komma ut genom en af trä
uppförd, med stockar och näfver täckt gångbana, som från
biskopsgården ledde till domkyrkan, men de svenske sköto
med fyrpilar eld både i gångbanan och i själfva biskopshuset,
så att de rusiga knektarne därigenom kommo i stor vånda.

Själf omhvärfd af eld, sökte nu Bjugg skjuta eld i staden
och lyckades därmed till någon del. Medan de svenska som
bäst voro sysselsatte med släckande, slog han upp portarne till
biskopshuset och satte af med sina knektar till Flottsund, för
att på den vägen undkomma. Innan han drog bort, hade
han laddat alla bössorna på muren, så att de vid den
tilltagande hettan med ljudligt smällande brunno af; därmed
ville han inbilla de svenska, att knektarne ännu voro kvar i
gården och sköto. Det lyckades honom emellertid icke. En
del af det svenska folket blefvo varse de flyktande och satte
genast efter dem. När han red öfver vadet vid Flottsund,
fick han efter sig några dalpilar; en af dem trängde djupt in
i hans armlägg, så att den ej kunde utdragas förrän han
kom fram till Stockholm. Där lyckades väl bårdskäraren
draga ut pilen, men Bjugg satte därvid lifvet till.

I Öregrund fick Gustaf Trolle underrättelse om hvad i
Uppsala förefallit. Han kunde då ej begifva sig dit, utan
skyndade, så fort han kunde, sjöledes till Stockholm. Färden
var dock hvarken lätt eller angenäm; ty hvar han steg i land,
mötte bönderna honom med stafslungor eller andra till hands
varande vapen, så att han skyndsamt måste gifva sig ut igen.
Återkommen till Stockholm rustade han sig med all makt
för att återtaga sitt biskopssäte och hämnas den lidna skadan.

Tre veckor därefter begaf sig Gustaf från Västerås till
Uppsala. Han gick då upp i domkapitlet och tilltalade med
stränghet kanikerna. Han sporde dem, om de ville kallas för
svenske eller danske. Det vore, sade han, ännu i friskt minne,
hvad utländske konungar genom deras hop uträttat, och hvad
de infödde konungarne genom dem lidit. Det vore dem ej nog
att underhålla sin fetma af landsmäns egendom, den de med
heligt sken slagit under sig, utan de skulle också törsta efter
deras blod. De brukade religionen till täckmantel för sin
girighet eller härsklystnad, retade allmogen och uppfyllde
landet med falska rykten. Nu uppfordrade han dem att
gifva bestämdt svar, om de hädenefter ville skicka sig som
ärlige svenske män; i annat fall visste han nog, hvad som
borde göras. De förskräckta kanikerna bådo att få skrifva
till sin förman, ärkebiskopen, och rådföra sig med honom.
Gustaf tillstadde dem det och skref desslikes själf ett bref till
Gustaf Trolle med uppmaning att som svensk man bidraga
till fäderneslandets förhjälpande ur den jämmer och det tvång,
hvari det nu kommit. En af kanikerna sändes till Stockholm
för att aflämna båda brefven. Trolle mottog dem med sin
vanliga spotskhet. Till Jens Beldenak yttrade han: »Här äro
bref från Gustaf Eriksson; jag skall själf bringa honom
svaret». Han redde sig att med samlad styrka bryta upp mot
Uppsala.

Gustaf, som för tillfället ej väntade sig några afgörande
händelser, hade emellertid hemförlofvat största delen af sitt
folk till det påträngande jordbruksarbetet och hade endast
omkring 600 man samlade hos sig vid Uppsala. Ärkebiskopen
bröt nu upp med 500 ryttare och 3,000 fotknektar, flertalet
tillhörande den här, som återvändt från Västerås. Kaniken,
som burit brefven, kvarhöll han, ända tills han befann sig på
en half mils afstånd från Uppsala. Under denna hans anmarsch
blef Gustaf flera gånger varskodd, men visade nu en ovanlig
sorglöshet. Öfverlöpare kommo med ilande fart och
framburo budskapet, men han trodde dem ej. En annan kom
med 15 hästar, som han från de antågande tagit. Slutligen
återvände kaniken, som burit brefven, och gaf säker
underrättelse, hur det stod till.

Följande morgon visade sig Trolles framryckande här på
vägen vid Danmarks kyrka. Gustaf befann sig då till häst
öfverst på den kulle, där nu Uppsala slott reser sig, och såg
sin fiende nalkas. På motstånd var ej att tänka, hvarför han
med sin samlade skara skyndsamt drog sig undan för att
hämta förstärkning af den närboende allmogen. Till hans
förföljande utsände då Trolle genast en af sina landsmän,
Staffan Henriksson med 200 ryttare. Denne upphann de
bortdragande vid Läby vad; fotfolket hade då nyss kommit
öfver, men Gustaf befann sig med sina ryttare midt i vadet.
I förskräckelsen red en af svennerna häftigt inpå Gustafs häst,
som däraf kullstöttes, så att Gustaf själf föll i vattnet och
med svårighet kom upp därur. Från större ofred räddades
han af de på andra stranden kvarlämnade ryttarne, hvilka
med sådant eftertryck mottogo den angripande fienden, att
Staffan med en förlust af 70 man måste draga sig tillbaka.
Gustaf uppbådade nu skyndsamt de kringboende bönderna
och slog å nyo sitt läger i skogen Rymningen.

<img id="645">Läby vad.</img>


I den tro, att Gustaf hos sig hade en större styrka än
den verkligen befintliga, vågade ärkebiskopen ej företaga
något anfall med samlad makt, utan beslöt att med
oförrättadt ärende draga sig tillbaka till Stockholm. Gustaf fick
sålunda tid på sig att uppbåda tillräckligt manskap från
Lagunda, Håbo och Bro härader. Lars Olafsson anordnade
ett bakhåll vid Lindesunds kvarnar, där den tillbakatågande
fienden skulle draga förbi. Men den vaksamme Staffan
Henriksson, som noga gaf akt på hvad han i nejden såg,
upptäckte här kvarlefvorna af ett slaktadt kreatur. Han drog
däraf misstankar och varskodde ärkebiskopen, som därför tog
en annan väg till Stockholm. Men sin förföljare kunde han
ändå icke undgå.

Lars Olofsson var besluten att icke låta Gustaf Trolle
så lätt undkomma. Han satte med all hast efter den flyende
och föll honom med stor häftighet i ryggen. Det uppkom
nu ett blodigt handgemäng, hvarunder Gustaf Trolle ansträngde
sig på det högsta för att tillbakakasta angreppet. Men den
stridslystne Lars Olofsson, som genom sitt eget föredöme
lifvade sina krigares mod, lät sig ej afvisa. Själf midt inne i
stridsvimlet blef han varse ärkebiskopen. Han rände då med
sådan ifver sitt spjut efter denne, att han själf föll framstupa
öfver hästhalsen; men det afslungade spjutet träffade ej Trolle,
utan sårade den man, som red denne närmast. Med stor förlust
måste Trolle ur denna strid söka sin räddning i flykten till
Stockholm. Sitt forna ärkebiskopssäte Uppsala återsåg han ej mera.

Hos regeringsherrarne i Stockholm blef Trolle ingalunda
välkommen. De förebrådde honom bittert, att han låtit Gustaf
Eriksson undkomma, oaktadt han hade denne så godt som i
sina händer. Det blef i stället nu Gustaf, som beredde sig
att antaga mot Stockholm. Han gjorde allt för att uppelda
sina krigare och hålla dem vid godt mod. Då penningar tröto,
använde han sin enskilda egendom, och lät mynta sitt ärfda
silfver. Af bytet behöll han sällan något för egen räkning.
För att föregå med exempel, lade han själf handen vid de
svåraste arbeten, och hade stor omsorg att anskaffa alla
förnödenheter.

*
</chapter>

<chapter name="Stockholms börjande belägring">
<h2><small>Stockholms börjande belägring.</small></h2>

Kort efter Gustaf Trolles nederlag visade sig Gustaf med
sin här utanför Stockholm och slog läger under Brunkeberg.
Från bergshöjden visade sig den hemska anblicken af fyra
galgar, som ännu voro uppfyllda med svenska mäns kroppar.
»Landsmän», utropade då Gustaf, »här sen I spåren af det
danska regementet.» Orden besvarades af menigheten med ett
förtrytsamt gny. Gustaf lät strax nedtaga de döda kropparne
från galgarne och begrafva dem.

Ett par dagar därefter inträffade, att fyra svenska
hofmän, hvilka förut tjänat biskop Otto Svinhufvud, kommo som
öfverlöpare från Stockholm. De mottogos med förtroendefull
vänlighet, men buro i hjärtat svek och ämnade, sedan de
utspejat Gustafs styrka och planer, återvända till Stockholm.
Vid dagningen en påföljande morgon begåfvo de sig därför
åter på flykten. Man märkte dem ej, förrän danskarne voro
i färd med att nedsläppa en vindbrygga för att hämta dem
öfver Norrström. Men då Lars Olofsson blef detta varse,
satte han med största fart efter dem och skulle helt säkert
hafva gripit dem, om de icke kastat sig från sina hästar ned
i strömmen. Han jagade icke desto mindre hastigt fram för
att borttaga hästarne. Men danskarne vräkte då från
slottsmuren en mängd stenar ned på honom. Hästarne fick han
med sig, men två stenar slogo mot hans hufvud med den
verkan, att han kom blödande tillbaka och som minne af detta
äfventyr bar två djupa ärr, så länge han lefde.

Vid underrättelsen om Trolles nederlag och angreppet
mot Stockholm blef Kristian utom sig af förbittring, hvilken
han lågsint utgöt mot Gustafs i Danmark fängslade anförvanter.
Han skref ett bref, hvari han hotade att låta dem umgälla
den skada, som Gustaf kunde göra honom genom fullföljandet
af Stockholms belägring. Också blef de fängslades behandling
allt hårdare, och hemska sägner finnas, som den medfart, de
fingo röna. I »Blåtornet», där de höllos fängslade, afled
framdeles Gustafs moder och två systrar (Anna och Emerentia).
Hans syster Margareta, som insatts i Nyköping, undslapp
däremot längre fram sin fångenskap. Sedermera befriades äfven
Kristina Gyllenstjerna, för hvilken Sören Norrby lagt sig ut
i förhoppning att vinna hennes genkärlek.

I lägret vid Brunkeberg blef Gustaf nu äfven allt hårdare
ansatt. De danska trupperna gjorde tidt och ofta smärre
utfall, hvarvid det kämpades med omväxlande lycka; det visade
sig, att Gustafs folk ej var synnerligt rustadt och skickligt för
ett belägringskrig. Gustaf kunde därför ej behålla ställningen
vid Brunkeberg, utan måste tillbakaflytta sitt läger. Under befäl
af den tilltagsne Staffan Henriksson gjorde danskarne slutligen
med samlad makt ett utfall i två stora hopar, af hvilka den
ena förlades uti bakhåll i skogen vid Solna kyrka. Mot den
andra hopen, som drog mot lägret, upptog Lars Eriksson
striden med hurtigt mod. Efter ett kort vapenskifte låtsade
danskarne taga till flykten och Lars Eriksson förföljde dem tills
han råkade ut för det i Solnaskogen förlagda bakhållet. Han
blef då af bägge skarorna omsluten, men värjde sig manligt
och slog sig igenom, dock ej utan stor manspillan. Denna
förlust var ganska kännbar, helst som Gustaf för tillfället ej
hade mycket folk hos sig. Han fann nu ställningen vid
Brunkeberg ohållbar, hvarför han flyttade lägret till Rotebro, 2 mil
från staden.

Tre veckor hade nu förflutit sedan Gustafs ankomst till
Stockholm. Han hade ej mycket folk hos sig, enär en del
stupat under striderna, en annan del måst hemförlofvas,
åtskilliga hade äfven utan erhållen tillåtelse begifvit sig hem.
Ur denna förlägenhet hjälptes Gustaf därigenom, att
helsingarne, efter lång betänketid, ändtligen gjort sig redo att ansluta
sig till rörelsen, samt mangrant och välrustade inställde sig i
lägret vid Rotebro. De blefvo nu så mycket mer välkomna
och fingo till fältöfverste den käcke Lars Olofsson. Staffan
Sasse, som redan af Kristina Gyllenstjerna vidtalats att komma
med undsättning från Lybeck, men hittills overksam afvaktat
händelsernas utveckling, inställde sig nu äfven med skepp och
manskap. Han medförde 60 krigserfarna män, af hvilka man
sedermera hade mycken nytta. Genom dessa tillskott fick
snart Gustaf i lägret vid Rotebro en större styrka samlad än
någonsin tillförne.


Läger voro nu upprättade på flera vidt skilda platser,
där öfverbefälhafvarens tillsyn och närvaro behöfdes, såsom
vid Västerås, Nyköping, Örebro, Tynnelsö samt vid det lilla
befästa herresätet Vik, hvilket gjorde ett envist motstånd. Han
måste därför ofta resa af och an mellan dessa platser. »Denna
tidens lägenhet», säger Peder Svart, »tillstadde icke herr Gustaf
mycken ro eller goda dagar. Han hade sitt folk i så många
läger och beställningar, ty bar han ock för allom dem fruktan
och fara, huru dem kunde gå i hand, att de icke genom
säkerhet och försummelse kunde blifva öfverraskade. Var
honom ock icke liten vånda däraf, att här var litet på
kistebottnen och därför sorgligt att svara, när folket ropade på
besoldning. Därför var han icke många dagar på ett ställe,
utan reste natt och dag lägren emellan.»

*
</chapter>

<chapter name="Gustaf Vasa i Östergötland">
<h2><small>Gustaf Vasa i Östergötland.</small></h2>

Det är berättadt, hurusom Arvid Vestgöte med framgång
kämpade för Gustafs sak i Östergötland. Största hindret
därvid hade för honom legat uti den försiktiga hållningen hos
biskop Hans Brask, efter hvilken landskapets invånare voro
vana att rätta sig. Denne hade ett fast slott i Linköping, men
bodde vanligen på Munkeboda, som låg i närheten af det
nuvarande Norsholm (där järnvägen går öfver Göta kanal).
Biskopen var ej benägen för Kristian, men synes äfven för sin
kyrkas intressen hafva fattat farhågor med anledning af Gustafs
uppträdande i Uppsala. »Det ena ögat», säger en
historieskrifvare, »hade han fäst på konungens stora makt, det andra
på Gustafs dristiga företagande.» Han vidhöll därför en
hemlighetsfull tystnad, i det han undvek att uttala sig för vare sig
den ene eller den andre. Detta gjorde, att äfven landskapets
invånare på många håll visade sig tveksamma eller motvilliga.

I Vadstena hade Arvid Vestgöte af borgarena fått till
svar, att de »ej tordes bjuda till någon uppresning mot konung
Kristian eller ville förtörna biskop Brask i Linköping». Men
då han drog in i staden, skrämde han de motspänstige till
<img l id="646">Stegeborg.</img>
undfallenhet, och
många af
borgerskapet anslöto sig
frivilligt till
honom. I de öfriga
städerna hade
sedan invånarne
utan motsägelse
gått honom till
handa. Sedan juni
månad belägrade
han Stegeborg
och hade sitt
läger söder därom
vid Skällsviks
prästgård. I juli månad kom Sören Norrby till Stegeborg
med 16 skepp och 300 man; han landsatte sin trupp i
närheten af slottet och uppställde sig där i slagordning.
Arvid hade för tillfället endast en ringa styrka samlad hos
sig, men anföll icke desto mindre Norrby med sådant
eftertryck, att dennes folk snart kom i oordning och började hals
öfver hufvud löpa tillbaka till skeppen; en del kastade sig i
häpenheten ned i vattnet. Norrby själf jagades med sådan
häftighet af en svensk krigare, att han endast med svårighet
lyckades komma upp på ett af sina fartyg. Väl uppkommen,
ropade han till sin förföljare: »Du är för din mandom ensam
värd mer än tio karlars besoldning.» Sedan låg Norrby
någon tid stilla på sina skepp nedanför slottet. Två svenska
män, som dittills fört befälet på slottet, afhämtades därifrån,
och i stället sattes Berndt v. Mehlen till befälhafvare.

I augusti månad anlände Gustaf till lägret vid Stegeborg.
Han fann, att Östergötlands allmoge villigt gick honom till
handa, och gaf åt den käcke Arvid Vestgöte ett välförtjänt
erkännande. De rådgjorde om, huru man borde förtära med
biskop Brask, som ännu alltjämt vidhöll samma förbehållsamma
tystlåtenhet. Arvid menade, att man ej med denne behöfde
göra många omsvep, emedan man så godt som redan hade
honom i sitt våld. »Det kostar», sade han, »endast en



dagsresa till
Munkeboda, så skall väl
den saken göras
god.» Men Gustaf
fann ej rådligt att
skrida till våld,
då han därigenom
finge i biskopen
en hemlig fiende,
som skulle stämpla
till Kristians
förmån. Han
afskickade därför till
Brask ett bref med
bevekliga
föreställningar. »I
hafven», skref
han, »med egna
ögon sett
Kristians mordiska
gärningar och själf
nästan blifvit
släpad under svärdet. En blott slump har frälst eder. Nu
skolen I låta se, att Gud velat spara edert lif till Sveriges
hjälp. Verket har nu lyckligen börjat, och det står hos eder
att bidraga till en önskelig utgång.» Samtidigt bröt
emellertid Gustaf upp med något manskap och lägrade sig utanför
Munkeboda. Biskopen fann då rådligast att följa den gifna
uppmaningen, om det än måtte hafva skett med stor tvekan.
I Skärkinds prästgård sammanträffade han med Gustaf,
lyckönskade denne till det påbörjade företaget och lämnade en
del af sitt folk i hans tjänst.

<img id="647">Mårten Skinnares hus i Vadstena.</img>

Gustaf begaf sig nu till Linköping. Därifrån utfärdade
han kallelse till en herredag i Vadstena. Dit inbjödos »de
förnämligaste af alla ständer» i Östergötland, Småland,
Västergötland, Dalsland och Vermland. Gustaf själf begaf sig
ofördröjligen till Vadstena. Dit kommo från Kalmar 30 svenska
herrar, som förut anslutit sig till Norrby, men nu öfvergåfvo
honom. Det förmenas, att detta skett med Norrbys eget
begifvande, emedan han förnummit ett påbud af Kristian, att
alla svenske män, som voro i de danskes våld, skulle aflifvas;
han höll sig för god att vara bödel och varnade dem därför
skämtsamt med de orden, att »han ej kunde hålla den för en

<img id="648">Vadstena slott.</img>

rätt hofman, hvilken ville låta stocka sig som en kyckling, då
han finge lägenhet att fria sin hals». Från andra håll kommo
äfven svenska herrar, som anslöto sig till den fosterländska
saken, så att omkring 70 personer sålunda samlades. Hos
Gustaf förmärkes nu äfven en tilltagande benägenhet att

ansluta sig till de godsägande herremännen, hvilkas stånd han
själf tillhörde, och mindre lita till menige allmogen, som
hittills under det svåraste läget uppburit den fosterländska saken.

Söndagen den 24 augusti öppnades herredagen i Vadstena.
De församlade, så väl herremän som menige ständer,
försäkrade herr Gustaf om huldskap och trohet. Själf tog han
först till ordet. Han erinrade om den framfarna tidens svåra
betryck under utländska konungar, bland hvilka den siste
tillika varit den värste. Vid omnämnandet af Stockholms
blodbad, där hans fader och svåger fallit, öfverväldigades han åt
rörelse och talade i brutna ord, hvaraf de närvarande kände
sig djupt gripna. Sedan han hämtat sig, uppmanade han
dem att ej »förgäta sina förfäders mandom och blifva en
bedröflig historia för allt annat folk». Vore de måna om
friheten och villiga att hämnas det oskyldiga svenska blod, som
så ymnigt runnit, så skulle de taga till svärd och icke hvila,
förrän de släpat tyrannen neder af konungasätet och
återtagit den krona han dem aftvingat. Han erinrade, att
Kristian äfven af sitt eget folk vore hatad och behöfde
uppbjuda hela sin makt för att befästa sig i sitt arfrike. Fienden
hade redan flera resor blifvit afslagen och skulle med lätthet
utdrifvas, om blott svenske män ville samla sina råd och
förena sin styrka.

De närvarande förklarade sig redebogne att bistå Gustaf
i kampen och »följa honom ända upp till konungastolen».
Men sistnämnda anbud fann han nu rådligast att afvisa. Han
hade, sade han, ej tagit sig detta krig före, emedan han
traktade efter konunganamn, utan för att afvärja det öfvervåld och
tyranni, som svenske män öfvergått. »Därför», tillade han,
»begär jag nu intet annat, än att I, hvar i sin stad, viljen
göra mig bistånd, bevisandes eder som svenske män att hjälpa
edert och allas vårt fädernesland från påliggande nöd och ok.
Ej må talas om något konungaval, förrän den allsmäktige Gud
hafver så vidt hulpit, att vi hafve riket frälst och bevaradt
inne igen. Sedan kunna vi väl komma tillsammans och
afhandla igen. Den riksens ständer känna till konung god bland
infödde svenske män, den vill ock jag gilla och lydig vara.»
De närvarande voro då öfverens om att uppdraga åt Gustaf
riksföreståndarskap som »Sveriges höfvidsman och landsherre».
Själf kallade han sig hädanefter »herre till Rydboholm, Svea
rikes föreståndare och höfvidsman». Den myndighet, som åt
honom sålunda öfverlåtits, var i själfva verket vida större, än
någon riksföreståndare förut ägt, ty den inskränkning, som
ärkebiskopen, biskoparne och riksens råd förut i densamma
beredt, var nu ej befintlig.

Sedan herredagen efter detta besluts fattande blifvit
upplöst, förstärkte Gustaf oförtrutet sin krigsmakt med
tillströmmande nytt manskap. Han utsände därpå fältöfverstar åt
olika håll för att belägra de ännu ointagna slotten. Själf
begaf han sig till fältlägret utanför Stockholm för att med större
kraft drifva hufvudstadens belägring.

*
</chapter>

<chapter name="Landsorternas befrielse">
<h2><small>Landsorternas befrielse.</small></h2>

Herredagen i Vadstena, hvarigenom det lagliga inseglet
sattes på en återupprättad styrelsemakt, gjorde öfver hela
riket verkan däraf gällande. Mer och mer sammanslöt sig
Sveriges förut söndrade folk kring riksföreståndaren, och det
motstånd, som de belägrade slotten dittills gjort, minskades
eller upphörde. Krigföringen bedrefs med mera kraft samt
fick enhet och sammanhang.

I Västergötland fick den svenska saken en rask framgång.
Domprosten i Skara, mäster Olof, hvilken jämte hela sitt
prästerskap vägrat att mottaga Didrik Slagheck som
efterträdare åt den mördade biskop Vincentius, biträdde därtill, att
det befästa biskopssätet Leckö genom öfverraskning intogs.
Kristian sökte nu hålla Didrik Slagheck skadeslös genom att
bedrifva hans utnämning till ärkebiskop i Lund. Kort efter
uppgifvandet af Leckö belägrades Älfsborgs slott och staden
Nya Lödöse samt måste snart gifva sig.

I Småland fortsattes en tid bortåt den långa
inbördeskampen och slöts därmed, att de befallningsmän, som ännu
stodo på Kristians sida, blefvo dräpta eller förjagade. Kalmar
slott, som undsattes af den outtröttlige Sören Norrby, höll sig
emellertid ännu en tid.

Västerås slott belägrades af den tappre Lambrekt
Matsson, hvilken höll sitt folk i läger vid det befästa klostret. Till
slottets undsättning afsändes från Stockholm, medan Gustaf
ännu var kvar i Östergötland, åtskilliga fartyg med manskap
och lifsmedel. Då dessa anlände till slottets östra sida, blefvo
de af Lambrekt Matsson fördrifna därifrån, men drogo sig då
till den västra sidan, där de fingo fritt tillträde. Slottet blef
då undsatt med lifsmedel och friskt manskap. Den
förutvarande besättningen skulle däremot på fartygen öfverföras
till Stockholm. Men en af Gustafs befallningsmän, Lars
Persson, hade med en uppbådad skara lagt sig i försåt på båda
sidor om Kolsund samt med nedsänkta stenkistor spärrat själfva
vattendraget. Den aftågande besättningen måste därför i två
dagar mödosamt arbeta för att komma fram samt kunde sedan
ej slå sig igenom utan stor förlust af manskap och fartyg.
Till dem, som vid detta tillfälle svårt sårades, hörde Göran
Siggeson (Sparre) och Olof Ryning, hvilka ännu höllo sig kvar
på Kristians sida.

Man började nu äfven kämpa för Finlands befrielse. Dit
afsände riksföreståndaren i september, Nils Arvidsson, med en
truppafdelning. Till denne slöt sig genast en del af den
finska befolkningen, däribland åtskilliga frälsemän, bland hvilka
Nils Månsson Grabbe i synnerhet utmärkte sig. Denne höll
sig med sina lätta skärbåtar för det mesta i sjön och gjorde
därifrån fienden tidt och ofta afbräck. Om nätterna gick
Grabbes folk upp på stranden, spärrade med stockar de hus,
där danskarne sofvo, och innebrände dem sedan, ofta
hundratals på en gång. Han injagade därigenom stor skräck hos
det danska partiet. Nils Arvidsson med hufvudstyrkan hade
däremot ej samma framgång. På Åbo slott hade Kristian
tillsatt en stridbar, men hård och grymsint befälhafvare vid
namn junker Thomas. I de strider som fördes hade denne
för det mesta öfverhanden, så att Nils Arvidsson först i slutet
af november kunde börja belägringen af Åbo slott. I staden
voro biskopen Arvid Kurk och många därvarande frälsemän
svenskarne tillgifna och gåfvo dem understöd, så godt dem
möjligt var. Icke desto mindre blef Nils Arvidsson kort före
jul vid ett utfall slagen tillbaka af junker Thomas. Vid det
tillfället blef den svenske befälhafvarens bror, Bengt Arvidsson,
fången samt tillika med många svenskar, som i staden
uppehållit sig, morgonen efter striden hängd utanför slottsmuren.

<img c id="649">Ruin af Kastellholmen, Åland.</img>

Till Kastelholm afsändes Hemming Brockenhusen, en
duglig tysk krigsman, som trädt på Gustafs sida. Under belägringen
utmanade slottsfogden Lydike Fris herr Hemming till
envigeskamp; utmaningen antogs, och Hemming infann sig följande
morgon på den aftalade kampplatsen. Men som han anade
ett missöde, enär hans hästar voro utmattade, fogade han
anstalt om ny befälhafvare och ordnad försvarsstyrka, i den
händelse han skulle duka under. Då de båda kämparne i enviget
rände tillsammans, utropade Lydike sitt lösensord: »Jag strider
för alla fruar och jungfrur i Danmark.» Hemming svarade
med lösensordet: »Jag strider för min herre Gustaf Eriksson.»
Hvad han befarat gick emellertid i fullbordan. Hemmings
utmattade häst rändes omkull, han själf föll och fördes fången
in i slottet. Strax därefter gjorde besättningen ett häftigt


utfall mot de svenska skansarne, men dessa försvarades, tack
vare Hemmings på förhand gjorda anordningar, med segrande
mannamod, så att de angripande måste med förlust vända
tillbaka; detta skedde i december månad, något före jul.

Den 18 december uppgafs Stegeborgs slott, som ej längre
kunde hålla sig i följd af brist på lifsmedel. Berndt von Mehlen,
hvilken af Sören Norrby insatts till kommendant därstädes,
fördes i fängsligt förvar till Söderköping. Efter två månader
räckte han Gustaf handen och gaf sig i svensk tjänst. Han
tillhörde en gammal thüringsk adelssläkt, som hitkommit till
norden med konung Hans' gemål Kristina. Hans härkomst
och krigserfarenhet gjorde, att han af Gustaf blef
förtroendefullt mottagen och inom kort förmäld med dennes syssling
Margareta Vase, änka efter Erik Knutsson af släkten Tre Rosor.

*
</chapter>

<chapter name="Julaftonen 1521">
<h2><small>Julaftonen 1521.</small></h2>

Sedan Gustaf efter sin vistelse i Östergötland återvändt
till Uppland, vidtogos kraftiga anstalter till hufvudstadens
belägring. I oktober hade han uppbådat en ansenlig
truppstyrka, hvilken fördelades i tre läger på olika sidor om staden.
Norrut bibehölls och förstärktes lägret vid Rotebro samt fick
till befälhafvare Staffan Sasse och Knut Andersson (Lillie).
Västerut förlades ett läger på Lofön vid en ort, som då
benämndes Glya, sedermera Torfvesund och därefter
Drottningholm; det ställdes under befäl af den tappre Peder Fredag.
Det tredje lägret förlades söder om staden vid Botkyrka och
Sätra by. Bristen på sjömakt gjorde emellertid, att staden ej
kunde inneslutas från sjösidan, hvarför Sören Norrby hade
öppen väg att därifrån lämna förstärkning och
lifsförnödenheter till slottsbesättningen.

På julaftonen drogo 1,500 man af besättningen i 40 stora
skärbåtar ut till Lofön för att angripa det med manskap klent
försedda lägret därstädes; de sade sig vilja »dricka Peder
Fredags juletunna». Men han hade på förhand fått
underrättelse om det tillämnade besöket och räddade sig genom ett
listigt påfund. Då de fientliga båtarne nalkades sundet vid
Glya, lät han här och där bland bergen på ön uppställa 16
karlar, försedda med hvar sitt jägarhorn, hvari de blåste af hjärtans
grund, hvar på sitt håll, då folket i båtarne redde sig till
anfall. Genljudet af de många på olika ställen ljudande hornen
gjorde, att danskarne trodde hela skogen vara uppfylld med
manskap samt i förskräckelsen däröfver råkade i oordning.
Då därpå Fredag med en samlad styrka af 400 man drog emot
dem, nedgjorde han utan svårighet 200 man och dref de
öfriga på flykten. En mängd af de flyende stupade ned i
vattnet, då de i mörkret och den brådskande förvirringen trängdes
om hvarandra vid båtarne.

Samma julafton led Sören Norrby utanför Stegeborg ett
missöde, likaledes genom ett krigsputs från den svenska sidan.
Så snart Arvid Vestgöte, såsom förut är omtaladt, fått slottet
i sitt våld och besatt det med svenskt manskap, förlade han
sig med sin hufvudstyrka på samma lägerplats, som han förut
innehaft, för att därmed låta påskina, att belägringen ännu
pågick. Norrby, hvars ankomst alltjämt väntades, lät sig däraf
bedraga. Han begaf sig med sina fartyg in i Ettersund och
började med de svenske en skarp drabbning, som varade från
morgonen ända till inpå natten. Det kraftiga motståndet
ingaf honom den föreställning, att man ville hindra honom från
att komma det belägrade slottet till undsättning. Med
uppbjudande af den högsta kraftansträngning trängde han sig
därför till slut fram.

Då han kommit i närheten af slottet, afsände han i
förväg en budbärare, hvilken uppsatte sin hatt i vädret till tecken
af amiralens närvaro. Själf ilade Norrby skyndsamt efter.
Han skulle då hafva störtat rakt i fördärfvet, om ej en af de
svenska knektarne i obetänksamhet skjutit ned hatten.
Budbäraren, som undkom helskinnad, skyndade sig att varsko
Norrby, så att denne lyckligt undgick faran. Men på denna
misslyckade färd förlorade amiralen 400 man, hvilka till stor del
blifvit landsatta på de kringliggande holmarne och där måste
gifva sig fångna. Svenskarne lära i denna strid hafva mist
endast 11 man.

Vid samma tid uppgafs Nyköpings slott af Henrik
Ranzau och Jöns Olofsson, hvilka i förläning mottagit det af Kristian.
Gustafs syster Margareta, Joakim Brahes änka, hvilken här
suttit i svårt fängelse, fick då sin frihet som julgåfva.

<img id="650">Margareta Vasa.</img>
</chapter>
<chapter name="Stockholms fortsatta belägring">
<h2><small>Stockholms fortsatta belägring.</small></h2>

I den mån Gustaf kände sin myndighet tilltaga, höll han
mer och mer på afstånd de män, hvilka vid bonderesningens
början som käcka befälhafvare stått honom närmast, och
framsköt på de mera bemärkta och afgörande posterna andra
personer, ofta män med hög börd eller dugliga utländingar.
Sålunda aflägsnades Lars Olofsson och Lars Eriksson; den
förre sattes till fogde i Helsingland och det öfriga Norrland,
den senare i Dalarne och bergslagen. Befälet öfver lägren
vid Stockholm tilldelades andra befälhafvare, hvilka redan
omtalats. Bland dem utmärkte han isynnerhet Staffan Sasse,
under hvilken dock de infödda svenska befälhafvarne
motvilligt underordnade sig. Sedan Östergötland återvunnits,
kallades Arvid Vestgöte med sitt folk till hufvudstyrkan vid
Stockholm, men fick där ej länge förblifva. Hans manskap
delades, så att hälften däraf, som var utvaldt folk, stannade
kvar hos riksföreståndaren, men med den återstående hälften
skickades Arvid ned till Kalmar för att söka återtaga denna
viktiga plats.

Inom besättningen i Stockholm började söndring och
missnöje att yppa sig. De tyska knektarne klagade öfver att
ej hafva fått ut sin sold och kommo i delo med de danska.
Missnöje rådde mot ledarne, isynnerhet mot Didrik Slagheck,
hvilken genom öfvermod gjort sig förhatlig. Till Kristian
afsändes därför en dansk herre vid namn Heidenstrup för att
begära undsättning och anföra klagomål öfver Slaghecks
uppförande. Men Kristian, som af sin lidna motgång var utom
sig, lät fängsla denne budbärare, hvilken därpå, till straff för
de ledsamma budskap han medförde, en mörk aftonstund blef
hängd vid ljus.

Gustaf Trolle var i ett tillstånd af ängslan och oro. Han
skref till riksföreståndaren och föreslog, att de med några gode
män skulle mötas på aftalad ort, för att öfverlägga om
gemensamma ärenden, samt uppmanade honom att bortlägga
gammalt misstroende. Gustaf svarade med uppmaning till Trolle
att öfvergifva Kristian, hvilken i sitt eget rike hade så mycket
att skaffa, att han
svårligen kunde gifva
sina medhållare i
Sverige någon hjälp.
Trolle kunde, skref
han vidare, hellre
lefva en herre i
Sverige än en tjänare
hos de danske, af
hvilka han torde få
samma lön som så
många andra svenske
män, de där varit
Kristian behjälpliga.
Gustafs uppmaning
förklingade emellertid ohörd. Trolle, Didrik Slagheck och
Beldenak beslöto i stället att hemligen resa öfver till Danmark, dit
de i början af år 1522 anlände. De blefvo där föga välkomna
hos konung Kristian, hvilken kort därefter återvände från en resa
till Nederländerna. Didrik Slagheck fick uppbära skulden
för Stockholms blodbad, hvarigenom Kristian gjort sig förhatlig
icke blott i Sverige utan äfven bland adeln i Danmark.
Slagheck dömdes kort därefter skyldig och led i närvaro af påfvens
sändebud en grym och smädlig död; först fördes han till
galgen, men nedtogs därifrån och kastades på ett brinnande bål.

<img id="651">Klara kloster.</img>

Befälet öfver Stockholms besättning öfvertogs nu af Henrik
Slagheck, Didriks broder; vid dennes sida stod borgmästaren
Gorius Holst som stadens styresman. Besättningen förstärktes
snart med 300 holsteinare, hvilka sjöledes ankommo.
Försvaret fördes i början med framgång, enär bondehären visade
sig föga duglig för ett belägringskrig. Under tätt på
hvarandra följande utfall ledo de belägrande kännbar förlust. Ett
sådant gjordes den 26 jan. mot norra lägret och vållade dem
en manspillan af 400 man. I början af febr. gjordes med
liknande framgång ett utfall äfven mot det södra lägret.

I mars flyttade Gustaf det norra lägret från Rotebro till
Järfva; det blef då äfven befäst med blockhus och skanskorgar.
Men oenighet mellan lägrens befälhafvare i förening med
oerfarenhet och bristande manstukt vållade, att utfallen medförde
upprepade förluster. Vid fastlagstiden gjorde besättningen
under grefve Mauritz af Oldenburg ett utfall, då de belägrande
åter ledo en kännbar förlust; själfva lägret blef den gången
äfven afbrändt. Dagen därefter gåfvo sig några af
besättningen sjöledes ut i Mälaren, bemäktigade sig en 100 famnar
lång flottbrygga, som börjat byggas ut från Långholmen, och
släpade den med möda in i staden.

Stockholms försvarsanstalter under vintern voro på följande
sätt ordnade. Söderut höllo borgarne innanför slagbommen
en vak öppen, holsteinarne likaledes en annan från Söderport
till Skinnarviksbergen. Två rader spetsade pålar eller s. k.
spanska ryttare voro uppsatta från Söderport till
Gråmunkeholmen (Riddarholmen). Tre »nödfänikor» höllo på olika
poster ständig vakt, en på slottet, en på Stortorget, en på
Järntorget. Besättningen var dessutom fördelad i poster på
de olika fästningsverken. I det höga slottstornet Kärnan voro
förlagda 200 knektar, hvilka äfven om nätterna sofvo i
tornet och endast genom sina lifsmedelsuppköp stodo i någon
beröring med stadens borgare.

Genom de lidna missödena råkade det norra lägret i
sådan upplösning, att det behöfdes en hel månad, innan man
åter någorlunda kunde få det i stånd. Staffan Sasse
förordnades nu till öfverbefälhafvare, men de bägge svenska
befälhafvarne Peder Fredag och Knut Bengtsson aflöstes af Erik
Kyle och Jon Olofsson. Då vid denna tid Västerås, Engsö
och Vik gifvit sig, fick man tillfälle att draga ytterligare
förstärkningar till Stockholm. Men vid samma tid ledo de
belägrande ytterligare ett missöde. Den 18 april afsändes på
några jakter 200 man af besättningen till Stocksund, där
Gustaf låtit bygga ett väldigt »bomverk» af sammankedjade
stockar för att tillstänga segelleden. Detta bomverk blef då
förstördt; dessutom intogos och nedrefvos de därstädes
uppförda förskansningarna.

Så länge Stockholm ej kunde afspärras från sjösidan, var
ej att tänka på någon framgång af belägringen. Den lilla
återstod, som fanns af svensk flotta, hade Kristian under sin
vistelse i Stockholm förstört. Man hade endast att tillgå,
såsom Gustaf sedermera klagade, »en hop skärjebåtar och annat
prackeri, därmed hvarken hjälp eller tröst var». För den
tilltagsne Norrby blef det sålunda lätt att gång på gång föra
till Stockholm förstärkning af krigsfolk och lifsförnödenheter.
Gustaf skickade därför sin sekreterare Sivard von Holst till
Lybeck för att därifrån utverka en hjälpsändning af skepp och
manskap. Som den mäktiga hansestaden råkat i misshällighet
med konung Kristian, erhölls denna hjälp mot en utlofvad
penningeersättning, som med tiden kom att blifva ganska
betungande. Från Lybeck afsändes en flotta af 10 skepp under
befäl af Fredrik Brun samt 900 man tyskt fotfolk, som
anfördes af öfversten Hans Stammel. Men de sluge lybeckarne
hade åt dessa befälhafvare gifvit en hemlig föreskrift att ej
genom verksamt biträde bereda Gustaf en alltför hastig
framgång, emedan de ville till egen förmån så mycket som möjligt
förlänga den i Norden rådande söndringen och särskildt
begagna sig af Sveriges nöd för att frampressa nya eftergifter.

På pingstdagen anlände denna flotta till Söderköping och
mottogs där af Berndt von Mehlen. Inför honom ville
emellertid de tyska soldaterna ej aflägga någon trohetsed, utan
fordrade att först få se den herre, under hvilken de skulle komma
att tjäna. I följd däraf måste Mehlen skicka bud till Gustaf,
som då för tillfället vistades i Uppsala. Gustaf skyndade till
Söderköping, där han på det tyska manskapet gjorde sådant
intryck, att soldaterna sade sig med honom gärna vilja utstå
de största farligheter. Han fördelade dem på sådant sätt, att
500 man afsändes till Kalmar för att tjäna under Arvid
Vestgöte, men de öfriga medtogos till Stockholm. Kort därefter
anlände från Lybeck en ytterligare förstärkning af 8 skepp
med dithörande manskap. Öfver denna sjömakt sättes Erik
Fleming, som anländt från Finland, till högste befälhafvare,
emedan han hade bästa kännedom om skärgården. En stor
del af den uppbådade allmogen, som var uttröttad på det
långa lägerlifvet, blef nu hemförlofvad för att vårda sina länge
eftersatta jordbrukssysslor.

Fleming lade sig nu i försåt för Norrby, hvilken, okunnig
om den lybska flottans ankomst, ännu uppehöll sig i Finland,
men alltjämt väntades tillbaka till Stockholm. Denna gång
hade emellertid Norrby beslutat att själf stanna kvar vid Åbo
och lät i stället junker Thomas afsegla med några fartyg till
Stockholm för att ditföra undsättning. I juni månad inskeppade
sig junker Thomas i Åbo och anlände med god vind till
Furusund. I förväg hade han sändt ut ett af sina skepp för att
kunskapa. Fleming, som med sin styrka legat gömd bakom
en bergig udde, bemäktigade sig med lätthet detta skepp,
bemannade det med svenskt folk, hvilket påtog sig de fångna
danskarnes kläder, och sände det därefter tillbaka.

Otåligt afvaktande underrättelser, hade emellertid junker
Thomas gifvit sig ut i en liten äsping för att möta skeppet,
utan att ana förändringen, som det undergått. De svenska
läto honom icke heller märka något oråd, förrän han redan
med ena foten stigit in på skeppet. Till sin förfäran angreps
han då och sökte fruktlöst komma tillbaka i sin äsping; han
blef genast gripen och fängslad. Därpå angreps hans flotta,
som efter en kort, men skarp strid blef öfvermannad.
Manskapet nedgjordes utan förskoning, och med de tagna skeppen
förstärkte Fleming sin eskader. Men ett af de fientliga
fartygen, kalladt »Finske prinsen», försvarade sig så hårdnackadt
från middagen allt intill aftonen, att de svenske ej kunde få
öfverhand på annat sätt än genom att skjuta eld därpå, så
att det med manskap och gods uppbrändes. Junker Thomas,
som för sina blodsdåd var bittert hatad, affördes till Tynnelsö,
där han hängdes i ett bastrep. Han fann sig utan fruktan i
själfva dödsstraffet, men var mycket förargad öfver, att man
ej hållit honom värd att hängas i ett rep af hampa.

Detta missöde förtröt på det högsta Norrby, hvilken
skyndsamt beredde sig att hämnas, men därmed endast ådrog
sig en ny förlust. Han miste tillsammans enligt sin egen
uppgift 31 skepp, hvilkas manskap till största delen aflifvades.
»Det var», skref han själf, »på skeppen väl 600 man, hvilka
de först togo till fånga och förde till sina egna skepp. De
höllo dem där fängslade ett dygn och kastade dem följande
dagen, bundna till händer och fötter, öfverbord uti hafvet, allt
under larm af pipor, trummor och trumpeter samt aflossande
af deras stycken, på det att de fångnas rop och jämmer, innan
de hunno drunkna, ej skulle höras».

Med återstoden af sina skepp gjorde Norrby ett nytt
försök att föra till Stockholm den otåligt väntade undsättningen.
I november månad inlopp han med 5 skepp i skärgården,
där man på den svenska sidan hade 15 skepp i beredskap.
Fleming och Sasse började genast reda sig till drabbning och
sände i sådant syfte en brännare framför sig. Men Brun, som
förde hufvudstyrkan, nämligen den lybska hjälpsändningen,
vägrade hårdnackadt att deltaga i någon strid; han följde
därvid de hemliga föreskrifter, som han af sin regering erhållit.
Norrby lade sig därför obehindradt i skygd under en ö och
ämnade följande morgon tränga fram till staden. Men ett
omslag i väderleken kom under denna förlägenhet Gustaf väl
till pass. Under natten inträffade nämligen en så stark frost,
att vattendraget isbelades och Norrby i följd däraf måste
ligga stilla. Under de följande dagarne tilltog kölden
ytterligare, och isen blef så tjock, att man kunde färdas därpå
till häst.

Fleming och Sasse gingo nu upp på den lybske
amiralens skepp och föreställde honom enträget, att man ej borde
släppa ur händerna det gynnsamma tillfället att på isen
angripa den betydligt svagare fienden. Men Brun svarade, att
han ej kunde våga sitt manskap på en så svag brygga; det
vore något oerhördt att med krigsfolk gå på hafvet, och han
kunde ej för ett sådant tilltag stå till svars inför rådet i
Lybeck. I stället närmade sig Hans Stammel till de danska
skeppen och förde där en underhandling, som föreföll
misstänkt. Svenskarne, som voro på skeppen, drogo emellertid
ut på isen för att angripa fienden, så godt de på egen hand
förmådde. Somliga gingo upp på de kringliggande bergen
och nedvältade därifrån stora stenar på de danska skeppen.

Kort därefter bröts emellertid isen upp af en stark
nordväststorm, hvilken dref stora isflak mot Norrbys skepp. Norrby
sökte då med varpor draga sig upp till en holme för att
därifrån intränga till staden. Gustaf, som själf begifvit sig ut
till fartygen, ville då förmå Brun att lämna bistånd till
holmens besättande, men äfven detta visade sig fruktlöst. Han
tog då med sig de svenska krigsmännen och så många tyskar,
som godvilligt följde honom, samt gaf sig med dem i båtar

ut till holmen. Förgäfves hade han erbjudit sig att till Brun
lämna två slott i pant för att till låns erhålla två små kanoner.
Han hade nu själf ej några sådana till hands, men folket
redde sig godt med kastvapen och handgevär, så att holmen
försvarades. Norrby, som såg sig afskuren från Stockholm,
bröt kort därefter upp och drog sig med sina fartyg ned till
Kalmar.

Gustaf hade redan framflyttat sitt norra läger till Bromma;
nu framflyttade han det ytterligare och förlade det på
Munkeliderna, som under en senare tid fick namnet Kungsholmen.
Genom en flottbrygga sammanband han denna ö med
Långholmen samt lät draga en annan flottbrygga mellan
Långholmen och Södermalm, dit nu äfven det vid Sätra (nära
Brännkyrka) förlagda lägret flyttades. En tredje flottbrygga drogs
(vid Tegelviken) öfver vattendraget mellan Södermalm och
Valdemarsö, som nu för tiden kallas Djurgården. Därigenom
blef Stockholm trångt inneslutet, och de skilda lägren trädde
i förbindelse med hvarandra. Sedan Gustaf fått upprepade
gånger erfara tyskarnes opålitlighet, brukade han vid
belägringen mest infödda svenskar och förlade tyskarne i de
kringliggande uppländska städerna, synnerligen i Uppsala.

Den vaksamme Peder Fredag utförde vid denna tid en
vacker bedrift. Han hade förnummit, att Stockholms
besättning ämnade med samlad makt angripa lägret på Södermalm.
Därför sammandrog han 500 de bästa krigsmännen och gömde
sig med dem i Maria Magdalenas kyrka. Då danskarna
dragit ut till anfall och som bäst voro inbegripna i en häftig
strid vid det svenska lägret, föll han dem oförvarandes med
ej mindre häftighet i ryggen. De ledo då en stor manspillan,
så att deras försvarskraft betydligt försvagades. Gustaf lät
nu vid flottbryggan mellan Södermalm och Valdemarsö bygga
ett fast blockhus, hvilket han försåg med kanoner. Därigenom
beströks farleden, så att det hädanefter ej blef lätt att lämna
den belägrade staden någon undsättning från sjösidan. Icke
heller dristade den försvagade besättningen vidare göra något
utfall från staden.

Efterhand kommo från Stockholm en mängd öfverlöpare
till det svenska lägret; somliga smögo dit genom portarna,
andra genom bommen i porten, eller huru de annars kunde.
Många ville gömma sig i Klara kloster och sedan söka
sig utväg därifrån, men dessa råkade genom förräderi i olycka.
Gorius Holst öfverenskom nämligen med klostrets abbedissa,
som var hans svägerska, att hon skulle gifva ett tecken, då
några flyktingar fördolt sig i klostret. Det gjorde hon på
sådant sätt, att hon vid sådana tillfällen plägade i ett högt
uppe på muren beläget fönster om dagen upphänga ett hvitt
kläde och om natten en brinnande lykta. När danskarne
sågo detta tecken, drogo de med krigsfolk till klostret och
grepo flyktingarne, »trakterandes dem som elända slaktfår
ganska obarmhärtigt». Detta blef en anledning, hvarför Gustaf
sedermera, då han tillträdt konungadömet, lät Klara kloster
förfalla.

Endast i förräderi och svek kunde nu Henrik Slagheck
och Gorius Holst söka en utväg att göra de belägrande något
afbräck. Tyvärr har icke alltid förräderi varit ohördt bland
svenske män, och till ett dubbelt sådant lät äfven nu en svensk
vid namn Jöns Vestgöte använda sig. Enligt aftal gaf han
sig ut under namn af öfverlöpare till det svenska lägret i
afsikt att utspana, hvad man där förehade, och sedan sätta eld
på lägret. Därefter skulle han begifva sig in i staden igen
eller, om detta ej lyckades, fly inåt skogarna samt därifrån
leta sig väg till konung Kristian för att gifva honom
underrättelser samt förmå honom att lämna undsättning. Han blef
i svenska lägret förtroendefullt mottagen. Men några dagar
därefter ditkommo från staden två redliga landsmän, hvilka
kände hans afsikter och visste berätta, att han i sin strumpa
hade ett pergamentsstycke insydt, på hvilket Henrik Slagheck
och Gorius Holst egenhändigt skrifvit sina namn; detta skulle
han sedermera som vårdtecken af sitt rätta ärende kunna
framvisa för konung Kristian. Genom undersökning
uppdagades att så förhöll sig, och förrädaren blef, sig till välförtjänt
straff, afrättad.

Genom den danska besättningens öfvervåld, lidandena
under det långa belägringstillståndet och det myckna
bortflyktandet af invånarne hade stadens befolkning ansenligt
förminskats. Då nu inneslutningen blef hårdare, bortdrefvos en mängd
människor, som man fann onödigt att underhålla, såsom
djäknar, munkar, gamla präster samt åtskilligt löst folk af
hvarjehanda slag. Det blef nu alltmera uppenbart, att staden ej
skulle kunna länge hålla sig.

*
</chapter>

<chapter name="Regeringsärenden">
<h2><small>Regeringsärenden.</small></h2>

Medan Stockholms belägring alltjämt pågick, hade Gustaf
i sitt värf som riksföreståndare mycken omtanka och stora
svårigheter. Genom Kristians bedrifvande stämpladt som
kätterskt och upproriskt, var Sverige illa beryktadt hos de
utländska makterna. Både de kyrkliga och de världsliga
myndigheterna befunno sig i ett upplösningstillstånd, i följd hvaraf
allt berodde på riksföreståndarens egen personliga kraft och
duglighet. Makten samlades därigenom visserligen utan
motvikter och inskränkningar i hans hand, men stora bekymmer
och svårigheter hade han därvid att möta. Allestädes voro
brister att fylla, nöd att afhjälpa, men de befintliga
tillgångarna räckte icke på långt när att tillfredsställa de ofantliga
behofven. Med nödhjälpsåtgärder för tillfället hade man måst
draga sig fram; det gällde att efterhand söka vinna reda och
ordning.

»Denna tidens lägenhet», säger den gamla krönikan, »gaf
herr Gustaf ingen ringa åhåga och betänkande, först om det
svåra krigsfolk, utländskt och inländskt, som han nu redo hade
inne i riket, huru de skulle regeras riket till fördel, huru de
måtte blifva ställda till freds med deras besoldning, så ock
huru vi svenske skulle bekomma några vänner i främmande
land. Ty konung Kristian hade icke allenast genom svek och
falskhet undertvingat sig Sveriges rike, utan hade ock beröfvat
de svenske all ärlighets mening och loford bland alla
potentater, kejsare, konungar, furstar, städer och nationer. Därigenom
hade han bekommit ganska mycken hjälp till det krig, som
han tillförene förde mot de svenske, af kejsar Karl, konung
Frans af Frankrike, konungen af England, konungen i
Skottland, item af många i Tyskland, kurfurstar, furstar och andra
herrar. Sådan hjälp hade Kristian aldrig bekommit, såsom
konungen i Frankrike framdeles öppet bekände för konung
Gustafs sändebud, därest han icke hade föregifvit, att Sveriges
rike var fallet från kristendomen.»

Gustaf sände därför skrifvelser till åtskilliga furstar för
att »upptäcka för dem bara sanningen om de villkor, genom
hvilka konung Kristian fick Sverige in, hvad insegel och bref,
hvilka gräsliga eder, förpliktelser, handgrepp han gjorde, förrän
de svenske uppläto honom riket och på sistone rikets hjärta,
Stockholm, item hvad gräsligt mycket blod han så tyranniskt
och okristligt här i Sverige utgöt, icke förskonandes hvarken
andliga personer eller världsliga». Utom Lybeck, som med
all sin opålitlighet dock under <i>dessa</i> förhållanden var en nyttig
bundsförvant, hade Gustaf dessutom på sin sida Kristians
farbror hertig Fredrik af Holstein, hvilken redan lämnat honom
bistånd samt med honom fick mer och mer gemensamma
intressen.

Rikets flesta biskopsstolar stodo nu tomma, hvilket för
Gustaf å ena sidan var en lättnad, då han af biskoparne hade
ej ringa motstånd och hinder att vänta, men å andra sidan
också medförde en brydsam oreda på en tid, då biskopsmakten
så mycket betydde. Ärkebiskopen Gustaf Trolle lämnade för
alltid riket. Biskoparne Mathias i Strängnäs och Vincentius
i Skara hade blifvit halshuggna i Stockholms blodbad; Jens
Beldenak och Didrik Slagheck, som insatts i deras ställe, hade
blifvit fördrifna. Biskop Otto Svinhufvud i Västerås, hvilken
var det danska partiet tillgifven och därför måst fly från
Västerås till Stockholm, afled därstädes under sommaren 1522
»i stank och elände». Vid samma tid afled äfven genom
bråddöd biskopen i Åbo Arvid Kurk, hvilken efter bästa
förmåga sökt understödja den svenska uppresningens sak. Han
hade med flykten måst rädda sig undan Norrby och från
Närpes gifvit sig ut i en liten farkost för att uppnå den svenska
kusten; men utanför Öregrund kullstöttes farkosten af en svår
storm, så att biskopen med sitt följe drunknade. De enda
bland biskoparne, som ännu kvarlefde, voro den duglige, men
ränkfulle Hans Brask i Linköping och den snart åttioårige,
ålderdomsbräcklige Ingemar i Växjö.

I ett af sina bref (5 mars 1523) skildrade biskop Brask den
svenska kyrkans bedröfliga ställning sålunda: Åbo kyrka har
förlorat sin borg, sina bästa dyrbarheter och sin genom
skeppsbrott omkomne herde, och ingen finnes, som tröstar henne.
Herr Otto i Västerås dog förliden sommar under Stockholms
belägring, lämnande sin kyrka härjad af fienden och i största
fattigdom. Strängnäs prästerskap, tre gånger plundradt på
ett år, sörjer ej mindre sin kyrkas lidanden. Skara kyrka,
sköflad af fienden, framkallar genom sin öfvergifvenhet och sin
ytterliga fattigdom ej blott sin egen utan ock andras jämmer.
Jag vill ej tala om Uppsala kyrka, som, utsatt för så många
lidanden och olycksöden, genom sin bedröfliga ställning ger
mig och hvarje from katolik nog att skildra. Biskopen i
Växjö, en ålderstigen och sjuklig man, ställd vid fiendernas
gränser, fruktar nästan dagligen fångenskap. Och Linköpings
stift, hvaraf vissa delar, såsom Gotland, Öland och Kalmar,
innehafvas af fienden, har genom otillbörliga gästningar och
annan tunga blifvit ett gemensamt byte för alla, så att
egendoms besittande, som förut varit fördömligt hos munkarna,
synes blifvit ännu fördömligare hos prästerna.»

Beträffande de lediga stiften, särskildt Strängnäs och Skara,
skref Gustaf själf till påfven samt uppmanade sistnämnda båda
stifts domkapitel att göra detsamma. I samråd med dem
föreslog han till nya biskopar Magnus Haraldson i Skara och
Magnus Sommar i Strängnäs. Påfven Hadrianus VI gaf
därpå framdeles ett vänligt, ehuru uppskjutande svar. Af
domkapitlet i Uppsala föreslogs domprosten Knut i Västerås till
ärkebiskop efter Gustaf Trolle, och till biskop i Västerås
föreslogs Peder Sunnanväder, som någon tid varit Sten Sture
den yngres kansler; men för ingendera af dem hade Gustaf
synnerligt förtroende.

Riksens råd hade genom den framfarna tidens
inbördeskamp, våldsdåd och förföljelser blifvit ömkligen utödt eller
förskingradt. Gustaf bemödade sig att samla det igen, så
godt möjligt var. Hans frände Thure Jönsson, hvilken sent
omsider trädt på den svenska sidan, ehuru med ett själfviskt
och opålitligt sinnelag, var själfskrifven till första platsen i
den blifvande rådsförsamlingen; han betraktades af gammalt
som innehafvare af drotsvärdigheten och var därtill allrådande
höfding i Västergötland. Lars Siggeson (Sparre), hvilken
tillika med Gustaf blifvit förd som gisslan till Danmark, efter
sitt lösgifvande deltagit i uppresningen och sedermera insatts
som ståthållare på Örebro återvunna slott, framträdde snart
med värdighet af riksmarsk och rättfärdigade alltid det stora
förtroende, som Gustaf till honom satte. Så rättfärdigades
däremot ej det förtroende, som Gustaf i början satte till sin
snart blifvande frände Berndt von Mehlen, hvilken, ehuru
öfverlöpare och utländing, inom kort äfven upptogs i rådet.

Bristen på tillgångar för styrelsens behof blef alltmera
tryckande. Det främmande krigsfolket fordrade hvar månad
sin sold, och denna var det alltid svårt, ofta omöjligt att
utbetala. Allmogen, som under uppresningens oro varit ur stånd
att nöjaktigt sköta sitt jordbruk, kunde ej erlägga de vanliga
utskylderna, än mindre de nya som kräfdes. Utländska
köpmän, som på Norrbys skepp kommit in i riket, begagnade
sig af det rådande trångmålet för att till det yttersta
uppstegra priset på sina varor. På alla håll måste man söka
nödfallshjälp, så godt omständigheterna kunde medgifva.

<img id="652">Klippingsmyntet.</img>

Under sådana förhållanden
blef bristen på dugligt mynt, som
kunde vid betalning något gälla,
dubbelt kännbar. Hvarken
soldaterna eller köpmännen ville
mottaga det underhaltiga
klippingsmyntet. På afhjälpandet af denna
brist måste därför Gustaf tidigt vara betänkt. Han hade
upprättat myntverk i Västerås och Söderköping samt upprättade
äfven ett nytt sådant i Uppsala. I början slogos fortfarande
klippingar, hvaraf gingo 96 på en mark samt voro värda
ungefär 7 öre i vårt mynt, men de skulle gälla ungefär 60
öre; sitt namn fingo de däraf, att de genom klippning
förvandlats från runda till fyrkantiga. Det tilltagande missnöjet
med detta mynt föranledde emellertid snart, att man slog ett
större och bättre »rundt mynt», hvilket man kallade öre eller
örtug. Men mycket af detta bättre mynt fördes af de
främmande köpmännen ut ur riket till vinst för dem, men till
skada för svenskarne. Därtill kom att en myntförfalskning,
drifven i ej liten skala, främjades af de danske. Dessa
understödde nämligen en äfventyrare vid namn Hans Nilsson, hvilken
i en af sandhålorna i Brunkeberg tillverkade falskt blymynt med
samma prägel som riksföreståndarens ören och sedan
utprånglade det i svenska lägret. Stort missnöje uppkom med
anledning däraf, och förbittringen vände sig mot riksföreståndaren,
hvilken man beskyllde för bedrägeri; det gick så långt, att
ett myteri var nära att utbrista. Men detta afstyrdes
därigenom, att den verklige förfalskaren slutligen blef upptäckt och
befordrades till välförtjänt straff.

*
</chapter>

<chapter name="Afgörande händelser och stora planer">
<h2><small>Afgörande händelser och stora planer.</small></h2>

I sitt eget arfrike Danmark hade emellertid Kristian hos
de förnämsta samhällsklasserna blifvit så illa tåld, att han
ej längre kunde bibehålla sig. Till en del var han hänförd
af den nya tidens stora förbättringstankar och sökte med
envåldsmakt sätta dem i verket, men ville göra allt med
våldsamma medel, allt på en gång. Därigenom fick han fiender
på många håll och framkallade en orolig jäsning. Allmogen
ville han höja och hade bland den sina bästa vänner, hvilka
dock på samma gång stöttes tillbaka af hans nyckfulla
högmod. Adeln ville han nedtrycka och förödmjuka samt ådrog
sig därigenom detta stånds hat; man fruktade därjämte, att
hans framfart i Sverige och Norge äfven skulle få en
fortsättning i Danmark. Genom sin benägenhet för Luthers
reformation stötte han sig samtidigt med det katolska
prästerskapet. Genom en ansats att inskränka Lybecks
handelsvälde gjorde han sig till ovän med denna stad, på samma
gång han genom andra åtgärder äfven väckte missnöje hos
sitt lands borgerskap. Ej minst ådrog han sig ovilja genom
den oförsynt bedrifna myntförsämringen, i följd hvaraf han
fick öknamnet »kung Klipping». Hertig Fredrik af Holstein,
hvilken gjorde anspråk på halfva Norge, begagnade sig af de
utsikter, som nu öppnades att störta Kristian äfven i Danmark.

På sommaren 1522 förklarade lybeckarne Kristian öppet
krig och afsände från Travemünde 13 skepp, hvilka förenade
sig med 17 andra, som Gustaf afsändt under befäl af Berndt
von Mehlen. Hela denna eskader anlände den 3 aug. till
Bornholm; där intogs slottet Hammershus, besättningen
nedgjordes, och de kringliggande orterna plundrades. Lybeckarne
landstego sedan vid Köpenhamn och uppväckte där stor
förskräckelse. De sågo sig emellertid ej i stånd att något
synnerligt företaga.

I december utskref Kristian ett riksmöte till Kallundborg
på Själland, där han förklarade sig vilja med sina ständer
rådslå om Sveriges affall, om hertig Fredriks anspråk på en
del af Norge samt om det började kriget med Lybeck. Men
riksrådet och adeln åtlydde ej denna kallelse, utan rådslogo
i stället om ett affall. Kristian förtörnades öfver uteblifvandet,
men kunde därvid ingenting göra. Han utskref vid början
af 1523 ett nytt riksmöte till Aarhus samt beredde sig att dit
medföra krigsfolk. Det med afsikt öfverdrifna ryktet om dessa
anstalter gjorde, att de danske herrarne i stället församlade
sig i Viborg. Där uppsade de Kristian tro och lydnad samt
valde hans farbror, hertig Fredrik af Holstein, till konung.
De afsände sedan lagmannen Magnus Munk med budskap
därom både till konungen och till hertigen. Han träffade
Kristian på väg till Aarhus, blef af denne bjuden till
aftonmåltid och förde skämtsamt tal långt in på natten; men vid
bortgåendet kvarglömde han sina handskar, hvari
uppsägelsebrefvet var inlagdt. Det kom på detta sätt konungen till
handa och uppväckte hos denne stor förskräckelse. Men
Munk undflydde med hast och fullgjorde sitt vida angenämare
uppdrag hos hertig Fredrik, hvilken antog tillbudet.
Invånarne i Aalborg grepo nu till vapen och ihjälslogo Kristians
därvarande befallningsman. Det i Viborg församlade
riksrådet skickade bud åt alla håll med uppmaning att hylla den
nye konungen.

Kristian intogs af ängslan och modlöshet. Han skref till
riksrådet i Viborg och erbjöd sig att underkasta sig opartiska
mäns skiljedom. De i Sverige begångna mordgärningarna
förklarade han sig vilja med uppriktig bättring försona och

godtgöra; han lofvade att uppfylla sina riken med kyrkor och
kloster samt fullgöra den bot, som påfven ville pålägga
honom. Till rådet och ständerna lofvade han att aflägga en
ny konungaförsäkran, hvilken obrottsligen skulle hållas, allenast
de ville afböja den olägenhet, som vore honom ämnad. Men
af de i Viborg församlade herrarne fick han till svar, att de
vidhöllo sitt beslut och ej satte någon tilltro till hans
försäkringar. Han begaf sig
<img l id="653">Kristian II.</img>
då till Köpenhamn, hvars
invånare han till stor del
bevekte med sin klagan.
Befolkningen på Själland
svor honom ny
trohetsed, och skåningarne
lofvade honom bistånd. Men
klenmod och misströstan
togo hos honom ändå
till slut öfverhand. Han
utvalde åt sig 20 de bästa
skeppen i flottan, på
hvilka han lät inpacka
slottens skatter och
dyrbarheter samt rikliga
arkivhandlingar. Så
utrustad, afseglade han den
20 april 1523 med sin
familj till Holland och
flydde sålunda från sitt
forna rike.

»Så», säger Geijer, »slutade Kristian II sin regering; en
konung, hos hvilken man ej vet, hvilketdera mest fängslar
uppmärksamheten, allt hvad han företagit eller allt hvad han
öfvergifvit eller allt hvad han med blod besudlat, hans
djärfhet eller hans svaghet eller det mångåriga elände, hvarmed
han umgällde en kort och illa använd makt. — Det gifves
människor, hvilka liksom stormfåglarna före ovädret äro
varningstecken vid annalkandet af stora skakningar.
Kristian utan medelpunkt, kastad emellan alla sin tids olika


riktningar, är en sådan varelse — att rädas för eller att
beklaga.»

Okunnig om de i Danmark timade händelserna, hade
Norrby för tillfället sin krigsmakt samlad i Kalmar. Utanför
staden fanns ett svenskt läger och ett annat på Öland, där
300 ryttare voro förlagda. Mot dessa läger gjorde Norrby
utfall utan framgång. En del af sitt folk skickade han
till Skåne; med sin återstående hufvudstyrka ämnade han
draga till Gotland för att därifrån begifva sig till Finland.
Till sin stora öfverraskning erhöll han då det danska rådets
skrifvelse, som underrättade honom, att Kristian blifvit afsatt
och hertig Fredrik vald till konung. Ehuru förtörnad öfver
Kristians klenmod, blef han emellertid fortfarande denne
trogen. Han påskyndade sin afresa till Gotland och lät
ytterligare förstärkningar draga till Danmark för att tillse, om
Kristians sak på något sätt stod att upphjälpa. Till Kalmars
försvar kvarlämnade han endast 60 stycken knektar; dessa
fingo tillsägelse att, om de ej kunde hålla sig, döda alla
svenska män, som kunde öfverkommas, afbränna staden samt
bortföra invånarnes alla ägodelar till Visby. Men stadens
borgerskap, som i god tid blef varskodt, sände hemligen bud
till svenska lägret och mottog därifrån krigsfolk. Sedan
intogo de utan möda slottet och fängslade besättningen;
därigenom räddade de sig själfva och sin ägendom. Hela Öland
blef kort därpå med lätthet återvunnet.

Den gynnsamma lägenhet, som blifvit beredd genom
Kristians flykt och den i hans båda riken rådande
förvirringen, ville Gustaf raskt begagna. Om befrielseverkets snara
fullbordan i Sverige kunde man nu vara förvissad; men
därjämte kunde äfven planer uppgöras till grundläggande af ett
ännu större välde. Till Skånes återvinnande hade förut
Engelbrekt och Karl Knutsson gjort försök; nu kunde det göras
om igen med större utsikt till framgång. I Norge voro på
flere håll sinnena gynnsamt stämda för en förening med
Sverige. Äfven för ett företag i sådan riktning kunde goda
utsikter öppna sig. Gustaf afsände därför Berndt von Mehlen
med tyskt manskap till Skåne och Halland. På samma gång
afgick äfven Lars Siggesson med svenskt krigsfolk till norska
gränsen för att tillse, hvad där kunde göras; från
Västergötland skulle han därvid erhålla understöd af Thure Jönsson.

Berndt von Mehlen visade emellertid i sitt företag ringa
skicklighet och rönte ingen framgång. De tyska knektarne,
hvilka tyckte föga om honom, visade tröghet och håglöshet.
Därtill kom, att vägarne på flere håll voro spärrade genom
det öfversvämmande vårflödet. Mest betänkt på sitt
stundande bröllop, hade han för detsammas skull låtit från Lybeck
afsända två skepp, lastade med dyrbart vin, pärlor, smycken
och allehanda lyxvaror. Men Norrby, som lagt sig i försåt,
borttog båda skeppen med allt deras gods och förde dem
som byte till Gotland.

Större framgång hade Lars Siggesson. Han inbröt utan
motstånd i Norge och fick på sin sida hela gränsområdet
ända till Oslo (Kristiania), där han kvardröjde i två veckor.
Under tiden förnam han af norrmännen på flere håll
benägenhet för en förening med Sverige. Men under tiden hade
danskarne anställt förödelse kring Älfsborg och sedan dragit
sig tillbaka till Bohus. Själf måste Lars Siggesson i följd af
lifsmedelsbrist lämna Oslo och drog sig in i viken (Bohuslän),
där han bemäktigade sig fästet Karlsborg, hvarmed följde
besittningen af hela landskapets norra del.

Genom Lars Siggessons framgång eggades Berndt von
Mehlen till ett nytt försök, hvartill han äfven uppmanades af
riksföreståndaren. Hans trupper förstärktes med det
krigsfolk, som förut legat utanför Kalmar, men nu fick befallning
att rycka in öfver den skånska gränsen. Riksföreståndaren
afsände därjämte Seved Ribbing med uppmaning till den
skånska adeln att sammansluta sig med Sverige, hvartill
gemensam härstamning och forntida häfd borde beveka. Bleking,
hvars befolkning förut på egen hand slutit en gränsfred med
den småländska, visade sig benäget för en förening med
Sverige. Men då von Mehlen dragit öfver gränsen in i Skåne,
kommo honom till mötes två utskickade från det danska
riksrådet, Klaus Bilde och Axel Ugerup, hvilka förmådde
honom att inställa fientligheterna och öfverlåta hvad tvistigt
vore till förhandling mellan båda rikenas fullmäktige. Det
öfverenskoms, att Sveriges, Danmarks och hansestädernas
fullmäktige skulle vid midsommartiden sammanträda till ett möte
i Åhus för att afgöra, hvem Skåne och Bleking skulle för
framtiden tillhöra. Gustaf var föga belåten med von Mehlens
åtgöranden, men lät därvid bero och gaf i uppdrag åt biskop
Brask, hvilken var väl förfaren i forna tiders förhandlingar,
att uppsätta de skäl, hvilka skulle vid den blifvande
sammankomsten åberopas. Brask anmärkte emellertid därvid
misstroget, att »de svenske aldrig fått något af de danske genom
dagtingan». Hans misstro blef mer än bekräftad, ty icke ens
det utlofvade sommarmötet kom till stånd.

Till invånarne i Jämtland och Härjedalen sändes budskap
med uppmaning att ansluta sig till Sverige och till svenska
uppbördsmän betala sina skatter. Men befolkningen i dessa
landskap visade sig tvehågsen, och det började försöket
fullföljdes ej vidare.

Då Norrby ej mer kunde lämna Stockholm någon
undsättning, rådde därstädes stor lifsmedelsbrist. Invånarne, som
dittills ej kunnat göra sin stämma hörd, påyrkade nu med
ifver stadens uppgifvande, och den fåtaliga besättningen fann
sig nödsakad att erbjuda dagtingan. Underhandlingar
inleddes därför både med lybeckarne och med Gustaf. Först
erbjöd sig besättningen att öfverlämna staden åt Lybeck mot
villkor att erhålla fritt aftåg samt genom hansestädernas
bemedling utfå sin innestående sold. Men riksföreståndaren
vägrade att därtill lämna sitt bifall och pådref i stället med
större kraft stadens belägring.

*
</chapter>

<chapter name="Riksmötet i Strängnäs. Konungavalet.">
<h2><small>Riksmötet i Strängnäs. Konungavalet.</small></h2>

I början af maj utlystes ett möte af »rikets samtlige
råd och män», hvilket skulle sammanträda i Strängnäs vid
pingsttiden. Denna lilla stad hade af danskarne blifvit
nedbränd tre år förut och var endast helt nödtorftigt
återuppbyggd; här hade man af ålder plägat förvara rikets angelägna
skrifvelser och aktstycken, men dessa hade nu till stor del
blifvit af Kristian bortförda. Som ett herremöte betecknades det
utlysta mötet allmänt; i sina bref uppmanade Gustaf särskildt
stormännen att talrikt infinna sig och äfven förmå andra
därtill. Själf begaf han sig i början af juni från Svartsjö till
Strängnäs. De lediga stiftens tillämnade biskopar infunno sig,
däremot saknades biskop Brask, hvilken förebar sjuklighet
och i stället ditsände sin kansler. Som påfligt sändebud
anlände Johannes Magni, hvilken i Rom redan blifvit utsedd till
Gustaf Trolles efterträdare på ärkebiskopsstolen. Han var en
svensk man, född i Linköping, hade vid universitetet varit en
lärjunge till professor Hadrianus, hvilken sedermera blef påfve
under namnet Hadrianus VI, och var hos denne synnerligen
väl anskrifven. Som »den apostoliska stolens notarius» hade
han vid det påfliga hofvet ett stort inflytande, hvilket han
vid några tillfällen brukat till Sveriges förmån.

<img c id="654">Strängmäs läroverkssal (där Gustaf Vasa valdes till konung).</img>

Flere världsliga herrar voro tillstädes, bland dem
sannolikt Thure Jönsson och Berndt von Mehlen. Omnejdens
köpstadsmän och menige allmoge torde äfven i Strängnäs haft sina

ombud, det omtalas nämligen »fullmäktige sändningebud» från
landsorterna. Vid besluten åberopades »menige mans jaord
och samtycke».

Riksmötet hölls i det gamla biskopshuset, som
sedermera uppläts åt Strängnäs gymnasium och i nyare tid
inredts till läroverkshus. Förhandlingarna öppnades af
domprosten i Västerås, mäster Knut, hvilken var utsedd till
ärkebiskop, men i denna värdighet ej bekräftad. Det vore, sade
han, tid för de svenske att sluta sig tillsammans och utkora
en konung, så att ej längre detta rike skulle hållas som
andras ladugård eller försvarslöst ryckas hit och dit. Och
eftersom allom kunnigt vore, med hvad lycka, förstånd och
visdom Gud begåfvat rikets höfvidsman, herr Gustaf Eriksson,
hvilken därtill vore af hög ätt och befryndad med Sveriges
gamla konungar, kunde ingen därtill finnas bättre och
skickligare än han. Därför borde han till konung utkoras; då
kunde svenske män under svensk öfverhet återvinna sitt gamla
anseende, befästa den vacklande tronen och lägga grund till
framtida välmakt.

De församlade instämde häri och begärde enhälligt, att
Gustaf skulle öfvertaga konungadömet. Själf visade han sig
därvid tveksam och förklarade sig vara trött af
regementsbördans stora besvär, hvarför han nu borde aflösas af någon
annan; de funnos nog, hvilka genom börd, erfarenhet och
visdom vore därtill tjänlige. Han torde därvid haft i tankarne
den afund, som ligger i det svenska skaplynnet, samt tog
måhända ej minst hänsyn till sin frände, den gamle Thure
Jönsson, hvilken väl ej själf kunde komma i fråga, men ändå
med illa doldt missnöje såg den upphöjelse, som tillämnades
åt en annan och yngre. Äfven det påfliga sändebudet
Johannes Magni höll till de församlade ett vidlyftigt tal, hvari
han rådde dem att ej afstå, förrän herr Gustaf bifallit deras
begäran. De församlade uttryckte, berättas det, sin
enträgenhet med tårar och knäfall, och Gustaf lät sig däraf beveka.
Så blef nu (den 6 juni) Gustaf utkorad till konung; själf visste
han att han skulle komma att regera öfver »ett styfsint, men
för storverk fallet folk». Den årsdagen är i vår historia en
märkelsedag, som ej bör förgätas. Den 6 juni 1523
upprätttades vårt nationella konungadöme genom den förste
vasakonungens tronbestigning. Den 6 juni 1654 nedsteg från
tronen den sista vasaättlingen i rätt nedstigande led och
lämnade plats för den förste af de tre store Karlarne. Den 6
juni 1809 fick vår ännu gällande regeringsform sin slutgiltiga
stadfästelse.

<img c id="655">Hus i Strängnäs, der enligt sägen Gustaf Vasa bodde under sin skoltid.</img>

Det hållna konungavalet kungjordes i två samtidigt
utfärdade skrifvelser. Den första affattades af konungen själf,
som nu skref sig »Vi Gustaf, af Guds nåd utvald till
Sveriges och Götes konung». Han meddelade, att han blifvit till
konung korad, »på det riket måtte blifva vid bättre makt och
hållas i större vördnad bland utländska herrar och furstar»
han lofvade att regera efter »Sveriges och S:t Eriks lag» samt
främja allas bästa. Den andra skrifvelsen, ställd till »alla som
söka och älska sanningen» samt utfärdad af riksens råd,
innehöll en utförlig berättelse om Kristians grymheter samt om
uppresningen och det skedda konungavalet. Slutligen
meddelades det enhälligt fattade beslutet, att Gustaf Trolle skulle
»blifva från Sveriges rike evärdligen utestängd och således
bekomma lön för sin öfverdådighet, i det han både andligt och
världsligt lättfärdeligen förstört och i oordning kommit hafver.»


Den nyvalde konungens första omsorg blef att omgifva
sig med ett fulltaligt riksens råd. Däruti upptogos nu Peder
Erlandsson (Båt), Ivar och Erik Fleming, Axel och Knut
Andersson (Lillie,) Peder Hansson till Hvalstad, Björn Klasson
och Thord Bonde. I följd af sin skyldskap med konungen
blef äfven Berndt von Mehlen, ehuru utländing, i rådet
upptagen. Sedan de aflagt sin rådsed, intogo de vid konungens
sida platsen närmast efter biskoparne. Vid detta tillfälle
synes konungen äfven hafva förordnat Thure Jönsson till
»rikshofmästare», med hvilket namn drotsvärdigheten hädanefter
betecknades, samt Lars Siggesson till riksmarsk. Därigenom
intogo dessa båda de förnämsta platserna i rådet.

Ett bekymmersamt ärende var den förestående
uppgörelsen med Lybeck, som begagnade sig af statsverkets kännbara
betryck för att tilltvinga sig stora förmåner och
medgifvanden. Själfva hufvudstadens förpantning torde därvid varit
åsyftad, men denna måste till hvarje pris förebyggas, äfven
genom betydliga eftergifter på andra håll. Två lybska
sändebud, Berndt Bomhaver och Herman Plönis, voro vid riksmötet
tillstädes. De uppgåfvo ett fordringsbelopp af 68,681 lybska
mark och ville däri ej tillåta någon afprutning. Ogärna ville
de medgifva ens ett betalningsanstånd och läto efter vidlyftiga
förhandlingar endast på hårda villkor förmå sig därtill. Ett
förslag därom undertecknades den 10 juni.

Konungen utfäste sig att lämna Lybeck undsättning med
skepp och manskap, i fall staden skulle af Danmark angripas,
att ersätta den skada, som Lybeck och Danzig kunde af den
afsatte Kristian lida, att bekräfta hansestäderna rätt att med
andras uteslutande drifva handel på Sverige samt ej af dem
kräfva någon tull eller annan afgift för inkommande eller
utgående varor. Vidare måste Sverige förbinda sig att ej hafva
handelsberöring med några andra orter än hansestäderna och
ej låta sina egna fartyg gå utanför Öresund. Inom riket
skulle ej få hysas någon, som motsatte sig hansestädernas
förmåner. Om tvist uppstod mellan riket och någon af
hansestäderna, skulle fyra af rikets råd och fyra af den klagande
stadens råd sammanträda i Lybeck för att klagomålen i godo
afgöra. Genom att ingå på dessa hårda villkor måste Sverige

i själfva verket afstå från sin ekonomiska själfständighet för
att rädda den politiska. Fullt afslutad blef uppgörelsen ej
förrän efter Gustafs intåg i Stockholm.

Utan gensägelse kunde ej denna för tillfället nödvändiga
underkastelse genomdrifvas. En af de finske herrarne, Knut
Kurck, vägrade att lämna sitt bifall därtill och gjorde därvid
ganska skarpa föreställningar, som i sig själfva nog voro
välgrundade. Han sade sig vara öfvertygad, att detta fördrag
icke skulle kunna länge äga bestånd, utan att medföra hela
rikets ödeläggelse; hvad nu gjordes skulle framdeles med
större svårighet ändas, än det nu kunde undvikas; man ryckte
nu riket ur en träldom för att kasta det i en annan. Konungen
svarade, att han med svårmod betänkt detsamma, men att
riket vore i fara att tillbakakastas under Kristians tyranni, om
lybeckarne retades till ovänskap, medan hufvudstaden ännu
var i fiendens våld. Man måste därför, menade han, af två
onda ting välja det minst onda. Därtill kom, att man ännu
ej kände den nyvalde danske konungens sinnelag; det torde
blifva en stor fara, om han kunde komma att hemsöka riket
med krig, sedan man förut fått hansestäderna till ovänner.
Dessa påminnelser hade den verkan, att man antog de
förelagda villkoren, så hårda de än voro.

Ett annat, ej mindre bekymmersamt öfverläggningsämne
förelåg i uppgiften att åt den nya regeringen bereda de
oafvisligt nödiga tillgångarna. Skattkammaren var tom, men
behofven voro på alla håll skriande. Det utländska krigsfolket
fordrade sin sold, det kungliga hofvet borde återupprättas,
de för styrelsen nödiga utgifterna bestridas och därtill den
stora skuldens räntor gäldas. Allmogen hade genom pågående
krigsoroligheter och många utlagor kommit på obestånd, så
att ringa skattebidrag vore att därifrån vänta. Kyrkan hade
nog öfverflöd på gods och ägodelar, men dessa voro
skyddade af privilegier, hvilka det ännu ej var rådligt att antasta.
Till afhjälpande af bristen för ögonblicket beslöts, att alla, som
erhöllo något län eller ämbete, skulle för fullmakten betala en
lösesumma till konungens kansli. Därjämte åtogo sig de
förmögnare ett sammanskott af silfver till myntets förbättrande.

Domen öfver Gustaf Trolle var förebudet till en
kyrkoräfst, som konungen nog hade i sinnet, men ej fann rådligt
att ännu börja. Sitt uppsåt röjde han emellertid redan
genom den uppmärksamhet, som han under sin vistelse i
Strängnäs egnade åt bröderna Olavus och Laurentius Petri, hvilka
här dristigt förkunnade reformationens läror. Till sin kansler
utsåg han ärkedjäknen i Strengnäs Laurentius Andreæ, hvilken
äfven var dessa läror benägen och förordade den kyrkliga
reduktion, som Gustaf var sinnad att företaga.

*
</chapter>

<chapter name="Gustaf Vasas intåg i Stockholm">
<h2><small>Gustaf Vasas intåg i Stockholm.</small></h2>

Efter att hafva afslutat riksdagen i Strängnäs, drog Gustaf
med sitt följe ofördröjligen till Stockholm, som nu var bragt
till det yttersta och färdigt att till honom gifva sig. Då Kristian
flytt och ingen undsättning längre var att vänta från Norrby,
hade besättningen ingen annan utväg än att dagtinga. De
villkor, som därvid uppgjordes och antogos, voro följande.

Konungen lofvade att stadfästa Stockholms privilegier.
De af invånarne, som ville flytta ur staden till annan ort,
skulle därtill hafva frihet, men måste då lemna sina hus och
annan egendom i konungens våld. Till honom skulle äfven
öfverlämnas de i hamnen liggande fartygen, särskildt om de
tillhörde Kristian eller Norrby, samt all den egendom, som
tillhörde Gustaf Trolle eller de andre förrymde herrarne. På
dessa villkor uppgåfvos nu slottet och staden den 21 juni;
redan två dagar förut hade stadens portar blifvit öppnade.

Slottet mottogs på konungens vägnar af Peder Hård,
hvilken där nu insattes som fogde. De danske
befallningsmännen och knektarne återfördes sjöledes till sitt land, sedan
de med ed förbundit sig att icke på tre månaders tid
hemligen eller uppenbarligen företaga något mot konungen och
Sveriges rike. Borgmästaren Gorius Holst, hvilken genom
gifte förvärfvat hus och grund i Stockholm samt ville där
kvarstanna, upptogs som undersåte, sedan han aflagt ed att
ej mot konungen och riket förehafva någon stämpling eller
arglist.
<img id="656">Gustaf Vasas intåg i Stockholm.</img>

På midsommaraftonen höll Gustaf sitt högtidliga intåg
genom södra porten i Stockholm. Han red på en hög och
rikt utsmyckad häst samt var omgifven af hofmän, som alla
utstyrt sig på det präktigaste. Vid stadsporten voro de
förnämste af invånarne honom till mötes samt öfverlemnade till
honom nycklarna till slottet och stadsportarna. Folkmassan
följde honom under glädjeyttringar till slottskyrkan, där han
framför altaret på knä förrättade sin andakt. Han blef, heter
det, »med största vördnad undfången och af allt folket hälsad
för Sveriges och Götes nådige herre och konung». Med sin
ståtliga gestalt, sin raska hållning och sin allvarliga värdighet,
gjorde den 27-årige konungen på alla ett godt intryck, och
man väntade att under hans regemente gå bättre tider till
mötes. Sedan han begifvit sig upp till slottet, afslöts dagen
med en festlig aftonmåltid, till hvilken de förnämste herrarne
af hans följe blifvit inbjudna.

De följande dagarna förgingo under en feststämning,
hvilken dock betydligt nedtrycktes genom anblicken af det
bedröfliga skick, hvari staden befann sig. Mer än hälften af husen
stodo öde, och nästan alla voro illa medfarna. Flerestädes
hängde ännu lik i galgarna, och bland den hopsmälta
befolkningen rådde den största nöd. I konungens sinne föddes
beslutet att ofördröjligen vidtaga kraftiga åtgärder till stadens
upphjälpande.

Biskop Brask sände en skriftlig lyckönskan och ursäktade
sig för sitt uteblifvande från riksmötet. För att visa sig än
mera välsinnad, uppmanade han konungen att ej länge
uppskjuta sin kröning och att efter forna konungars sed låta den
förrättas i Uppsala. I själfva verket önskade den sluge
prelaten att snarast möjligt se konungen bunden genom den vid
kröningen afgifna konungaförsäkran, som gick ut på att
upprätthålla och hägna kyrkans privilegier. Men en sådan
försäkran var Gustaf ingalunda sinnad att afgifva; han ville
därför hafva kröningen uppskjuten, tills han hunnit bringa till
stånd den räfst, som han i hemlighet förberedde. Därom
öfverlade han mycket med sin kansler Laurentius Andreæ,
hvilken omständligt framhöll behofvet och rättmätigheten däraf.

*
</chapter>

<chapter name="Stockholm vid Gustaf Vasas regeringstillträde">
<h2><small>Stockholm vid Gustaf Vasas regeringstillträde.</small></h2>

Sveriges hufvudstad befann sig vid Gustaf Vasas
tronbestigning i ett djupt förfall, hvarur den genom hans
hänsynslöst kraftiga ingripande efterhand upphjälptes. Den
undergick därunder betydande förändringar i omfång, skaplynne
och lefnadsförhållanden. Denna omgestaltning, hvilken äfven
fortgick under de påföljande vasaregenterna, står i närmaste
sammanhang med rikets utveckling i det hela och företer
liksom en spegelbild af densamma. Genom att taga en
öfverblick af Stockholm, sådant det var vid Gustafs
regeringstillträde, får man sålunda en utgångspunkt för iakttagandet af
det omgestaltningsverk, som sedan följde.

Det på stadsvis bebyggda området utgjordes egentligen
blott af Stadsholmen eller »staden inom broarne». En ej ringa
del däraf upptogs af de breda murarne, hvilka på flere ställen
hade dubbla längor, en äldre innanför och en yngre utanför.
Öster- och Vesterlånggatorna, som utgjorde de båda förnämsta
farlederna inom staden, gingo så tätt intill stadsmurarne, att
en mängd af husen voro i själfva muren inbyggda. Mellan
dessa båda hufvudgator gingo några mindre gator; för öfrigt
slingrade sig där en mängd mörka, oregelbundna gränder,
ibland endast gångstigar. Vattenståndet var betydligt högre
än nu; det öfverhöljde nuvarande Skeppsbron samt
Riddarhustomten och Köttorget.

Intill stranden gingo murarne af det gamla slottet,
hvaröfver det höga tornet Kärnan reste sig. Det bildade ett med
vallar och grafvar afstängdt område, hvaröfver slottsfogden
var styresman. Till det slottsområde, som lydde under honom,
räknades äfven en stor del af Norrmalm. Öfver slottsgrafven
beredde man sig väg till det inre af staden genom nedfällande
af en vindbrygga. Bredvid slottet låg stadens förnämsta kyrka,
storkyrkan, invigd åt den helige Nikolaus, köpmännens
skyddspatron; genom en vidfogad korbyggnad, som 1548 nedrefs,
sträckte den sig åt öster vida längre ut än nu. Mellan slottet
och kyrkan hade konungen sitt stall och sin »örtagård».
Invid kyrkogården gick en länga af slaktarbodar, och i närheten
<img id="657">Det gamla Stockholm.</img>
hade äfven bödeln sin bostad. Ett litet stycke därifrån låg
stadens rådhus med framsidan vänd mot Stortorget. Detta
torg, där det hemska blodbadet försiggått, omgafs af höga,
smala stenhusgaflar, mellan hvilka ett och annat trähus ännu
kvarstod från en förfluten tid. Vid den här uppresta
»kåken» utställdes förbrytare till åskådning eller afskaffades med
hudstrykning.

Från Stortorget gick åt öster Köpmangatan, vid hvilken
flere af stadens rikaste borgare bodde. Åt söder gingo
Svartbrödra- och Skomakaregatorna, vid hvilka handtverkarnes
förnämsta gillehus lågo. Vid Svartbrödragatan reste sig det
vidsträckta svartbrödra- eller dominikanerklostret, hvilket hade
blifvit anlagdt under
Magnus Erikssons
tid. Här hade
stadens södra torn med
dithörande murlänga
stått, men sedermera
flyttats längre
söderut. Från »Nikolai
port» vid
Storkyrkans nordvästra hörn
kom man in på
Laurentii gränd, den
nuvarande
Storkyrkobrinken, där
Laurentii gillehus låg. Vid södra sidan af Vesterlånggatan låg
Järntorget, i hvars närhet en mindre stadsport synes hafva
funnits; för öfrigt fanns på östra sidan endast en sådan,
nämligen »köpmansporten» vid ändan af Köpmansgatan.

<img l id="658">Gråmunkeholmen med gamla Riddarholmskyrkan.</img>

Från stadsholmen ledde en af ett torn skyddad träbro
öfver till Gråmunkeholmen, den nuvarande Riddarholmen. Här
låg gråbrödernas eller franciskanernas kloster, hvars kyrka,
sedermera ombyggd af Johan III, var den äldsta
Riddarholmskyrkan; den hade 1416 blifvit täckt med blytak. På holmen
hade man äfven uppfört en väderkvarn samt några mindre
hus. Omkring Gråmunkeholmen samt större delen af
stadsholmen gick en träbrygga, vid hvilken de stora fartygen lade

till, då varor skulle lossas eller lastas. På bryggan funnos
bommar, som kunde öppnas för att åt mindre farkoster
bereda en bättre tryggad plats på insidan.

Från slottets närhet gick en bro i nordvästlig riktning
öfver till Helgeandsholmen, ursprungligen två holmar, hvilka
sedermera genom utfyllning förenats. Här låg det af hertig
Valdemar Magnusson uppförda Helgeandshuset, där sjuka
vårdades och vägfarande kunde finna härberge. I närheten voro
flera vattenkvarnar anlagda, hvilkas hjul skvalpade i den
forsande strömmen. Mellan Helgeandsholmen och Norrmalm
gingo två träbroar med vindbryggor, genom hvilkas
uppdragande samfärdseln kunde afspärras. Söderut skyddades dessa
broar af ett torn, som sammanhängde med stadens öfriga
befästningsverk.

Öfver Norrmalm höjde sig då den långsträckta sandåsen
Brunkeberg, hvars främre del var kal, men den bortre
skogbeväxt. Här funnos en mängd sandhålor, i hvilka fordom
eremiter uppehållit sig och senast falskmyntare drifvit sin
handtering i löndom. På öfversta höjden stodo några väderkvarnar;
där hade äfven galgar varit uppresta. Nedanför åsen vid vestra
ändan låg Klara kloster, hvilket bestod af flere byggnader
och omslöts med en mur. Det låg i brynet af en skogsdunge
vid stranden af en liten sjö, som utbredde sig öfver den plats,
där nu centralbangården ligger. Landet vid andra stranden,
nuvarande Kungsholmen, hette då för tiden Munkeliderna:
där funnos stora tegelslagerier. Längst österut, mellan åsen
och saltsjön låg Jakobs kyrka. Nedanför sluttningen, längs
Norrström, uppväxte på Norrmalm ett slags förstad med sina
»allmänningsgator»; här funnos äfven en mängd kålgårdar,
planteringsland och beteshagar. Från Brunkeberg flöt den nu
igenfyllda Näckströmmen ut i saltsjön.

På norra sidan hade man godt om minnen från de
strider, som under den närmast föregående tiden utkämpats om
Stockholms besittning. På Brunkeberg och vid Klara kloster
hade det stora slaget stått i oktober 1471; öfver
Näckströmmen hade danskarne slagit den kafvelbro, som af Stockholms
borgare söndersågades. På Ladugårdslandet, det nuvarande
Östermalm, hvilket då för tiden bestod af inhägnad åker och

äng, omväxlande med skogsmark och träsk, låg den lilla byn
Vädla, i hvars närhet stod den drabbning, där Gustaf Vasa
utfört sin första vapenbragd.

Söderut var stadsholmen lika starkt skyddad som norrut.
Bron öfver södra strömmen, liksom bron öfver den norra,
kunde uppvindas, så att äfven på det hållet en fiende
hindrades från att intränga. Bron och den därvid belägna södra
stadsporten skyddades af ett fast torn. I den södra strömmen
liksom i den norra dref det stridt rinnande vattnet en mängd
kvarnhjul. Vid stranden låg en rad af slaktarbodar, och
ytterst sträckte sig en lång träbrygga, vid hvilken båtar lade till.

Södermalm var ännu mycket glest bebyggdt; det mesta
utrymmet upptogs här af kålgårdar och planteringsland;
nedanför Mosebacke utbredde sig den sanka mosse, efter hvilken
höjden fått sitt namn. På Södermalm funnos emellertid här
och där några industriela anläggningar. Vid Klockviken götos
klockor, och äfven grytgjutare hade där slagit sig ned. Vid
Tegelviken brändes tegel och repslagare hade där äfven sina
banor. Längre bort åt öster lågo »själabodarne», där man
af säldjurens späck beredde tran; de innehades dels af
kyrkliga stiftelser, dels af enskilda personer. Från södra bron
gingo fyra vägar öfver Södermalm. En gick åt öster till
själabodarne, en annan åt sydost uppför sandbrinken till »löten»,
där ett kapell var uppfördt åt hågkomsten af det heliga
korset. Botgörare vandrade mellan rådhuset och detta kapell för
att i minnet genomlefva Kristi lidandes väg, hvars olika
»stationer» voro på skilda ställen utmärkta. Till detta kapell, om
hvars tillvaro namnet Kapellgränd ännu påminner, hörde den
stora minnesstenen, på hvilken Kristi korsfästelse är afbildad,
och hvars tillkomst man med ringa skäl satt i samband med
Käpplingemorden på drottning Margaretas tid. I närheten,
på Pelarbacken, stodo de fyra pelare, som tillhörde stadens
afrättsplats. På höjden, där nu Katarina kyrka reser sig, hade
Kristian efter blodbadet låtit bränna Sten Stures och de
afrättades lik. Åt sydväst ledde en väg till Maria Magdalenas
på 1300-talet anlagda kapell, vid hvilket fattigkyrkogården
utsträckte sig. Den fjärde vägen gick öfver bergen västerut
längs stranden och var omgifven af åtskilliga byggnader.

Husen voro i stadens inre del till stor del af sten, men
de flesta, i synnerhet på malmarne, voro af trä eller korsvirke.
Vanligen voro de höga gaflarna vända åt gatan och
långsidorna åt någon smal gränd. Hvarje hus bildade med sina
tillhörande byggnader ett väl afstängdt område, hvars
innevånare sammanslöto sig under ägarens husbondevälde och ej
gärna tålde hos sig främlingar, knappast ens hyresgäster.
Hvarje handelsbod hade åt gatan ett stort fönster, vid hvilket
handeln drefs med de utanför stående kunderna. Det
stängdes med en ofvanifrån nedfälld trälucka, hvilken om dagen
lyftes upp, så att den bildade ett slags tak till varornas skydd;
ibland var den tudelad, så att nedre delen, utfälld från den
undre fönsterkanten, bildade en skifva, hvarpå varorna
utställdes. Det var sålunda ungefär samma anordning som i våra
gamla marknadsstånd. I allmänhet hade fönstren en mängd
små glasrutor, infattade i blyramar, samt stängdes med
massiva träluckor. Husen voro för det mesta täckta med torf,
de förnämligare här och där med tegel. Vid hvarje husport
stod en fylld vattentunna för att hållas till hands vid de ofta
förekommande eldsvådorna. Gatorna voro i allmänhet
stenlagda, om än stenläggningen just ej var den bästa, samt
försedda med rännstenar; så var naturligtvis ej fallet med de
många små, krokiga och mörka gränderna.

Vid Gustafs intåg företedde Stockholm en ödslighet, som
bar vittne om de svåra lidanden, hvilka staden utstått. Nära
hälften af husen stodo öde, och de flesta befunno sig i
sorgligt förfall. Fönsterrutorna voro till stor del utslagna,
handelsbodarne stängda eller sköflade. Antalet skattskyldiga borgare,
hvilket 1519 uppgick till nära 1,200, hade nu hopsmält till 308.

För att upphjälpa den förfallna staden vidtog Gustaf
kraftiga åtgärder, vittnande om den vida utsträckning, hvilken han
ansåg tillhöra sin kungliga husbondemakt. Ett föreskrifvet
antal borgare från de kringliggande småstäderna ålades
nämligen att inflytta till Stockholm. »De skulle», skref han, »se
sig före med hus, där de kunde bygga och bo uti, därutinnan
ingen försummelse tagande, så framt vi ej dem skole straffa
såsom dem, hvilka vårt bud och vår vilja försitta och försmå,
utan all nåd.» Som ersättning för hvad de mindre städerna
förlorade påbjöds, att ett antal bönder från omgifvande
landsorter skulle, vid vite af 40 marks böter, inflytta och bosätta
sig i närmaste stad. Äfven genom meddelade
företrädesrättigheter sökte han framdeles bereda Stockholm förmåner på andra
städers bekostnad.

*
</chapter>

<chapter name="Finlands återvinnande och betryggande">
<h2><small>Finlands återvinnande och betryggande.</small></h2>

Då Norrby anlände med sin flotta till finska kusten på
våren 1522, måste Nils Arvidsson upphäfva belägringen af
Åbo slott och utrymma staden. Åbo led vid detta tillfälle
en svår hemsökelse. I ett af stadens stenhus hade Nils
Arvidsson upplagt ett krutförråd, hvilket han ej kunde föra med
sig, men ej ville lämna i fiendens händer. Han lät därför
sätta eld på detsamma; men ovårdsamhet därvid förorsakade
en eldsvåda (23 maj), hvarigenom största delen af Åbo lades
i aska. Den inträngande Norrby lät därpå sitt folk plundra
hvad öfrigt var, så att de olyckliga invånarne bragtes i den
största uselhet.

Det svenska krigsfolket drog sig emellertid under befäl
af Nils Arvidsson och Erik Fleming inåt landet till Janakkala
i Tavastland. Vid Hiitis bro på vägen mellan Tavastehus
och Helsingfors intogo de en väl skyddad ställning, där alla
de finska trupperna kunde sammandragas till landets försvar.
Här samlade de sig småningom och lämnades ostörda, emedan
Norrby med hela sin krigsmakt afseglade för att undsätta
Stockholm. Både Nils Arvidsson och Erik Fleming drogo
därför på Gustafs kallelse snart med större delen af sitt folk
öfver till Sverige för att lämna bistånd vid Stockholms
belägring; det är redan berättadt om de stora tjänster, hvilka
Erik Fleming gjorde som befälhafvare öfver den svenska
sjömakten.

Sedan biskop Arvid Kurk på sin flykt till Sverige aflidit,
förlänade Kristian slottet Kustö utanför Åbo jämte dithörande
ägor åt Norrby. Till höfvidsman i Åbo efter junker Thomas
sattes Lasse Jönsson, under hvilken äfven de båda slotten
Tavastehus och Raseborg skulle lyda. För den svenska
uppresningen i Finland blef nu under någon tid Nils Grabbe den
förnämste befälhafvaren. Med sina skärbåtar förde han, såsom
förut, alltjämt sin öfverrumplingsfejd från sjösidan. Mot Kustö,
Raseborg och Borgå företog han täta öfverfall; han nedgjorde
därvid åtskilliga danska befallningsmän, som med sina vakter
inkvarterat sig i länsmansgårdarne för att hålla ting med
allmogen. Då han förnam, att någon starkare makt var i
antågande mot honom, drog han sig i god tid undan, oftast
till estländska kusten, där han i Reval fick en säker tillflykt.
Men det dröjde ej länge, förrän han åter visade sig vid den
finska kusten och företog någon ny öfverrumpling. Med Gustaf
underhöll han en jämn förbindelse och kunde ibland lämna
sitt biträde äfven vid dennes företag.

Sedan Stockholm tagits i besittning, kunde Gustaf med
större kraft påskynda äfven Finlands återvinnande. Dit
afsändes i augusti 1523 bröderna Ivar och Erik Fleming med
400 ryttare och 2,000 man fotfolk, utgörande svenskar, finnar
och tyskar. De drogo först till Kustö, hvilket med storm
intogs från Norrbys därstädes kvarlämnade folk. Norrby hade
lofvat undsättning, men fann sig till sin stora förtrytelse ej
kunna hålla löftet; någon hjälp af Kristian kunde han
nämligen ej längre erhålla, och lika fruktlöst sökte han utverka
sådan på andra håll. Från Kustö drogo de svenska trupperna
sjöledes till Åbo. De uppställde sig med ryttare och fotfolk
på en liten ö i närheten och vadade därifrån i det grunda
vattnet till staden. Den danska besättningen hade ryckt ut
mot de antågande; men efter erhållen underrättelse om deras
styrka fann den för godt att utrymma Åbo och drog sig
öfver Tavastehus till Viborg. Endast en ringa styrka hade
kvarstannat på slottet i Åbo. Under tolf dagar sökte den
göra motstånd, men måste därefter uppgifva slottet. Norrby
klagade, att Lasse Jönsson blef »skändeligen om lifvet bragt,
hvartemot både bref och sigill samt all ärlig lofven, dem de
gifvit och tillsagt, innan nämnda slott uppgafs».

Bröderna Fleming fördelade därpå sin krigsmakt åt olika
håll och Nils Grabbe förenade sitt folk med deras.
Tavastehus, Raseborg och Olofsborg (Nyslott) inneslötos samt blefvo

efterhand eröfrade. Nils Grabbe drog till Viborg och dref där
med all kraft belägringen. Rolf Matsson, som förde befälet
öfver den danska besättningen därstädes, ville dock i följd af
bitter personlig fiendskap mot Grabbe ej gifva sig åt honom,
men erbjöd sig att lämna staden och slottet åt Erik Fleming.
Denne måste därför skyndsamt ditresa samt mottog staden
och slottet i konung Gustafs namn. Rolf Matsson jämte de
tyska legotrupper, som under grefve Mauritz af Oldenburg
stått i dansk tjänst och förut deltagit i Stockholms försvar,
aftågade nu genom Ingermanland och Estland till Königsberg.
Vid vinterns inbrott hade hela Finland samlats under konung
Gustafs öfvervälde.

<img c id="659">Olofsborgs slottsruin.</img>

Norrby ville emellertid icke så lätt öfvergifva tanken
på att åter fatta fast fot i Finland och förehade planer, som
för Sverige lätt kunde hafva blifvit farliga nog. Ett
vittnesbörd därom är det bref, som han till Kristian skref från Visby
den 14 sept. Han utlät sig däri bland annat: »Jag hafver
skrifvit och tillsagt dem i Finland med min tjänare Severin
Brun, som jag ditskickat, att jag vill undsätta dem vid min
ära, skulle det ock kosta min hals. Ty beder jag
ödmjukligen eders nåde förskrifva och förskaffa med det allra första,

att jag får hjälp hos hofmästaren af Preussen eller härmästaren
af Lifland och igenom deras land till Viborg att undsätta
dem, så att jag icke skall blifva ordlös och ärelös efter sådan
tillsägelse. Och eders nåde må oförtöfvadt skrifva mig till,
hvad hjälp eders nåde mig och dem kan göra och på hvad
tid. Då vill jag själf möta sådan hjälp och folk i Lifland
och följa dem in i Finland att slå eder nådes fiender ut igen,
eller det skall kosta min hals. Finland är den bästa del till
ränta af Sverige. Jag hafver ock tillskrifvit storfursten af
Ryssland om hjälp och tröst emot eder nådes fiender, de svenske,
och hafver nu underhandlat med hans sändebud Jakob
Johannis. — Jag beder ödmjukligen, att eders nåd utan
försummelse skrifver och förmanar storfursten att göra mig och
eders nådes folk i Finland hjälp och bistånd, som nu störst
makt påligger, desslikes ock förskrifva till härmästaren af
Lifland.»

Försöken att uppvigla Ryssland till fientligheter vid
finska gränsen medförde under rikets dåvarande brydsamma
ställning en stor fara. Genom en 1517 med Danmark
ingången traktat hade den ryske storfursten Vasili förbundit sig
att i förening med nämnda rike angripa Sverige. Till all
lycka hade emellertid något fredsbrott med Ryssland ej
kommit till stånd, emedan storfursten var invecklad i jämna
stridigheter med polacker och tatarer samt därför ej fann rådligt
att ytterligare dela sina stridskrafter. Som han fortfarande
visade sig obenägen till fredsbrott, kunde en öfverenskommelse
med honom i godo lättare komma till stånd. Vid slutet af
år 1523 afsändes därför till Novgorod en beskickning, i spetsen
för hvilken stod Erik Fleming. Där afslöts den 3 april 1524
en traktat, genom hvilken det 1510 afslutna stilleståndet
bekräftades. Dessutom öfverenskoms, att en rysk beskickning
med det snaraste skulle afgå till Stockholm för att mottaga
konung Gustafs stadfästelse af fördraget. Finland blef
sålunda för den närmaste framtiden tryggadt mot vidare
öfverfall från den ryska sidan.

*
</chapter>

<chapter name="Yttre och inre svårigheter">
<h2><small>Yttre och inre svårigheter.</small></h2>

Så var nu Sverige återigen samladt under inhemsk,
själfständig regering, men denna regering hade på många håll
svårt bryderi såväl i sin ställning till utlandet som i rikets
inre förhållanden.

Faran för den afsatte Kristian II var ännu ej förbi. Med
biträde af sin svåger, kurfursten Joakim af Brandenburg, den
tyske riddarordens stormästare Albrecht samt några tyska
småfurstar lyckades han få ihop en här på omkring 30,000
man. Men då han hvarken ägde eller kunde anskaffa medel
till truppernas aflöning, måste han själf undfly deras närhet,
och hela hären skingrades. Fredrik hade nu obestridd
besittning af det danska konungadömet, sedan Köpenhamn och
Malmö ändtligen (jan. 1524) gifvit sig åt honom, men han
kom med detsamma i en mindre vänskaplig ställning till Sverige.
Han hade varit hänvisad till endräktig samverkan med konung
Gustaf, så länge Kristian ännu kunde ingifva någon fruktan.
Men endräkten upphörde, då denna fara väl var förbi. Sedan
Fredrik gjort sig erkänd som konung i Norge, yrkade han
på att återfå Viken, som fortfarande hölls besatt af svenska
trupper. Samma förhållande var det äfven med Blekinge,
hvars anslutning till Sverige blifvit åvägabragt.

Men Fredrik nöjde sig ej därmed. Han ville äfven fresta
möjligheten att genom unionens upprättande ännu en gång
bringa Sverige under dansk öfverhet. I juni 1523, således
vid den tid då konungavalet förestod, hade han utfärdat ett
sändebref till Sveriges allmoge och ett annat till dess
ridderskap samt däri uppmanat att betänka och granneligen
öfverväga, hvad nytta och gagn som skulle följa däraf, att dessa
tre riken, Danmark, Sverige och Norge, förblefve tillsammans
under en herre och konung uti den förbindelse de sedan
gammal tid genom öppnade beseglade bref och recesser varit
förenade. I samma anda skref äfven det danska riksrådet till
Sveriges råd och prelater. Men anbudet om unionens
återupprättande afvisades från svenska sidan bestämdt, på samma
gång man förklarade sig benägen att med Danmark hålla
vänskap och god grannsämja. De svenska kvinnor, som 1521
bortförts fångna till Danmark, kvarhöllos där en tid, äfven
sedan regentsskiftet ägt rum; först längre fram på året 1524
fingo de ännu öfverlefvande återvända, bland dem Gustafs
mormor Sigrid Banér samt Kristina Gyllenstjerna. Det väckte
äfven ovilja, att Gustaf Trolle, som städse förblef konung
Gustafs och Sveriges hätske fiende, fick en fristad i Danmark.

Redan samma dag som Stockholm uppgafs skref Gustaf
till Norrby en uppmaning att gifva sig under Sveriges rike.
Det lofvades att, om Norrby ville blifva konung Gustaf »så
huld och trogen, som han varit konung Kristian», så skulle
han i Sverige erhålla en förläning, hvarmed han kunde blifva
väl belåten. Men Norrby ville ej lyssna till detta förslag,
ehuru han genom sitt giftermålsanbud till Kristina Gyllenstjerna
synts antyda ett närmande till den svenska sidan. Till
Kristian skref han: »Gustaf och Sveriges rikes råd har lofvat mig
mycket. Eders nåd skall dock aldrig finna, att jag eder eller
min nådiga fru skall vara otrogen eller undfalla, så länge jag
lefver». I själfva verket ville han på Gotland afvakta, hvad
Kristian med hjälp från utlandet skulle kunna uträtta och i
vidrigt fall hellre lämna ön åt sitt fädernesland Danmark än
åt Sverige. Under tiden dröjde han kvar på Gotland,
hvarifrån han med sina kaperier afskar tillförseln från utlandet till
Sverige samt gjorde hansestäderna stor skada.

Från flere håll manades sålunda Gustaf att något
företaga för att blifva af med den besvärlige Norrby. Biskop
Brask hade för denna fråga ett särskildt intresse, emedan ön
hörde till hans stift och detta dessutom mycket led genom
den afskurna tillförseln af salt. Kort efter konungavalet i
Strängnäs bad han konungen »betänka om Gotland, ty Norrby
var där 6- till 700 man stark, och vore att befara, att, om
Kristian sände någon makt från Danmark, blefve Gotland så
bemannadt och bespisadt, att det sedan blefve värre att
återtaga, än det nu vore». Så länge ännu Finland var ointaget
och förhållandet till Ryssland osäkert, fann emellertid Gustaf
föga rådligt att företaga något mot Gotland. På marknaden
i Västerås, dit han begifvit sig för att rådgöra med den där
församlade menigheten, redogjorde han för de stora utgifter,

som han för rikets skull måst vidkännas, och hvilka uppgingo
till »en summa så stor, att det näppeligen någon människa
trott hafver». För att för menigheten åskådliggöra summans
storlek, nämnde han, huru många tunnor och läster penningar
den skulle komma att utgöra. Han uttalade ändå sin afsikt
att, så snart Finland återvunnits, äfven söka åvägabringa
Gotlands återförening med Sverige. Från Lybeck och Danzig
fick han ideligen uppmaningar att fördrifva »den omilde
nyuppståndne tyrannen herr Sören Norrby» samt tillika så
bedrifva, att Gotland ej komme i Danmarks händer, hvilket vore
både för Sverige och för hansestäderna föga nyttigt.

En svårighet, som ytterligare bidrog att öka Gustafs
tvekan, framkallades genom den tryckande penningeställningen.
Det kändes önskligt att göra sig af med största delen af det
utländska krigsfolket, som var mycket dyrbart och nu ej
längre behöfdes. Men innan knektarne kunde affärdas, måste
de få ut sin sold; den kräfde de att bekomma i redbart mynt
och ville icke mottaga klippingarne. Af de lybska
sändebuden lyckades emellertid Gustaf utverka ett löfte å stadens
vägnar att försträcka och i Lybeck till knektarne utbetala
den erforderliga summan. Sålunda blef det möjligt att sända
ur landet en stor del af det främmande krigsfolket. Men
därefter kräfde Lybeck i sin ordning en afbetalning. I bref till
biskop Brask klagade konungen, att skulden till denna stad
nu var »dråpligt stor» och uppgick till 200,000 gyllen. Den
på riksdagen i Strängnäs beslutna silfverskatten räckte ej långt;
andra mer verkande åtgärder måste tillgripas. Gustaf vände
sig därför åt det håll, där, midt i den allmänna nöden,
tillgångar ännu voro att påräkna, nämligen till kyrkan. Efter
rådets hörande utsände han till rikets alla stift bref med
begäran att till låns erhålla uppgifna summor af kyrkor och
kloster; sålunda uppmanades Uppsala och Västerås stift att lämna
hvartdera 400 lödiga mark. Kunde ej dessa summor utgöras
i reda mynt, borde till motsvarande värde gifvas kalkar,
monstranser och kyrkornas andra klenoder, hvilket allt borde
aflämnas »utan all töfvan och försummelse vid konungens ynnest
och vänskap behållandes».

Biskop Brask kunde lämna det största bidraget, men
gjorde också de mesta invändningarna. Han var angelägen
om Gotlands återvinnande och ville, såsom han skref till Thure
Jönsson, »hellre dö än falla i konungens ogunst»; men
bibehållandet af kyrkans välmakt och egendom låg honom också
starkt om hjärtat. Konungen uppmanade honom att till
krigshjälp lämna 100 dugliga karlar med full rustning samt
ur sitt stift samla 2- till 300 mark silfver, emedan Linköpings
stift af Gotlands återtagande hade lika så stor fördel och gagn
som kronan. Biskopen invände, att »ingen inländsk eller
utländsk konung begärt sådan hjälp af hans biskopsstol, icke
heller hade någon hans företrädare i Linköping det gjort, ändå
att Gotland och stundom hela riket varit i främmande mäns
händer». I stiftet förspordes snart ett missnöje, hvilket konungen
var benägen att tillskrifva biskopens uppvigling. I bref till
denne utlät han sig: »Tilläfventyrs hafven I sökt få ursäkt,
att ingen synnerlig undsättning göra oss af biskopsstolen».

I oktober 1523 höll Gustaf en herredag i Söderköping. Då
uppsattes svaret på den danske konungens bref. I en annan
skrifvelse påyrkades frigifvandet af Gustafs fångna
anförvanter, hvilkas kvarhållande tillskrefs Gustaf Trolles stämplingar;
därför tillades den hotelsen, att, »om de goda kvinnor af
ärkebiskop Gustafs stämpling längre förhölles i Danmark, skulle
hans vänner, som nu i konungens händer kommit, varda det
åtnjutandes till ondo här i Sverige». En pristaxa på
lifsförnödenheter fastställdes; man finner däraf, att ett pund salt
skulle gälla 6 öre örtug, ett pund smör en mark, ett pund
humle lika mycket, ett pund fläsk 1½ mark o. s. v. Bristen
på salt kändes i synnerhet tryckande, hvarför beslöts, att man
skulle tillse, »om några saltådror funnes, som riket till nytta
komma kunde». Till krigsmaktens iståndsättande påbjöds en
allmän vapensyn; »för allas eder oskicklighets skull», skref
konungen, »hafver riket allaledes haft stor skada och fördärf
af utländskt folk»

Konung Fredrik, hvilken själf önskade Gustafs bistånd
vid belägringen af Malmö, visade sig för ögonblicket
tillmötesgående och föreslog, att tvistefrågan skulle på ett möte dem
emellan afgöras. Gustaf utlyste med anledning däraf en ny
herredag, hvilken på nyåret 1524 skulle hållas i Vadstena.
Julhelgen tillbragte han i Linköping, där han gästade hos
biskop Brask och rådförde sig med denne.

Kort efter nyårshelgen 1524 öppnades herredagen i
Vadstena. Där inställde sig två danska sändebud, med hvilka
öfverenskoms, att ett möte mellan båda rikenas fullmäktige
skulle med det snaraste hållas i Jönköping. En utskickad
från Lybeck, Herman Plönis, var äfven tillstädes; han påyrkade
ett krigståg för Gotlands återvinnande samt utlofvade
penningeunderstöd. Som ifriga förespråkare uppträdde biskop Brask
och dennes gode vän Thure Jönsson. Konungen var under
det myckna bryderi, som för ögonblicket rådde, föga benägen
för detta företag, men gaf vika för den från flere håll gjorda
påtryckningen. Det beslöts därför, att Gotlandståget skulle
företagas, och bestämdes, huru stora bidrag i manskap och
penningar därvid skulle
utgöras; »ingen skulle
dölja eller draga sig
undan den tjänst, som
han konungen och
kronan pliktig var». Från
russtjänstens utgörande
fick emellertid
frälseman friköpa sig med
en lösesumma, hvilken fastställdes till 20 mark örtug, som
gällde lika med 20 lod silfver.

<img l id="660">Stockholms-öre 1523.</img>

Oredan i myntväsendet här i riket hade betydligt ökats,
sedan konung Fredrik aflyst klippingsmyntet i Danmark.
Danskarne togo sig nämligen för att i fullpackade tunnor föra
sina klippingar till Sverige, där utländska köpmän i massa
utprånglade dem och tillhandlade sig redbara varor i stället.
Riket blef sålunda öfversvämmadt med klippingsmynt, hvilket
de utländska köpmännen ej ville som betalningsmedel mottaga
tillbaka. Så länge det underhaltiga myntet var i omlopp, hade
man också intet gagn af det goda mynt, som därjämte slogs,
ty detta mottogs nog af utländingarne, men blef äfven af dem
bortfördt ur riket. Man såg sig därför nödsakad att följa
det i Danmark gifna föredömet och till slut aflysa klippingarne
äfven här i Sverige. Beslutet därom fattades dock först

efter mycken tvekan, och man gjorde till en början ett
försök med att nedsätta klippingens värde. Man fann
emellertid sedermera gagnlösheten af denna halfhetsåtgärd och måste
därför skrida till hel aflysning. Bland den stora allmänheten,
hvars penningeförråd till största delen utgjordes af
klippings-mynt, blefvo naturligtvis många svårt lidande genom denna
våldsamma åtgärd. För att därvid gifva någon lindring
medgafs åt enhvar att vid rikets myntverk låta förvandla sitt
omyntade guld och silfver i penningar. Därmed uträttades
äfven, att man »lockade döda skatter fram ur gömmorna»
och sålunda påskyndade omsättningen af bättre mynt. Åt
biskopar och riksens råd tilläts dessutom att upprätta ett eget
mynthus i Vadstena, dock med förbehåll att allt myntet
skulle bära den kungliga prägeln. Sedermera införskrefs en
utländsk myntmästare Günther Lays, hvilken sattes att
förestå myntverket i Västerås.

De förluster, som klippingarnes aflysande vållade, förde
med sig hvarjehanda utbrott af missnöje. På den kort
därefter hållna distingsmarknaden i Uppsala kastade rika
frälsemän säcktals af detta mynt ut på gatorna samt hade därvid
harmsna och spefulla utlåtelser. Konungen själf befann sig
då i staden. Bönderna, som för sin spannmål ofta fått
klippings-mynt i betalning af stadsborna, men nu fingo veta, att det
ingenting gällde, kunde ej styra sin förtrytelse. De samlade
sig hoptals vid det hus, som konungen bebodde, ställde sig
i vägen för honom, då han gick ut, och kräfde på det ifrigaste,
att klippingen åtminstone skulle få gälla ett öre, så att deras
förlust måtte blifva något mera dräglig. Men Gustaf afslog
det med ett »kortvilligt» skämt, som han väl förstod att bruka.
»Hafven I», sade han, »en sådan myckenhet af klippingar,
så låten göra eder grytor däraf; I skolen då kunna säga, att
I uti edra kök hafven dyrbarare grytor än konungen». Med
detta svar fingo bönderna låta sig nöja.

*

</chapter>


<chapter name="Gotlandståget">
<h2><small>Gotlandståget.</small></h2>

Sedan Kristian II mist sina tre riken och gjort ett
fruktlöst försök att återvinna dem, bibehöll sig alltjämt Norrby
obetvungen på Gotland, där han såg tiden an och uppgjorde
sina planer för egen räkning. Han höll i Visborgs slott en
talrik besättning af tyska knektar samt hade ännu en ej
ringa sjömakt till sitt förfogande. Tillgångar beredde han sig
genom sjöröfveri, liksom fordom Erik af Pommern, då denne
höll till på Gotland. Helst uppsnappade han de fartyg, som
ämnade sig till Sverige, samt angrep och plundrade, när han
kom åt, i synnerhet hanseatiska och nederländska handelsskepp.

<img c id="661">Visborgs gamla slott.</img>

Kristian II:s trogne riddare hade sålunda nedsjunkit till en
simpel sjöröfvare. Han kallade sig »kejserlig amiral öfver
det baltiska hafvet», ty han hade ställt sig under kejsar Karl
V:s beskydd, och denne såg i honom ett möjligen användbart
redskap för sina vidsträckta planer. Men på samma gång
kallade han sig äfven på fräckt sjöröfvarvis: »Guds vän och
hela världens ovän». De uppbringade fartygen förde han till
Visby, där han plundrade deras rika laddningar. Skämtsamt
plägade han då yttra till de förtviflade köpmännen: »Det är
min lust och hälsa att röra i edra kramkistor och lukta i edra
kryddsäckar». De utplundrade fartygen lät han gå tomma
tillbaka med den hånfulla afskedshälsningen, att han önskade
dem snart välkomna åter. Visby stad blef därigenom
uppfylld med röfvadt kramgods; hälften af det tagna bytet gaf
Norrby till pris åt sina knektar, den andra hälften behöll
han själf. Såsom en själfrådande furste slog han ett mynt,
hvilket på ena sidan visade hans namn, på den andra
Gotlands vapen, ett lamm med fana; det kallades skilling och
skulle föreställa silfver, men »var föga annat än bara kopparn».

<img c id="662">Gråbrödraklostret, sedermera slottet i Jönköping.</img>

I synnerhet ledo städerna Lybeck och Danzig af Norrbys
upprepade kaperier och anförde bittra klagomål däröfver.
Genom det fördrag, som Lybeck aftvingat konung Gustaf, var
denne förbunden att lämna sitt bistånd till skadans afvärjande.
Till en början fann också Lybeck med sitt intresse förenligt,
att Gotland återbragtes under Sverige, hvilket den mäktiga
hansestaden betraktade nästan som sitt lydrike. Men å andra
sidan hade staden ingenting emot, att ön kom under Danmark,
om man blott på det sättet kunde blifva af med den besvärlige
Norrby. Huru Gustaf genom påtryckningar från många håll
drefs att, ehuru mot sin vilja, besluta sig för en härnadsfärd
mot Norrby, är förut omtaladt. Därtill kom äfven det af
lybeckarne underblåsta högljudda knotet af menige man i
Sverige, där bristen på sill och salt blef allt plågsammare

kännbar. Man anmärkte stickande, att »den som fördrifvit en
konung öfver tre riken, måtte väl ock kunna betvinga en
enskild befallningsman», och att »Sturarne aldrig haft för sed
att låta skrämma sig». Sådana stickord, i synnerhet det sista,
förfelade ej sin verkan på konung Gustaf.

Danmark röjde emellertid en tvetydig och opålitlig
hållning samt sökte tydligen tidsutdräkt för dolda syftens skull.
Till det öfverenskomna mötet i Jönköping afreste kort efter
herredagens slut biskop Brask och Berndt von Mehlen som
ombud från den svenska sidan. I Nydala kloster och äfven på andra
orter under vägen dröjde de länge för att invänta de danska
sändebuden, men några sådana hördes ej af. De begåfvo sig
då till Jönköping samt förklarade sig där inför stadsrådet och
menigheten, »på det de danske icke med tiden skulle kunna
säga, att de svenske icke hade mera besökt det mötet än de».
Under tiden sökte man på den danska sidan hemligen komma
öfverens med Norrby. Konung Fredrik, som vid denna tid
i mycket lät leda sig af Gustaf Trolle och af denne blef
krönt till konung, hade ej släppt ur sikte sina planer på
den svenska kronan eller åtminstone en erkänd öfver höghet
öfver Sverige. Han skickade till Gustaf sändemän med ett
bref, hvari han sökte ursäkta uteblifvandet från Jönköping
och föreslog, att Gustaf skulle »omaka sig» med ett besök
hos honom i Köpenhamn, där inför en samlad herredag
de tvistiga frågorna skulle afgöras. Att han genom att
sålunda till sin hufvudstad inkalla den svenske konungen ämnade
gifva sig ett sken af öfverhöghet, låg i öppen dag. Gustaf
svarade därför de utskickade helt kort, att »deras herre skulle
till Sveriges hufvudstad vara lika välkommen, om honom så
behagade». Han vidhöll öfverenskommelsen om ett möte i
Jönköping, men medgaf anstånd därmed till en vecka efter
påsk.

Kort efter herredagen i Vadstena afskickade lybeckarne
Herman Israel som sändebud till Gustaf för att påyrka ett
snart företagande af Gotlandståget. Gustaf invände, att han
vore »en utkrigad herre och stadd i svår gäld», hvarför det
syntes honom »icke rådligt vara att taga något nytt krig före,
förrän allt sådant redligen betalt vore». Han ville ej »så se
efter Gotland, att han däröfver skulle mista Sverige». Han
befarade förvecklingar med Danmark för Gotlands skull, och
att detta rike till slut skulle behålla ön, utan att Sverige finge
sina uppoffringar ersatta. Herman Israel lofvade då, att
Lybeck, om Gotlandståget komme till stånd, icke på lång tid
skulle kräfva vare sig afbetalning eller ens ränta på sin fordran.
Med Danmark skulle man komma väl öfverens. Lybeck hade
redan föreslagit och ämnade ytterligare främja Gustafs
förmälning med en dotter till konung Fredrik, då Gotland med
detsamma skulle som brudgåfva komma under Sveriges krona
igen. Om mot förmodan Danmark ändå skulle behålla
Gotland, så skulle detta rike nödgas ersätta den ena hälften af
Gustafs krigsomkostnader, och Lybeck skulle gälda den andra
hälften. Dessa löften och förespeglingar gjorde på konungen
sin verkan. Herman Israel inkallades till en rådssammankomst,
där öfverenskommelsen på de åt honom utlofvade villkoren
uppsattes, underskrefs och beseglades.

Det gällde nu att med all kraft rusta sig till företaget.
Den från kyrkor och kloster utskrifna silfverskatten inflöt,
åtminstone till stor del. Själf lät Gustaf lämna sitt nyligen
anskaffade bordsilfver till utmyntning för att därmed lindra tungan
af allmogens utskylder och fick däraf »en ståtlig summa
penningar uti goda hvita rundstycken». Den krigsmakt, som
under bröderna Flemings befäl var kvar i Finland, återfördes
till Sverige; därmed förenades från olika håll nyuppsatta
trupper, hvilka samlades dels i Stockholm, dels i Kalmar. Man
fick sålunda ihop en färdigrustad styrka af 8,000 man. Själf
fann Gustaf betänkligt att under rådande brydsamma
omständigheter aflägsna sig ur riket. Han lämnade därför befälet åt
Berndt von Mehlen. Detta val var, såsom sedan nogsamt
visade sig, ingalunda det bästa, helst som man på närmaste
håll hade de båda bepröfvade bröderna Fleming att tillgå och
i Kalmar dessutom hade den ej mindre duglige Arvid
Vestgöte till hands. Men Gustaf bestämdes väl härvid dels af
släktskapen och sin hänsyn för hög börd, dels af det anseende
för krigsduglighet, som Mehlen trots sitt förhållande i Skåne
fortfarande åtnjöt.

Redan föregående år hade Kristian gifvit Norrby tillstånd

att, om det stode hårdt på, dagtinga om Gotland med det
danska riksrådet. Nu tillkännagaf Norrby i bref af den 14
mars för sin herre, att denna yttersta utväg måste anlitas.
»Det är», skref han, »nu kommet så långt, att eder nåde
icke hafver mera frukt än detta arma land. Vi vilja dock
göra vår trogna tjänst fullt samt våga gods och lif, om eder
nåde vet göra oss tröst och undsättning. Men vet eder nåde
ingen tröst och undsättning att göra oss inom en möjlig tid,
må då eder nåde för vår trogna tjänsts skull främja vårt bästa
genom att med edert öppna bref och sigill lösa oss från den
ed och trotjänst vi eder nåde hafva svurit, så att vi må
dagtinga om oss och landet, på det ej detta land skall blifva
i grund fördärfvadt och på längden skiljas från Danmarks
krona». Att Norrby tidigt fick eller ansåg sig hafva fått fria
händer, visade sig af de förbindelser, som han anknöt med
det danska riksrådet. Därom fick man på svenska sidan
snart en aning, sedan Mehlen vid fastlagstiden anländt till
Kalmar; det lyckades honom nämligen att uppbringa två
danska skepp, hvilka ämnade sig med undsättning till
Gotland. Åt Norrby begärdes äfven lejd att öfverkomma till
Danmark, men Gustaf vägrade lämna den.

Vid samma tid begaf sig äfven Gustaf till Kalmar och
for därifrån med ett talrikt följe till Jönköping, där det
öfverenskomna mötet hölls. Där inställde sig äfven två danska
och tre hanseatiska sändebud. Här tillkännagafs, att Norrby
gifvit sig under konung Fredrik, hvarför Gustaf uppfordrades
att draga sitt folk från Gotland, som af ålder tillhört Danmark,
samt återlämna Viken och Blekinge. Det visade sig äfven,
att hanseaterna slagit om och understödde Danmarks
fordringar. Gustaf vägrade emellertid, att bifalla både det ena
och det andra. Det föreslogs då, att afgörandet skulle
uppskjutas till ett nytt möte, som den 1 september skulle hållas
i Malmö. Konungen svarade därpå, att han kunde väl resa
till Malmö, ty den staden vore honom med rätta tillhörig;
som underpant för hans säkerhet skulle emellertid då 6 danska
riksråd öfverskickas till Sverige.

På pingstaftonen (den 14 maj) afseglade Berndt von Mehlen
med flottan genom Kalmar sund och landsteg några dagar
därefter på Gotland. Norrby fick tid på sig att draga sitt
manskap in uti staden och slottet. Det öppna landet bragtes snart
till underkastelse, och därefter slog von Mehlen läger utanför
Visby. Med fartyg, som anlände från Stockholm, följde en
sändning af kanoner, ammunition och proviant. De utfall,
som Norrby gjorde, tillbakavisades; men äfven ett angrepp,
som mot staden försöktes, måste i följd af bristande vaksamhet
inställas. Norrby utsände nämligen på förhand nattetid några
bemannade örlogsskepp, som bemäktigade sig fem svenska 
fartyg, lastade med kanonkulor och proviant, samt tvungo Ivar
Fleming att gifva sig fången. Det efterspel, som därpå
följde, har han själf omtalat sålunda:

<img c id="663">Ett stycke af Visby stadsmur.</img>

»När de nu andra dagen skulle föra sitt skytte i land
till lägret och beskjuta staden, så befanns det, att det var
jag, som hade kulorna därtill. Utan dessa kunde de
ingenting företaga till att beskjuta slottet, hvarför de begärde, att
jag ville låna dem kulorna, så skulle de inom åtta dagar
sända mig dem tillbaka in i slottet och staden; hvarpå jag
svarade dem, att de just icke så mycket kunde behöfva de
där kulorna, samt att de ej behöfde göra sig omak med att
förspilla krut och lod för staden, utan ville jag lämna dem
den ena slottsporten öppen, och skulle allting vara dem redo,

att de på stället kunde finna, hvad de begärde; för öfrigt
skulle jag nog med tiden sända dem både krut och kulor.
Hvarpå de helt förgrymmade föllo an mot den ena
stadsporten; men där blefvo många af dem liggande i grafven och
för murarne. Dessa lastade jag på ett par vagnar och lät
köra in i deras läger samt därvid säga dem, att en annan
gång skulle de icke så hetsigt gripa sig an mot stadsmurarne,
utan först betänka, huru de kunde väl återkomma till lägret
igen och således spara mig den mödan att föra dem tillbaka
på vagnar. Därefter läto de från sjösidan all deras
bestyckning gå lös mot staden och slottet, äfvensom de stucko i
brand tre af sina större skepp, hvilka voro tillredda med
svafvel, beck och krut, i syfte att därmed antända mina skepp
och staden. Samma skepp läto de med alla andra deras
krigsskepp segla af och an framför staden och nära mina
skepp. Men jag och mitt folk voro män för, att det ej skulle
hjälpa dem, utan brunno några af deras egna skepp upp för
omaket, de andra blefvo skjutna i grund från staden och
slottet, så att däraf hade de ingen båtnad.»

Från början hade Berndt von Mehlen visat sig vara en
föga duglig befälhafvare, utan att därmed göra sitt uppsåt
misstänkt. Men under fortgången af företaget mot Visby
lade han alltmer i dagen bristande trohet och pålitlighet. Han
var en utländsk lycksökare, som ombytt öfverherre, allt eftersom
hans fördel kräfde, och ehuru vorden svenskt riksråd, var han
dock föga fäst vid Sverige. Han hade förut tjänat under
Norrby och med denne knutit en vänskap, som bibehöll sig
äfven nu, då de skulle bära vapen mot hvarandra. Hans
nyingångna frändskap med konung Gustaf bidrog snarare
att fjärma än att närma honom i förhållande till denne. Hans
maka, fru Margareta, var dotter af Erik Karlsson Vase och
hörde således till den äldre Vasagrenen, som enligt sina
släkttraditioner var benägen för Danmark och unionen. Till konung
Gustaf hyste hon personligt groll, emedan hon ansåg, att han
gjort henne orätt vid arfskiftet; möjligt är väl också, att
konungens stora begärlighet efter jordagods förledt honom
att här se sig till godo mer, än som vederbort. Då nu fru
Margareta kom till det svenska lägret utanför Visby och där
kvarstannade, fann man snart, att hon på sin make öfvade
ett inflytande, som hvarken för konung Gustaf eller för Sverige
var lyckosamt.

Snart ingicks ett stillestånd på obestämd tid. Norrby
gjorde då besök i det svenska lägret, där han vänligt mottogs.
Han berättade om sin tilltänkta giftermålsförbindelse med
Kristina Gyllenstjerna, antydde de planer, som därmed voro
förknippade och gaf en vink om de fördelar, som äfven von
Mehlen däraf kunde hafva att vänta. Mehlen gjorde ett
återbesök på Visborgs slott, där han tillbragte flera dagar
tillsammans med Norrby under dryckeslag, spel och
gästabudsglam; bland annat stod han då fadder vid döpelseakten för
ett af Norrbys oäkta barn. I det svenska lägret förnötte
emellertid manskapet sina dagar i tvungen overksamhet och
utan ledning. Då herr Berndt ändtligen återkom till lägret,
anhöllo knektarne genom sina befälhafvare om tillstånd att
föras till strid, men han dröjde alltjämt under olika
förevändningar att meddela det. Otåligheten bland knektarne blef i
följd däraf allt större, och det artade sig nästan till myteri.
Då han en gång satt ensam i sitt tält, inträngde de i mängd
och uttalade högljudt sitt missnöje. Stilleståndet blef då väl
uppsagdt, men Norrby måtte hafva blifvit därpå förberedd, ty
han inbröt genast nattetid öfverrumplande i det svenska lägret,
där han med mord och brand tillställde mycken förödelse.
Emellertid lyckades von Mehlen därefter ändå att någorlunda
ställa trupperna till freds. Han föregaf nämligen, att slottets
uppgifvande förestod, och att man i det närmaste var
öfverens om villkoren, så att endast ett par små förbehåll
återstodo att uppgöra. Därmed läto sig trupperna nöja, och tiden
kunde sålunda ytterligare förhalas.

Under tiden insläpptes i Visby danska utskickade, hvilka
uppmanade Norrby att icke lämna staden och slottet i de
svenskes händer, utan kvardröja, tills Gotland hunnit återbringas
under Danmarks krona. Åt honom lofvades därjämte en
betydlig förläning, om han ville gifva sig under konung Fredriks
beskydd. Norrby var därtill ej ovillig. Han höll sig väl
fortfarande mest till Kristian, så hjälplös än denne var; men
därnäst ville han tillgodose sitt fädernesland Danmark och
där, om så nödigt vore, bereda sig en tillflykt. Han afsände
därför dit sin fodermask Otto Vifeld för att anmäla, att han
gaf sig under konung Fredriks beskydd. Besättningen i
Kalmar fick sedan af von Mehlen order att ej uppgifva slottet till
någon, icke ens till konung Gustaf.

*
</chapter>

<chapter name="Konungamötet i Malmö">
<h2><small>Konungamötet i Malmö.</small></h2>

Till den uppgörelse, som skulle äga rum på det aftalade
mötet i Malmö, gjorde Gustaf i stillhet sina förberedelser.
Thure Jönsson fick såsom den äldste och erfarnaste rådsherren
<img l id="664">Peterskyrkan i Malmö.</img>
uppdraget att från
den svenska sidan
inleda
förhandlingarna. Medelst
trägen
brefväxling rådförde sig
denne med sin
gode vän biskop
Brask, hvilken ur
häfdagömmorna i
Strängnäs letade
fram kvarvarande
arkivhandlingar,
som kunde styrka
Sveriges rätt till
de omtvistade
landskapen.
Åtföljd af Thure
Jönsson, Lars
Siggesson,
Laurentius Andreæ
samt några andra
rådsherrar, begaf
sig Gustaf på
utsatt tid till Malmö. Där inställde sig äfven konung Fredrik
med utvalde män af sitt rikes råd. De danska herrarne hade
på förhand hemliga bud till herr Thure och läto honom förstå,
att han genom att förfäkta de svenska krafven äfventyrade att
mista sina gods i Danmark och »den smörränta han hade att
uppbära i Norge»; genom detta vädjande till egennyttan
lyckades de att »stoppa munnen till» på herr Thure. I Malmö
infunno sig äfven 11 hanseatiska sändebud från olika städer
för att tillhandagå som medlare. Kort före den 1 september
möttes de båda konungarne i Peterskyrkan. Konung Fredrik
tog först till orda och framhöll huru angeläget det vore att
bevara vänskapen, då man ännu af Kristian kunde befara
onda anslag. I sitt svar förklarade Gustaf, att han städse
skulle finnas beredvillig till en öfverenskommelse i godo.

Sedan den inledande hälsningen i kyrkan försiggått, torde
de församlade hafva begifvit sig till rådhuset och där låtit
förhandlingarne taga sin början. Konung Fredrik, som äfven nu
först tog till orda, framställde genast sina anspråk på företräde
och öfverhöghet. Han ville ej, sade han, yrka någon ändring i
det regeringssätt, som upprättats; men till endräktens
bevarande borde den svenske konungen enligt gammal häfd
erkänna den danske som en öfverherre och beskyddare; sålunda
skulle sambandet mellan nordens riken, äfven under skilda
regeringar, alltjämt bevaras. Härtill svarade Gustaf helt sträft
och kort, att han blifvit rättmätigt vald till Sveriges
själfständige konung samt väl ville vara den danske konungens
vän, men ej dennes undersåte. Detta framfördes med sådan
bestämdhet, att från danska sidan allt tal om öfverhöghet
upphörde.

Man upptog nu till behandling frågan om Gotland. Från
danska sidan anfördes, att ön visserligen i äldre tider tillhört
Sverige, men genom köp tillfallit Danmark, då drottning
Margareta igenlöst den från tyska riddarorden, hos hvilken den
af konung Albrekt pantsatts; öns invånare visste ock ej
annat af, än att de voro danska undersåtar. Härpå skulle nu
Thure Jönsson svara, men kom sig ej för därmed, utan hostade
och stammade så mycket, att man ej kunde blifva klok på
hvad han ville säga. Laurentius Andreæ tog då fogligt till
orda och efter denne, med större eftertryck, konung Gustaf
själf. De visade, att Gotland i Sveriges gamla lagar 

betecknats som rikets tillhörighet samt af svenska konungar
mottagit förordningar och privilegier. De framhöllo vidare: att
Albrekt, då han pantsatte ön, icke var dess rätte innehafvare;
att ön från äldre tider hört till Linköpings biskopsdöme och
legat inom den svenska gränsen, hvilken af ålder ansetts
dragen mellan Gotland och den preussiska kusten; att de
danska erkänt dessa skäl och vid alla fredsslut lofvat öns 
återställelse till Sverige, men
aldrig hållit detta löfte;
samt att Gotlands invånare
i sin med Karl Knutsson
upprättade dagtingan
förklarade sig hellre lyda
under Sveriges än Danmarks
konung, emedan de af
sina gamla krönikor
funnit, att de af ålder hört
Sveriges rike till.

<img l id="665">Konung Fredrik I af Danmark.</img>

Det rådde en stunds
tystnad. Nu uppträdde
en gammal dansk
rådsherre, Anders Bille och
sökte åt saken gifva en
annan vändning, i det han yttrade: »I gode konungar och
alla andra, som här ären tillstädes! Viljen I vidhålla sanningen,
måsten I tillstå, att I uti dessa gamla saker hafven föga
förfarenhet. Konung Fredrik, vår nådige herre, är ännu en
främling i sitt rike; konung Gustaf är en helt ung herre.
Endast herr Thure och jag, som båda äro gamla män, kunna i
denna sak gifva besked.» Han ville fortsätta vidare, men
afbröts helt tvärt af konung Gustaf, som med eftertryck
genmälte: »Hvad viljen I säga, herr Anders Bille, och hvad
viljen I därmed belägga? Kan icke en ung man spörja så långt
tillbaka, som en gammal man kan minnas?» Detta inpass hade
den verkan, att Anders Bille kom af sig och ej kunde
fortsätta sitt tal. Därpå vidtog ett häftigt ordbyte, som ej kunde
föra med sig någon öfverenskommelse.

Nu uppträdde de hanseatiska sändebuden under sken af


bemedling, men sökte i själfva verket ytterligare draga ut på
tiden. Vissa om att blifva af med Norrby, fruktade
hansestäderna nu mest att stöta konung Fredrik för hufvudet samt
hade dessutom af denne fått löfte om stora förmåner, hvilka
snart ock tillföllo dem. Sändebuden förklarade därför, att
saken ännu vore i sådant mörker, att den ej kunde med ens
afgöras. Konung Fredrik fann då också bäst att skjuta
ärendet ifrån sig med förklaring, att han föga visste därom. Då
hanseaterna sålunda kommo väl öfverens med Danmark, fann
sig Gustaf ingenting kunna uträtta. Han måste finna sig i
uppsättandet af ett fördrag, som gick ut på uppskof med
hufvudfrågans afgörande samt några ögonblickliga eftergifter från
Sveriges sida. Detta fördrag, kändt under benämningen »Malmö
recess», hade följande hufvudsakliga bestämmelser.

Tvistefrågorna skulle få sitt slutliga afgörande på ett
möte i Lybeck, där hansestädernas fullmäktige skulle
sammanträda med de danske och svenske vid pingsttiden följande
året. Blekinge skulle till Danmark genast återlämnas, men
Viken skulle af Sverige behållas, tills därom blifvit afgjordt
på det aftalade mötet i Lybeck. Om Visby ej vore af
belägringstrupperna intaget, skulle det förblifva i Danmarks
hand, tills man finge på nämnda möte därom afgöra. Om
Gotland då tillerkändes åt Danmark, skulle medlarne afgöra,
huruvida den svenske konungen vore berättigad till något
skadestånd. Skulle sådant erläggas, borde Sverige behålla
Viken som pant, tills summan blifvit gäldad. Konungen af
Danmark, hvilken tydligen förutsattes komma i besittning af
Gotland, skulle afföra Norrby till en ort, där både svenska
och hanseatiska köpmän vore för honom fredade, samt
därefter förläna ön åt »en ärlig och redlig man», med hvilken
Sverige och hansestäderna kunde vara tillfreds. Allt
plundradt gods, som på Gotland förefunnes, skulle till sina rätta
ägare återställas. Den part, som komme att bryta mot detta
fördrag, vore förfallen till en plikt af 100,000 gyllen, hvilka
skulle jämnt delas mellan skiljedomarne och den andra parten.

Med detta fördrag, som i alla tvistefrågorna nästan helt
och hållet lade förmånen på Danmarks, uppoffringarna på
Sveriges sida och därtill erkände de förut nog mäktiga

städerna som nordens skiljedomare, var Gustaf allt annat än
belåten. Hans harm vände sig i synnerhet mot Lybeck, som
med löften och förespeglingar inledt honom i det lika
kostsamma som fruktlösa företaget mot Gotland, men vid
slutuppgörelsen lämnade honom i sticket. Då han gick hem från
rådhuset, fick han på gatan se det lybska sändebudet
Herman Israel, med hvilken han från början förhandlat om nämnda
företag. I vredesmod kastade han sig öfver denne med bittra
förebråelser öfver de svikna löftena och utropade, häftigt 
uppbragt: »Du skall en gång få skam därför,
du arge förrädare.» Han drog därvid sin
värja och skulle tvifvelsutan därmed gifvit
lybeckaren ett hugg, om ej Laurentius Andreæ
och hans andra följesmän lyckats afstyra det.
Herman Israel »gret och flepade» som ett
barn samt sade sig ej kunna råda för sina
lybska herrar, hvilka ej bättre hållit de löften
honom tillsagts att gifva.

<img l id="666">Gustaf Vasas värja.</img>

Trots den till Sverige lämnade gisslan lär
Gustaf i Malmö icke funnit sin personliga
säkerhet fullt betryggad. Tillfället att genom
hans tillfångatagande ånyo bringa Sverige i
trångmål och framtvinga dess underkastelse
synes på den danska sidan hafva känts
frestande »och kan ingen veta», säger krönikan,
»hvad i den motton skett hade, hvar icke
den högborne och dygdefulle herren konung
Fredrik hade vändt all ting till godo,
betagandes och förhindrandes allt tillfälle, där någon fejd eller
oenighet kunde sig af tilldraga.» Från Malmö drog Gustaf
skyndsamt in öfver den svenska gränsen och »lofvade, att han
aldrig därefter ville stiga därutom, så länge han lefde; hvilket
ock så skedde».

I enlighet med den i Malmö ingångna
öfverenskommelsen utrymdes Gotland kort därefter af de svenska
belägringstrupperna. Men Norrby stannade ännu en tid kvar och
behöll Visborgs slott, troligen emedan han ej tyckte om det
öfver honom i Malmö fattade beslutet. I början inställde han



väl sina kaperier; men då fri tillförsel från Danmark vägrades
honom, upptog han dem ånyo, och sålunda blef tillståndet på
sjön lika osäkert som förut. Till honom anslöt sig snart
Berndt von Mehlen, hvilken äfven sökte för egen räkning
bibehålla Kalmar slott. För sin tillit till utländska äfventyrare
hade dock konung Gustaf ännu ej blifvit tillräckligt varnad.
På sin resa till Malmö hade han i Jönköping sammanträffat
med den tyske grefven Johan af Hoja; det var en ung man
med fördelaktigt utseende och mycket hög börd. Han
mottogs gunstigt, och det dröjde ej länge, förrän han blef
förmäld med Gustafs syster Margareta, Joakim Brahes änka.
Kort efter återkomsten från Malmö sammankallade konungen
ett herremöte i Vadstena. Han redogjorde här, icke utan
grämelse, för recessen och uppmanade till efterlefnad af
densamma. Därjämte omtalade han sin afsikt att förmäla sin
syster med grefven af Hoja och sin önskan att med
ständernas bifall gifva honom »ett stycke län efter hans höfva».
De närvarande gåfvo, dock ej utan invändning, sitt bifall,
men uttalade därvid den förväntan, att »icke flere utländske
män måtte indragas i riket till några märkliga giftermål eller
förläningar, däraf mycket obestånd och tvedräkt inrikes
kommet var tillförene och än hända kunde, emellan dem som nu
uppväxte och dem här indroges.» Grefven af Hoja blef nu
äfven, liksom förut Berndt von Mehlen, upptagen i riksrådet
samt utsågs dessutom jämte Johannes Magni till ombud vid
det blifvande mötet i Lybeck. Han fick som förläning
Viborgs slott. För Gustaf kom denne nye svåger att i
framtiden blifva ett nytt obehagligt minne från konungamötet i
Malmö.

*
</chapter>

<chapter name="Sören Norrbys sista lefnadsöden">
<h2><small>Sören Norrbys sista lefnadsöden.</small></h2>

Som den förnämste och aktningsvärdaste af Gustaf Vasas
motståndare träder Norrby vid dennes sida under
befrielsekampens hela skede från början till slut. Eftervärlden följer
med deltagande en sådan mans bana alltigenom. Slutet af
hans äfventyrliga lefnadssaga berör väl i mindre grad Sveriges
historia, men egnar sig godt till afslutning på berättelsen om
den långvariga kamp, hvari han tog en så betydande del.

Dristiga planer höllo Norrby i spänning, medan han låg
kvar på Visborgs slott. Mot nordens båda konungar, hvilka
i Malmö beslutit öfver honom, ämnade han upptaga
stridshandsken. Stora förhoppningar byggde han på giftermålet
med Kristina Gyllenstjerna, hvilket han hoppades kunna
fullborda. Hon hade ej visat sig honom obenägen; de hade en
gång växlat ringar, och hon hade äfven förklarat sig främst
vilja hafva herr Sören i tankarne, om hon skulle ingå ett nytt
gifte. Genom föreningen med henne hoppades han vinna ett
mäktigt anhang i Sverige, äfven om han där skulle komma att
uppträda såsom konung Kristians ståthållare. Därnäst byggde
han på sin återupprättade förbindelse med Berndt von Mehlen,
hvilken nu äfven styrde sin lycksökarefärd åt detta håll. Han
innehade Kalmar slott och hade gifvit dess besättning order
att försvara detsamma mot hvem det vara måtte. I Sverige
sökte man gifva den sålunda började anläggningen skenet af
en kamp för Sturehuset mot konung Gustafs förtryckande
regemente. Därvid hade man god hjälp af Peder
Sunnanväder, som någon tid varit i Sturarnes tjänst, von Mehlen
mottog i förvar på Kalmar slott den unge Nils Sture, Kristina
Gyllenstjernas äldste son, och ämnade bruka honom som
verktyg i samma syfte. Ännu en gång vände man sig till den
afsatte Kristian II, hvilken lofvade att utverka en
hjälpsändning af fartyg.

Det dröjde ej länge, förrän Norrby med sedvanlig
raskhet och tilltagsenhet skred till angrepp. Med klok
öfverläggning riktade han det mot Skåne och Blekinge, där allmogen
ännu var tillgifven konung Kristian och lätt kunde till dennes
förmån bringas i resning. Redan i början af mars 1525 hade
en del af Norrbys folk under befäl af Otto Stigsen landstigit
på Skånes östkust, där Åhus intogs, och öfvergick därefter
till Blekinge, där Sölvesborgs fasta slott med stormning
eröfrades. Kort därefter kom Norrby själf med förstärkning.
Det dröjde ej länge, förrän han till konung Kristians förmån
lyckades sätta en stor uppresning i gång, så att han snart
såg sig i spetsen för en bondehär af 20,000 man; men dessa
bönder voro föga stridbara, klent utrustade och än sämre
ordnade. Så snart han afgjordt fått öfverhanden i Skåne, var
det hans mening att vända sig mot Sverige och bringa de
därstädes hotande upprorsrörelserna till utbrott.

<img c id="667">Sölvesborgs slott.</img>

Men dessa vidtutseende planer blefvo snart stäckta.
Konung Fredrik sände till Skåne sin utmärkte fältherre Johan
Rantzau med själlandska adelsfanan och två fänikor knektar.
Det korta krig, som nu följde, blef kalladt »Sören Norrbys
sköfling», emedan bönderna därunder plundrade adelns
gårdar och sedan af den segrande adeln ej mindre skoningslöst
vedergälldes. I en drabbning vid Lund led bondehären ett
nederlag; det lär hafva vållats genom förräderi af Norrbys
»bössemästare», hvilka »riktade alla styckena för högt, så att
af fienden blott blefvo två eller tre skadade, i det skotten
riktades åt stjärnorna på himmelen». I närheten af
Landskrona led Norrby ett nytt nederlag, då han »bland de 20,000
man kunde blott insticka 100 man ordentligt krigsfolk». Han
måste då innesluta sig i Landskrona, där han »hårdt
belägrades». Några fartyg, som Kristian lyckats afsända, kunde
ingen undsättning lämna, utan måste inskränka sig till
uppbringandet af ett och annat handelsskepp. På samma gång
belägrades äfven Visby af danska och hanseatiska trupper.


I juni måste Norrby utrymma Landskrona samt tillika
förbinda sig att för fångarnes utväxling medfölja till
Köpenhamn och därefter uppgifva Visby tillika med Visborgs slott.
I Köpenhamn ställdes han till rätta för det förefallna, men
fick vitsord, att han alltid »som en ärlig riddare och
krigsman sig förhållit». Därifrån fördes han af Otto Krumpe
fången till lägret utanför Visborg, där han lämnades i
hanseaternas våld. Slottets uppgifvande kunde de dock ej utverka,
förrän Norrby sändts dit. Trupperna utfingo då sin
innestående sold och erhöllo fritt aftåg till Sölvesborg, men
Norrby kvarhölls i fängsligt förvar på slottet. Därifrån skulle han
afföras till Lybeck, men lyckades på ett litet fartyg undkomma
till sina skepp och knektar. Från staden kommo fartyg med
krigsfolk de anländande till mötes för att mottaga fången,
men fingo det beskedet: »Falken är flugen sin kos; dock
hafva vi förstört för honom hans näste.»

Norrby undkom oskadd till Sölvesborg och förde
därifrån någon tid fejdlif i Blekinge. »Men», skref han sedan
själf i sin afgifna berättelse, »när fienderna både till vatten
och land blefvo mig för starka, skickade min nådigste herre
(Kristian) till mig med en adelsman sitt budskap och
skrifvelse, att jag skulle draga till storfursten af Ryssland för att
af honom begära hjälp och bistånd». Han anträdde därför
resan till Ryssland, kvarhölls en tid på gränsen och anlände
efter åtskilliga svårigheter till Moskva. Men storfursten, som
slutit varaktigt fördrag med konung Gustaf, var numera föga
benägen att vidare inlåta sig med Kristian, hvarför Norrby
länge förgäfves fick vänta på företräde. Hans utskickade
tjänare, som enträget begärde att blifva hörda, drefvos med våld
bort från portarna.

Efter en lång väntan fick Norrby ändtligen företräde;
men detta tog för honom en oförmodad vändning. Den ryske
kanslern uppmanade honom nämligen att träda i storfurstens
tjänst och lofvade honom därför stor belöning, men tillade,
att i vidrigt fall hans lif vore i fara. »Vid sådan deras
begäran», berättar Norrby, »drog jag min värja och gaf henne
den förnämste bland storfurstens herrar i händer, sägande, att
förrän jag ville tjäna storfursten eller räcka min hand till en
sådan öfverenskommelse, skulle man få hugga mig i stycken
och skilja mina lemmar från hvarandra, ty jag vore endast
förbunden konung Kristian, den jag svurit trohet. Då blefvo
herrarne mäkta vreda och bragte mig åter till det härberge, där
jag förut hölls fången.» Ryssarne togo sig då för att blanda
Norrbys och hans tjänares dryck med brännvin för att göra
dem förvirrade, hvilket hade till en följd, att en del af
tjänarne trädde i storfurstens tjänst. Några af storfurstens
herrar drucko Norrby till med allehanda starka drycker, »så att»,
skrifver han, »på sistone både de och jag voro halft utom
oss». De förde honom därefter i enrum och förklarade, att
Norrby, om han trädde i storfurstens tjänst, skulle få under
sitt befäl 60,000 man till Norges eröfring. Norrby vägrade
emellertid bestämdt att ingå på detta förslag, men förklarade
sig redebogen att med storfurstens bistånd intaga Norge och
Finland för konung Kristians räkning. »Från den stunden»,
skrifver han, »blef jag aldrig mer tillbuden att tjäna
storfursten, hvarken af honom själf eller af hans tjänare och
undersåtar, hörde ock aldrig mera något godt ord af dem, ej
heller åstundade jag det.»

På kejsar Karl V:s förbön blef Norrby ändtligen (1528)
lösgifven från Moskva, där han under sista tiden kvarhållits
nästan som fånge. Men hans hemresa blef ej mindre
äfventyrlig för det. Trots storfurstens honom gifna lejd, fråntogs
honom i Narva hans där förvarade skepp och gods, som han
»icke för 6,000 gyllen velat förlora». Därefter måste han
»som en annan fattig fånge låna och borga både i Ryssland
och på andra orter». Konungen af Polen, genom hvars stater
han sedan for, gaf honom till resehjälp 50 gyllen, för hvilka
Norrby var mycket tacksam. Så anlände han (1528) till Prag,
där han af konung Ferdinand, kejsar Karl V:s broder, fick
nödigt understöd. Han trädde nu i kejsarens tjänst samt
lofvade att för honom »hafva lif och lefverne osparadt och både
till lands och vatten sådant efter bästa förmåga aftjäna, så
länge jag lefver». Hans lif blef emellertid sedan ej
långvarigt; han stupade 1530 i spetsen för kejserliga trupper vid
belägringen af Florens.

Norrby var en fiende, som i det längsta försvårade
befrielsekampen, men tillika en man, med hvilken man med
heder kunde växla hugg, och gaf åt kampen storhetsdrag,
som den annars tvifvelsutan aldrig fått. Hans trohet, äfven
i olyckans dagar, mot en föga aktningsvärd herre väcker så
mycket djupare deltagande, som den framträder i en
omgifning, där egennytta och lycksökeri gjort sveket till vana.
Han var bland oss den siste af dessa medeltidens »ädle
riddare», hvilka väl i en rask handvändning kunde sjunka ned
till »rofriddare», men äfven i sin förnedring behöllo något af
riddarärans ädelhet. Som den mest högsinte af motståndarne
går han i alla fall vid Gustaf Vasas sida till odödligheten.

<img></img>
</chapter>
<chapter name="Reformationsverkets begynnelsetid">
<img></img>

<h2>Reformationsverkets begynnelsetid.</h2>
</chapter>

<chapter name="Reformationsrörelsen i Tyskland">
<h2><small>Reformationsrörelsen i Tyskland.</small></h2>
<img l></img><br>
Den katolska medeltidskyrkans djupa förfall hade för
samhället, kulturutvecklingen och själfva det religiösa lifvet
medfört skador, som det blef den inbrytande nya tidens
uppgift att bota. Påfvedömets världsliga makt, biskoparnes furstliga
ställning och de i prästerskapets hand samlade ofantliga
egendomsbesittningarna gjorde kyrkan hinderlig för det världsliga
samhället och främmande för sin egentliga uppgift. Den
latinska mässan och bibelns otillgänglighet för lekmännen
medförde på det religiösa området stor okunnighet; däraf följde
en vidskepelse, hvilken rikligen närdes med helgonlegender,
munkdikter och allehanda gammal omhuldad vantro. Klostren
voro lättjans och fåkunnighetens härdar, som numera endast
verkade betungande. Dyrkan af helgon, hvilkas
»öfverloppsgärningar» man kunde få räknade sig till godo, och tron på
»skärselden», ur hvilken den aflidne kunde friköpas genom
dyrt betalda själamässor, voro för kyrkan indräktiga utslag af
den rådande vidskepelsen. Vid universiteten föredrogs en
barbariskt höglärd »skolastik», som gjorde den rådande
kyrkoläran till en inkrångladt systemsatt »teologi», knappast
begriplig ens för de lärde. Sådana brister behöfde rättas, äfven
om mycket godt och gagneligt fortfarande hägnades af kyrkan.

Mot detta urartande hade under gångna tider gensägelser
höjts från flere håll, men först vid medeltidens slut bröto de
fram med segrande makt. Därtill bidrog betydligt en
företeelse, hvilken väl ej egentligen framgick ur kristendomen,
men verkade på hela kulturlifvet en pånyttfödelse (renässans),
hvaraf äfven kyrkan ej kunde blifva oberörd. Man gjorde ny
bekantskap med de storverk, som det forntida Grekland och
Rom framalstrat i konst och litteratur, samt hämtade af dem
väckelse till tankeklarhet och förståndsupplysning. Denna

<img id="668">Martin Luther.</img>

rörelse kallades humanism, emedan en förnyad mänsklighet
(humanitet) ur den syntes framgå. Från Italien spred den
sig efterhand till det nordliga Europa; den blef rådande vid
universiteten och utträngde därifrån den föråldrade skolastiken.
En af humanismens inflytelserikaste målsmän var Erasmus,
hvilken tillika var lärd teolog, och genom sina skrifter bidrog
att förbereda reformationen. Den af honom 1516 utgifna
upplagan af nya testamentets grekiska text med latinsk
öfversättning och upplysande förklaringar har i det afseendet
verkat banbrytande. Man sade, att »Erasmus lade det ägg,
som sedan Luther kläckte ut». Till humanismens målsmän
hörde Filip Melanchton, som sedan blef Luthers gode
medhjälpare.

Som den nordtyska reformationsrörelsens hufvudman
framstod Martin Luther, professor i Wittenberg. Hans verk framgick
ur ett djupt kristligt medvetande, enligt hvilket den heliga
skrift var enda rättesnöret för vår tro. Som munk hade han
i ensligt klosterlif utbildat denna lifsåskådning. Då han trädt
ut i lifvet, kämpade han för den mot de många missbruk och
förvillelser, hvilka efterhand trädde honom under ögonen. Som
en protest mot aflatshandeln, hvilken gick ut på att sälja
syndernas förlåtelse för penningar, uppspikade han (1517) sina
95 satser på domkyrkodörren i Wittenberg. Den lärostrid,
som därpå följde, blef början till den tyska
reformationsrörelsen.

I Sverige blef Luthers uppträdande snart kändt. Från
svenska Birgittinerhuset i Rom berättades redan 1518, att
»en doctor i Tyskland, anställd vid ett studium, som heter
Wittenberg, skrifvit mot aflat och mot påfven».

Vid den tid då Gustaf Vasa som flykting vistades i
Lybeck var denna rörelse redan i full fart och Luther vida
känd. Mot påfvemaktens, prästväldets och klosterlifvets
missbruk hade reformatorn redan skarpt uttalat sig; han hade
dock ännu ej någon tanke på att utträda ur den katolska
kyrkan. I sina föreläsningar som professor i Wittenberg
förfäktade han kraftigt läran om rättfärdiggörelsen genom tron
och bekämpade kyrkans rådande verkhelighetslära. Bannlyst
af påfven, uppbrände han med dristigt trots det påfliga
bannlysningsbrefvet ungefär vid den tiden, då Gustaf Vasa talade
till dalkarlarna på Mora kyrkvall.

Följande året (1521) stod Luther inför kejsar Karl V på
riksdagen i Worms. Han vägrade återkalla, såvida han ej
blefve förvunnen med bevis ur den heliga skrift, samt tillade:
»Här står jag och kan ej annorlunda; Gud hjälpe mig. Amen».
Den betänksamme unge kejsaren, hvilken gick medlande fram
<img l id="669">Kejsar Karl V.</img>
mellan sin tids andliga
rörelser, men ej gärna
ville stöta sig med 
påfven, ställde visserligen
Luther utom lagens skydd,
men lät honom oskadd
draga hädan. Så fick
Luther en fristad på slottet
Wartburg, där han under
det följande året utförde
sin tyska bibelöfversättning, 
hvarmed han åt
reformationen beredde en
fast grundval. Själfva
reformationsrörelsen var
emellertid på väg att taga
en revolutionär vändning.
»Svärmandar» kommo till
Wittenberg och predikade
våldsamt förödande af
helgonbilder och
kyrkoprydnader. Då återvände
Luther och lugnade
sinnena genom predikan. Men
kort därefter utbröt i
Tyskland det ödeläggande »bondekriget», som uppskrämde alla
furstar och herrar; det torde ej hafva varit utan sin inverkan
på de bonderörelser, som i andra länder, äfven i norden,
förekommo. Äfven här ställde sig Luther ingalunda på
våldsmännens sida, om han än förmanade herrarna att bortlägga
de oarter, som vållat upproret. Sitt reformationsverk
fortbyggde han emellertid alltjämt på den lagda grunden.

*
</chapter>

<chapter name="Svenska kyrkan före reformationen.">
<h2>Svenska kyrkan före reformationen.</h2>

Af de kyrkliga missbruk och missförhållanden, som i den
katolska kristenheten rådde före reformationen, hade äfven
Sverige sin dryga anpart. Biskoparne, hvilka alltid voro 



medlemmar af riksens råd, togo vid alla tillfällen försteget
framför de världsliga herrarne; de uppförde befästa slott, redo
med stora följen samt höllo krigsfolk i sin tjänst Huru
farliga sådana maktinnehafvare kunde blifva både för regenten
och för folket hade senast Gustaf Trolle tydligt visat. Genom
gåfvor och testamenten hade kyrkan kommit i besittning af
stora jordagods med dithörande mångahanda förmåner, för
hvilket allt hon enligt sina privilegier var fri från skatt och
tunga. Kyrkor och kloster hade stora skatter af guld, silfver
och andra dyrbarheter, hvilka midt i den allmänna fattigdomen 
lågo orörda och onyttiga, endast tjänande att framvisa 
en prakt, som förbländade den stora mängden. Då man
visste, att allt detta icke var på rättmätigt sätt åtkommet,
drog reformationsrörelsen med sig, äfven i andra länder, att
man ville tvinga kyrkan att dela med sig af sitt öfverflöd
och återlämna hvad med uppenbar orätt vunnits.

Under de krigsoroligheter, som följde af Kristians
våldsamma inbrott och den därpå följande befrielsekampen,
drabbades kyrkan mångenstädes af sköfling, och de flesta
biskopsstolarne stodo vid kampens slut tomma. Men det mesta var
bärgadt, såsom snart visade sig, då lugnare tider kommo.
Biskop Brask, som ensam höll sig uppe vid lifskraft, hade
också väl vetat bevara sina företrädares välmakt. Han hade
12 biskopliga »hofhåll», af hvilka under ett lydde 100, under
ett annat 60 hemman och gårdar. »Vid alla hofhåll», heter
det, »hade han ladugårds- och ridfogdar samt många andra
betjänter, såsom bryggare, mältare, bagare, mjölnare, fiskare,
tegelslagare, sågmästare, humlemän, dikesvenner, trädgårds- och 
svingårdskarlar, skyttar och oxekarlar. Men vid
Linköpings gård och på Munkeboda, där biskopen merendels
residerade, voro de långt flere.» Bland dem uppräknas icke
blott förnämligare, såsom kansler, kapellan, skolmästare,
stallmästare och fodermarsk, utan äfven ringare, såsom kockar,
spelmän, slottssvenner, bösseskyttar, styrmän, smeder m. fl.
I biskopens tjänst »trädde riddare (menas krigsmän) och
förnäma herrars söner, så att han var starkare på folk och
hofmän än själfve riksföreståndaren». Det förmäles vidare, att
han »bodde i härlighet på det af biskop Henrik i Linköping

uppbyggda biskopliga palats, i säkerhet på slottet Munkeboda,
som var utantill med vallar, grafvar och murar väl förvaradt
och innantill med besättning, arkli, stycken och andra gevär
så försedt, att det icke stod till att eröfra utan med en svår
och långsam belägring.»

Som en sannskyldig kyrkofurste underhöll biskop Brask
nära förbindelse med de världsliga stormännen, i synnerhet
med Thure Jönsson; denne var hans synnerligen gode vän,
med hvilken han flitigt brefväxlade. Sin uppfattning af
samhället har han i ett af sina bref uttryckt sålunda: »Vårt rikes
frihet hänger på kyrkan och ridderskapet, ity att allmogen
skall alltid lika göra sin årliga skatt, gästning och dagsverke,
där de ingen frihet utinnan njuta kunna, ty kronans skatt
och ingäld bör icke minskas. Och när kyrkan och
ridderskapet ej njuta sin gamla frihet på sina bönder, är här ingen
frihet.» Men som klok man ville han, att herreväldet skulle
skonsamt öfvas. Han sade: »Låter den fattige karlen ej
lida; varer ej stränge, däraf följer ovilja hos allmogen.» Det
säges, att han »tog emot stiftet med karlahänder, som då väl
behöfdes», samt att han i kyrkor och kloster höll trägna
visitationer, då allt förfallet genast sattes i stånd. Han
grundade pappersbruk, boktryckeri och andra sådana anläggningar.
Under den stora saltbristen nitälskade han för upprättande af
saltpannor. En sådan lät han med biträde af Thure Jönsson
upprätta vid Vesterhafvet, där ymnigare salt kunde fås. Det
var väl närmast för transporten däraf, som hos honom den
stora tanken föddes om kanalförbindelsen mellan Östersjön
och Vesterhafvet. Han hade därom redan 1520 ingifvit
förslag på ett herremöte.

Uppsala ärkebiskopssäte var illa medfaret, först genom
danskarnes härjning 1520 och året därpå genom de förut
omtalade uppträdena vid befrielsekampen. Det ärkebiskopliga
palatset i staden hade fått dela nästan samma öde, som några
år tillförene vederfarits Stäkets befästa slott. Själfva
ärkebiskopsämbetet stod länge obesatt, då påfven dröjde att
bekräfta Gustaf Trolles afsättning, och stiftet styrdes då af
domkapitlet under inseende af Laurentius Andreæ, hvilken förordnats
till ärkedjäkne (domprost) äfven i Uppsala. Universitetet, som
med kyrkans medel uppehållits, förföll i följd af den lidna
sköflingen. Lärdom efter den tidens art fanns emellertid hos de
12 kanikerna, hvilka jämte ärkedjäknen sutto i domkapitlet
och tillika varit eller voro högskolelärare. Bland dem framstodo
Peder Galle, som var väl bevandrad i skolastikens lärdom och
öfvad i ordstrider, samt Henrik Sledorm, som varit konungens
lärare och framdeles blef hans kansler. Den lärde och
världserfarne Johannes Magni var redan utsedd till ärkebiskop,
och dennes broder, den ej mindre rikt utrustade Olavus Magni,
ingick i domkapitlet. Båda voro framstående skriftställare
och bildade i humanismens skola; den äldre brodern hade vid
Löwens universitet jämte Erasmus varit lärjunge af den
blifvande påfven Hadrianus. Var sålunda Uppsala
ärkebiskopssäte jämförelsevis väl försedt med andliga krafter, så saknade
kyrkan ännu ej rika timliga håfvor. I jordagods och däraf
härflytande inkomster gaf detta biskopssäte föga efter för
Linköpings.

De öfriga stiften voro i bedröfligt tillstånd och saknade
till största delen erkända stiftsherdar. Strängnäs hade haft
en blomstringstid under Sturarne, då den kraftfulle och
verksamme Konrad Rogge var dess biskop. Han hade
återuppbyggt den nedbrunna domkyrkan, prydt henne med vackra
konstverk samt försett henne med ett dyrbart bibliotek. Han
sörjde nitiskt för skolorna, sådana de den tiden voro, och
med den påföljd att Strängnäs under en snart kommande tid
visade sig gå i spetsen för den svenska reformationsrörelsen.
I Strängnäs, Västerås och Skara voro biskopar valda, men
ej af påfven bekräftade. De båda sistnämnda stiften hade
under krigsoroligheterna mycket lidit och klagade öfver sin
fattigdom. Biskopen i Strängnäs hade både bredvid
domkyrkan ett palats, i hvilket riksmötet 1523 hölls, samt
utanför staden Tynnelsö slott, som Gustaf efter dess eröfring
någon tid innehaft, men sedan återlämnade. Västerås
domkyrka hade jämte en stor del af staden blifvit lågornas rof;
till hennes återuppbyggande anvisade Gustaf biskopstionden,
hvilken fråndömdes den då ännu lefvande biskop Otto. Växjö
stift ansågs som det minsta, fattigaste och hårdast medfarna.
Den gamle biskop Ingemar lefde ännu; han afled först 1530.

Under stiftsstyrelsernas rådande osäkerhet förföll äfven
det lägre prästerskapet, då föga tillsyn kunde öfver detta
öfvas. De flerestädes förda och ej minst af konungen kraftigt
upprepade klagomålen öfver prästerskapets okunnighet,
själfsvåld och osedlighet voro tvifvelsutan till ej ringa del
välgrundade. »Så sannolikt detta är», anmärker dock därvid
en nyare författare, »så visst är det väl också, att i det lägre
klerus mången from själasörjare fanns, som, om också icke
utrustad med stora gåfvor eller egentliga insikter, dock
troget och redligt fullgjorde hvad ämbetet af honom kräfde».
Redan det stora inflytande, som prästerskapet fortfarande
öfvade på folket, tycktes utvisa detta.

<img id="670">Pelarsalen i Vadstena kloster.</img>

Kloster funnos nästan i hvarje stad och i ej ringa antal
äfven i landsbygderna. De voro i allmänhet rika på
fastigheter, i synnerhet de gamla benediktinerklostren på landet.
Ofta uppläto de sina salar till stormansmöten och öfvade
säkerligen då äfven ett kostsamt värdskap. I Vadstena klostersal
har helt visst den herredag hållits, på hvilken Gustaf Vasa
valdes till riksföreståndare; i diariet finnes nämligen då anfördt,
att »Gustaf Eriksson med ett ej litet följe ditkom för att hålla
möte, hvilket varade ungefär en vecka». I Jönköpings kloster
måtte också mötet hafva hållits med de danska och
lybeckska sändebuden. Emellertid visade sig redan närmast före
reformationen, att klosterväsendets tid började vara förbi.
Gåfvorna inflöto nämligen ej så rikligt som tillförene, och
klosterinvånarnes antal var i märkbart aftagande.

<img l id="671">Monstrans
(ur Hildebrand, Sv.
konsten under Medeltiden).</img>

Kyrkornas och klostrens egendomar brukades af
»landbönder», som innehade dem på lifstid, son efter far, och för
brukandet erlade en måttlig afgift i spannmål eller andra
lifsmedel; arrende på begränsad tid kände man ej till. Med
mera stränghet torde man uttagit tionden, hvilken afräknades
vid själfva sädesbärgningen. Ganska
betydlig var kyrkornas och klostrens
lösägendom, i synnerhet deras silfver, som
utgjordes af kalkar, relikskrin, monstranser
(för nattvardsbrödets utställning) och annat
till gudstjänsten hörande.

I sitt aftal med biskop Brask 1521
förband sig Gustaf »att stadfästa, försvara
och beskärma alla den heliga kyrkans
privilegier, personer och ägodelar efter sin
makt och så länge han lefde». Det hindrade
ej, att han i de stift, som stodo lediga,
synnerligen i ärkestiftet, något bättre kände
sig för. Han uppmanade 1522 dettas
domkapitel att utse två män, som tillika med en af
riksföreståndaren utsedd fingo uppbära all
biskopssätets ränta och för
riksföreståndaren redovisa den, till lindring af »den tunga,
som gäller så väl Uppsala stifts kyrkor
och klerkeri som andra andliga <i>och
världsliga</i> män i Sverige»; därmed vore ej
meningen att göra kyrkan något förfång, utan
det skedde, på det kyrkan »måtte värnad och försvarad blifva».
Då han sedan under rådande betryck äskade bidrag af kyrkor
och kloster, vare sig som lån eller som gåfva, ville han ej
hafva det ansedt som öfvergrepp; han följde föredömen, som
förut under liknande förhållanden gifvits mer än en gång.
Sålunda upptogs (1522) af de kyrkliga stiftelserna en gärd,
hvilken beredvilligt erlades. Däremot kunde den vid valmötet
i Strängnäs 1523 påbjudna silfverskatten ej upptagas utan
gensägelse och svårigheter. Än mera blef detta fallet med det
silfversammanskott, som af stiftens kyrkor och kloster kräfdes
för Gotlandståget. Man började redan frukta, att denna
upprepade beskattning stod i sammanhang med vidsträcktare planer.

*
</chapter>

<chapter name="De tre Strängnäsmännen">
<h2><small>De tre Strängnäsmännen.</small></h2>

Under sin vistelse vid riksmötet i Strängnäs gjorde Gustaf
bekantskap med de tre män, hvilka kommo att träda i
spetsen för det svenska reformationsverket. De voro Laurentius
Andreæ samt bröderna Olavus och Laurentius Petri.

Laurentius Andreæ är den latinska öfversättningen af det
svenska namnet Lars Andersson; »mäster Lars» var hans bland
allmänheten vanliga benämning. Född 1482 var han vid den
tid, då riksmötet i Strängnäs hölls, i blomman af sin
mannaålder. Efter att hafva studerat vid flere utländska universitet,
däribland i Rostock, och i Rom blifvit promoverad till magister,
fick han efter hemkomsten anställning vid domkapitlet i
Strängnäs och befordrades sedermera till ärkedjäkne (domprost) äfven
i Uppsala. Otvifvelaktigt hörde han till Sveriges lärdaste män
samt förenade klar tankegåfva med praktisk duglighet och
kraftig vilja. Han var i hög grad genomträngd af
humanisternas fina bildning och fördomsfria lifsåskådning, men omfattade
säkerligen varmare än de en kristendomstro på den heliga
skrifts grundval. Till dem, som göra buller af sig och söka
tränga sig fram till äreställen, hörde han icke och hade
säkerligen alltjämt kommit att höra till dem, som gagna i
obemärkt stillhet, om ej konung Gustaf fäst sin blick på honom
och gjort honom till sin kansler. Huru han som sådan
verkade, är redan till en del omtaladt; från 1524 finnes han
upptagen bland riksens råd. I verksamhet och sinnesart
framstår Laurentius Andreæ som den svenska reformationsrörelsens
Erasmus.

Bröderna Olavus och Laurentius Petri, hvilka latinska
benämningar svara mot de svenska namnen Olof och Lars
Petersson, voro söner af en välbärgad smed i Örebro. Sin
förberedande undervisning erhöllo de sannolikt i en därstädes
grundad stadsskola samt besökte måhända en af de goda
klosterskolorna i Strängnäs, där de började sina prästerliga
studier. Tretton år gammal inskrefs Olavus (1510) vid skolan
och universitet i Uppsala, dit hans två år yngre broder väl
sedermera följde honom. De blefvo där lärjungar af Peder
Galle och Henrik Sledorm samt kunna under någon tid hafva
varit skolkamrater med Gustaf Vasa.

Från Uppsala, där »studium generale» mer och mer
förföll, sändes Olavus Petri för att fortsätta sina studier till
universitetet i Leipzig, där han i april 1516 var inskrifven.
Tidigt måtte han känt sig dragen till Martin Luther, hvars
föreläsningar vid det närbelägna universitetet i Wittenberg väckte
ett så stort uppseende. Han begaf sig nämligen snart dit och
var redan på hösten 1516 inskrifven vid Wittenbergs
högskola, där han med varm hängifvenhet slöt sig till Luther.
Han kan hafva varit med, då Luther uppslog sina 95 satser
på kyrkodörren i Wittenberg, och lär hafva medföljt på dennes
visitationsresor. I slutet af år 1518 lämnade han Wittenberg,
sedan han där blifvit promoverad till magister. Återkommen
till Sverige, anställdes han som kansler hos biskop Mathias i
Strängnäs och skickades af honom sedermera en gång till
Stockholm för att förmå staden att gifva sig åt konung
Kristian; i sällskap med biskopen reste han till Stockholm vid
Kristians kröning och var då ögonvittne till blodbadet, hvilket
han sedan åskådligt skildrat i sin krönika. Det berättas, att
han, då biskop Mathias' hufvud föll, häftigt utropat: »O,
det var en gräslig gärning» samt att han då insläpats på
spetsgården och varit nära att själf därvid få sätta lifvet till.
I Strängnäs hade han haft godt tillfälle att studera
häfdagömmorna och utbildade sig sålunda till historieskrifvare. Sina
reformationsvänliga tänkesätt hade han, medan biskop Mathias
lefde, ej haft lust eller tillfälle att låta framträda, men han
gaf så mycket starkare luft åt dem efter biskopens död. Han
blef då i sitt uppträdande den svenska reformationsrörelsens
Luther.

Den yngre brodern, Laurentius Petri, omtalas ej mycket
vid denna tid, men gjorde sig så mycket mera bemärkt
sedermera. I motsats mot den tilltagsne och viljekraftige Olavus,
var han vek och saktmodig samt gick stilla i sin äldre broders
spår. Sannolikt har äfven han tillbragt någon tid i
Wittenberg, men han hade längre kvardröjt i Uppsala och begaf
sig efter hemkomsten snart nog dit tillbaka. Han var en fridens
man, som med undervisning och efterdöme uppbyggde den
nya kyrkan, då Olavus med stormande kämpakraft nedref den
gamla. I lära och ordasätt sökte Laurentius troget bilda sig
efter Luther, men i sinnesart tedde han sig som den svenska
reformationsrörelsens Melanchton.

Under året 1521, då den yttre befrielsekampen som bäst
pågick, syntes de båda bröderna göra sig redo till en kamp
för frigörelse äfven på det andliga området. Deras fader,
smeden Peder Olofsson i Örebro, hade aflidit, och hans båda
söner begåfvo sig då till det gamla föräldrahemmet för att
ombesörja begrafningen. Det befanns, att fadern för sin själs
salighet testamenterat en åkerlycka till det närbelägna klostret,
och munkarne infunno sig därför i afsikt att läsa en
själamässa. De båda sönerna fylldes med harm öfver detta
bländverk och ville genast afvisa dem, till stor sorg för den fromma,
men enfaldiga modern. »Icke trodde jag», klagade hon, »när
jag med smärta födde eder till denna världen, eller när jag
och eder fader med bekymmer och stor kostnad beredde eder
lärd undervisning, att af eder skulle blifva gudlösa människor,
de där tala smädligen mot den helige påfven och mot mässan».
Då inföll Olavus: »Hvad tanken I väl, när I hören den
latinska mässan?» — »Icke förstår jag», svarade modern fromt,
»de helige männens språk; men när jag hör dem, beder jag
andäktigt, att Gud må låta deras bön sig väl behaga, och
jag tviflar intet, att han ju så äfven gör». Sönerna fingo
emellertid den gången råda, drefvo bort munkarne och
tröstade modern, så godt sig göra lät. Berättelsen om detta
uppträde är emellertid föga bestyrkt.

Sedan Olavus efter biskop Mathias' död blifvit ledig från
sina kanslersbestyr, började han för de unga korprästerna i
Strängnäs föreläsa öfver det gamla och nya testamentet samt
gjorde dem då bekanta med den tyska reformationens läror.
Luthers bibelöfversättning var då ännu ej utkommen, hvarför
Olavus till grund för sina föredrag torde hafva lagt den af
Erasmus gjorda latinska öfversättningen öfver det nya
testamentet. Dessa föredrag åhördes med lifligt intresse af
Laurentius Andreæ, hvilken blef sin dristige yngre ämbetsbroders
beskyddare och förespråkare.

På våren 1523 hade Olavus redan samlat omkring sig en
flock meningsfränder, beredda till kamp mot påfvedömet.
Biskop Brask förnam med oro den rörelse, som af dessa
uppväcktes. I ett af sina bref från den tiden klagade han öfver
»den förargelse och oro hos folket, som en af dem vållar
genom de predikningar, som han håller för menigheten och hvilka
äro fulla af lutherska jäsämnen». Som varning lät han
kringsända en afskrift af den bannlysningsbulla, som påfven
utfärdat mot Luther. En medlem af domkapitlet i Strängnäs
uppsatte en förteckning på de kätterska meningar, som
»magister Olavus» uttalat i sina predikningar och hvilka gingo
därpå ut, att bibeln vore enda rättesnöret för vår tro, att
påfven ingen makt ägde att förlåta synder, och att den latinska
mässan vore af ringa värde. Äfven denna skrift lät Brask
kringsända som motgift mot det uppstigande kätteriet. I
skrifvelse till den nye påflige legaten Johannes Magni
påyrkade han, att Olavus Petri skulle ställas inför kyrklig
domstol för att dömas och afsättas. Den mer undfallande Johannes
Magni svarade honom därpå, att han som påflig legat hellre
ville uppträda med foglighet än med stränghet, samt att för
öfrigt den nye konungen lofvat honom att med sin myndighet
undertrycka alla kätterier.

Sådan var ställningen, då Gustaf Vasa på riksmötet i
Strängnäs utkorades till konung. Om den nya rörelse, som
inom kyrkan uppstått, samtalade han med Laurentius Andreæ
och blef af denne lätt vunnen för densamma. För de bidrag,
som han af kyrkan äskade, och den räfst, som han tillämnade,
var reformationsrörelsen synnerligen läglig, äfven om ej konung
Gustaf i hela dess vidd fattade densammas andliga innebörd.
Sina afsikter i den vägen antydde han redan därigenom, att
han tog Laurentius Andreæ till kansler.

<img l id="672">Olavus Petri.<br>(Ett porträtt, som länge antagits föreställa<br>Olavus Petri.)</img>

På våren 1524 kallades Olavus Petri till Stockholm, där
han anställdes som stadens sekreterare och tillika erhöll
tillstånd att predika i Storkyrkan; han fick sålunda tillfälle att
utöfva ett betydligt inflytande på hufvudstadsbefolkningen.
Samtidigt kallades hans själsfrände Mikael Langerben till
kyrkoherde. Med
hurtigt mod grepo
de verket an, men
det var en farlig sak
att uppträda mot
ingrodda vanor och
föreställningssätt,
vid hvilka
Stockholms invånare ännu
hängde fast, om de
än från olika håll
något förnummit om
den nya läran. Det
kätteri, som nu
förkunnades, mottogs därför i början med fasa och rönte häftig
motsägelse. Men reformatorerna åtnjöto konung Gustafs
beskydd, och hopen af deras anhängare ökades efter hand.

Om sin broders missionsverk och ledsamheter i
Stockholm berättade Laurentius Petri öfver 40 år därefter sålunda:
»Det var den största hopen emot och svårliga förtretligt, att
så skedde, och hade dock ingen (såsom dem syntes), den de
härför skylla och deras harm uppå släcka kunde än
predikanterna, som genom Guds ord sådant hade kommit till väga.
Därför måste ock de samme stå i mål för allom och kläda
så många förgiftiga tungors mordskott, ty den hölls då för
den bäste och Gudi kärast, som mest orkade ropa på
lutheraner, kättare, trospillare, gudsförrädare och hvad annat sådant
var för hädelseord, som någon visste eller kunde upptänka.
Den ene sade, att han ville våga på dem en gammal
badstuga, den andre en gammal lada, den tredje så många lass
ved, så mycken tjära, torf, näfver o. s. v. Och tycktes, att
man icke bättre kunde städja någrahanda kostnad, än det
man uti så måtto hulpe till, att slika förbannade kättare och
skadelige människor kunde vara borttagna af jorden. Detta
allt veta de väl och kunna betyga, som nu äro så till ålders
komne och draga sig till minnes hvad för sex och fyrtio år
sedan och därefter en god tid framåt skedde, då rena Guds
ord af min salige broder Olof Petri samt med de andra, som
uti saken rättsinnige voro, allmänt både muntligen och
skriftligen först blef här förkunnadt.»

I Storkyrkan, där reformationspredikningarna höllos,
upprestes en korgformig predikstol, i hvilken man ofta såg Olavus
uppträda. Folket kallade honom därför »mäster Olof i korgen».
Han stod där ingalunda i lugn och trygghet. Mer än en
gång afbröts han af larm och gensägelser; det hände ock,
att man hotade honom med påkar och andra tillhyggen.
Hans predikningar voro dock i allmänhet icke utmanande
eller uppretande, utan gingo ut på att frimodigt utlägga och
tillämpa bibeltexten.

Under det första året ledo predikanterna förargelse icke
blott af sina motståndare, utan äfven af dem, hvilka de kunde
hafva skäl att anse för meningsfränder. På sommaren 1524
hade till hufvudstaden kommit några tyska svärmare af den sekt,
som kallades bildstormare och sedan till en del förenade sig
med vederdöparne; mest framstodo ibland dem buntmakaren
Melkior Hofmann (orätt kallad Rink) och krämaren
Knipperdollink. De visade ett stormande, om än föga visligt
reformationsnit, men hade ännu ej låtit sina öfverdrifter framträda
och i Tyskland blifvit af själfve Melanchton väl mottagna.
I Stockholm förhöllo de sig till en början saktmodigt och
mottogos med förtroende, men under konungens frånvaro
funno de lägligt att låta sitt rätta sinnelag bryta ut. Melkior
slog med våld upp dörrarna till Johanneskyrkan på Norrmalm
och höll där en svärmisk predikan öfver Johannes
uppenbarelse; Knipperdollink gjorde sammalunda på annat håll.
De föregåfvo sig hafva fått den helige andes ingifvelse och
upphetsade mängden af sina åhörare, hvilka väl till en början
torde bestått af de i Stockholm vistande tyskarna, men efter
hand förstärktes äfven med svensk menighet. Snart började
de att i kyrkorna nedrifva och utkasta helgonbilderna, slå
sönder orgelverken samt tillställa annat liknande ofog. Däraf
uppretades i sin ordning befolkningens stora flertal, hvilken
ännu med vidskeplig vördnad hängde fast vid det gamla.
Mäster Olof och mäster Mikael stodo i detta tumult maktlösa;
de kunde hvarken hålla med den ena eller andra parten och
visste ej hvad de skulle taga sig till.

Då detta oväsen nått sin höjd, återkom konung Gustaf
från herremötet i Vadstena och drog in i Stockholm. Han
fann gatorna uppfyllda af en oredigt sorlande folkmängd;
högar af stympade helgonbilder lågo sammanhopade på torgen.
Munkarne gingo uppviglande omkring och ropade: »Se våra
helgon, se rikets helige patroner». En och annan hetsig
anhängare af den nya läran sparkade bilderna samt uttalade
försmädelser mot påfven; därigenom förbittrades sinnena än
ytterligare. De kringboende Upplandsbönderna visade sig så
förbittrade, att de hart när gjort uppror, »gifvandes den
evangeliska lärdomen skulden». För konungen gällde det att
skyndsamt stäfja detta oväsen. Han kallade upp till sig de tyska
svärmarne, förehöll dem strängeligen det begångna ofoget
samt förvisade dem ur landet med hotelse af dödsstraff, om
de vågade återkomma. Mäster Olof och mäster Mikael fingo
äfven skarpa förebråelser för sin rådvillhet. »Predikanterna»,
säger krönikan, »gjorde sin ursäkt, att de rådde det intet före,
utan det var dem högeligen emot, att sådant någon tid skulle
hända. Dock kunde de härmed icke fulleligen ställa honom
till freds; han gaf dem ju skulden till, att de icke strax i
förstone gjort motstånd». De utvisade svärmarne deltogo sedan
i det tyska bondekriget samt ledo slutligen en lika smädlig
som grym död, då deras i staden Münster upprättade
vederdöparstat förstördes.

Konungen fann behöfligt att lugna de upprörda
sinnena och mot menigheten bruka saktmodiga lämpor. Han
förmanade därför predikanterna till varsamhet, på det ej
allmogen skulle genom deras nit uppretas. Med sin egen
personliga närvaro ville han verka i samma riktning på folket i
landsorterna. Han beflitade sig att »med saktmodighet och
beskedlighet» ställa allmogen till freds, och till de orter, dit
han icke själf kunde komma, sände han sina bref. Särskildt
förmanade han de evangeliska predikanterna att fara varsamt
fram, och »ej mycket skälla uppå någon, hvarken påfven eller
biskopar, ty det oförståndiga folket blefve strax däraf
förargadt och sade, att de predikade en ny tro».

Julhelgen tillbragte Gustaf i Uppsala. Krönikan berättar,
att han där skulle hafva låtit Olavus Petri till försvar för
den reformerade läran hålla en disputation mot doktor Peder
Galle. Denna disputation har emellertid ej kommit till stånd,
om den än redan då varit påtänkt. I stället hade Olavus på
helt annat håll väckt förargelse hos motpartiet och måst uppträda
till sitt försvar. Tvärt emot den katolska kyrkolagens
stadgande, att präster skulle lefva ogifta, hade han (febr. 1525)
trädt i äktenskap med en jungfru Kristina, hvilken lär varit
en dotter af Mikael Langerben. Biskop Brask uppmanade då
konungen att »hjälpa detta till rätta» och behörigen näpsa
mäster Olof. Gustaf svarade fogligt, men afvisande. »Strax»,
skref han, »vi fingo eder skrifvelse, hade vi honom för oss,
undervisande honom de skäl därutinnan voro och begärandes
veta, huru han den gärning emot gamla sedvänjor försvara
ville. Gaf han oss för svar, att han det väl så med Guds
lag försvara ville, att därom icke nöd eller fel vara skall inför
rättfärdiga domare, som besinna kunna, om Guds lag icke
bör gå före alla människors lag. Efter sådana hans svar,
att han villig är att svara därom till rätta, kunna vi honom
det icke förvägra. Dock, efter vi höra, att utrikes ske nu
många sådana giftermål, förmoda vi, att här blifver väl med
tiden omhandladt, hvad lofligt eller olofligt är, där vi ock
någon rättelse efter taga må här i riket.» Själf sände Olavus
dessutom till Brask en försvarsskrift, med hvilken denne
naturligtvis kände sig föga belåten, men någon rättegång blef
det ej af. Till biskopen skref konungen sedermera skarpt:
»För äktenskaps skull, det Gud icke förbudit, är man i bann;
men bland eder, kyrkans personer, är man för hordom,
jungfrukränkning och andra flera slemheter, som Gud förbudit,
icke i bann efter påfvens lag; för hvilka styckens skull vi
hört denna lag utrikes vara mycket föraktad.»

I sitt kanslers värf visade sig Laurentius Andreæ vara den
nya rörelsens man och uttalade sig som sådan alltmer
afgjordt. Till Vadstena klosterkonvent, som beklagat sig öfver

det inbrytande »lutheriet», skref han: »Icke mycket är mig
bekant af den nya läran, som kallas Martin Luthers. Men
af det lilla jag känner inser jag klart, att Martin Luther är
större, än att han kan af någon bland oss, mycket enfaldiga
människor, vederläggas. Ty han värnar sig med skriftens,
det är med gudomliga, icke med Birgittas eller något
mänskligt helgons vapen.»

Under konungens beskydd fingo sålunda reformationens
föregångare fortsätta sin verksamhet allt dristigare, hvarigenom
sinnena mer och mer förbereddes på den tillstundande
omgestaltningen.

*
</chapter>

<chapter name="Konung Gustaf och biskoparne">
<h2><small>Konung Gustaf och biskoparne.</small></h2>

Då Gustaf tillträdde regeringen, voro, såsom förut är
omtaladt, rikets flesta stift biskopslösa. Han hade sålunda
väl mindre motstånd att befara och kunde göra sin vilja
gällande vid de nya biskoparnes tillsättning, men befann sig
också i en osäkerhetsställning, som han sökte komma ur.
Domkapitlens biskopsval företogos i allmänhet med hans
bifall, måhända till någon del efter hans anvisning. Sålunda
valdes utan gensägelse från hans sida Magnus Sommar till
biskop i Strängnäs och Magnus Haraldsson till biskop i
Skara. Med valet af Peder Sunnanväder till biskop i Västerås
var han däremot från början mindre belåten; Peders
tillgifvenhet för Sturehuset ådrog honom nämligen misstankar. Konungen
ville af domkapitelsherrarne i Västerås taga löfte, att »därest
Sturens söner ifrån sin fångenskap vordo framdeles ledige
samt vuxne, skulle de ej reta dem att företaga något mot
riksföreståndarens person och ämbete». Längre fram utsågs
med hans bifall Erik Svensson (Ericus Svenonis) till biskop i
Åbo. De valde biskoparnes bekräftelse och invigning visade
sig Gustaf i början angelägen att hos påfven utverka. Men
för kyrkornas fattigdoms skull begärdes anstånd med de
sedvanliga afgifterna för den påfliga bekräftelsen, hvilken redan
i följd däraf måste något uppskjutas.

Största svårigheten mötte vid ärkebiskopsstolens
återbesättande. Kort efter konungavalet i Strängnäs utfärdades till
påfven Hadrianus VI en rådsskrifvelse, som väl hölls i
undfallande ton, men dock redan antydde en gryende
själfständighet. Rådet uttalade sin glädje öfver hitsändandet af påflige
legaten Johannes Magni samt sin förhoppning, att påfvens
bemödanden för kyrkans reformation skulle vinna framgång.
För främjandet af denna sak i Sverige behöfdes goda
biskopar och i synnerhet en god ärkebiskop; Gustaf Trolle hade
gjort sig omöjlig samt därför blifvit af konungen och hela
rådet förvisad. Då något svar härpå ej afhördes, skref
konungen ånyo till påfven med begäran, att »till biskopar i
vårt land måtte vigas sådana män, som äro nöjda med sina
maktområden samt befrämja frid och enighet bland våra
undersåtar», så att det kunde blifva »mellan kyrkans och
statens män en stadig vänskap, hvilken väl behöfves.»
Slutligen ankom från påfven ett svar; men däri förklarades, att
Gustaf Trolle ännu ej vore lagligen skild från Uppsala och
därför skulle aktas som ärkebiskop, tills hans sak blifvit at
påfven afgjord. Bekräftelsen af de valda biskoparne
förvägrades, tills betalning för densamma influtit.

Därmed var Gustaf ej sinnad att låta sig nöja; han
gjorde sig redan nu beredd på en brytning. Han uppsatte
ett i skarp ton hållet svar, hvari bland annat yttrades: »Då
af den apostoliska stolen våra fredliga afsikter på sådant sätt
våldföras, vilje vi sätta förnuft och billighet framför all
myndighet.» Det tillkännagafs, att Johannes Magni blifvit
erbjuden ärkebiskopsstolen och skulle kvarstanna i Sverige för
att afbida påfvens godkännande af utkorelsen. Vägrades
detta, tillade han, ämnade konungen »förfoga om de svenska
biskopsstolarne och den svenska kyrkan, såsom han trodde
det vara Gud och kristliga furstar välbehagligt».

Emellertid hade konung Gustaf mot ett motspänstigt
domkapitel riktat ett lika kraftigt som beslutsamt slag. De af
prästerskapet affordrade summorna i förening med det skydd,
som reformationspredikanterna fingo, hade väckt ett allt
starkare missnöje hos prelaterna, hvilka snart voro färdiga att
uppvigla det dem ännu hörsamma folket. Peder Sunnanväder
hvilken själf någon tid varit Sturehusets kansler, ville nu i
de högt vördade Sturarnes namn uppväcka missnöje mot den
nyvalde konungen. Till präster i Dalarne skref han hemligen
bref i uppviglande syfte; han framhöll de dryga pålagorna,
beklagade sig öfver sköflingen af kyrkor och kloster samt
utlät sig, att det gått bättre till i Sturarnes tid, hvilka nu af
den nye konungen blifvit undanträngda från regeringen. Men
dessa bref blefvo af den vaksamme Lars Olofsson uppsnappade
och till konungen öfversända. Gustaf begaf sig då genast
till Västerås, åtföljd af några rådsherrar. Han uppträdde i
domkapitlet, talade där som anklagare skarpt till de
församlade prelaterna och framlade som bevis på sin anklagelse de
uppfångade brefven. Peder Sunnanväder blef blek och
sväfvade på målet, men sökte förneka, att brefven voro af honom
skrifna. Mäster Knut reste sig då för att tala till sin
medbroders försvar, men gjorde det med sådan ifver, att han för
konungen tedde sig som delaktig i anläggningen. Gustaf
förklarade dem då båda afsatta från sina ämbeten och tillsade
kanikerna att i hans närvaro genast skrida till val af ny
biskop. Då de därvid tvekade och visade sig rådvilla, gaf han
dem anvisning på Peder Månsson (Petrus Magni), hvilken
förestod Birgittinerhuset i Rom och hos påfven var väl
anskrifven. Denne blef också vald till biskop, och de båda
afsatta prelaterna måste lämna Västerås.

Äfven mot påfven antog Gustaf en mera själfständig
och hotande ton. Han kräfde bekräftelse på det hållna
biskopsvalet i Åbo och uttalade därjämte sin undran öfver, att de
förut hållna valen sades vara obekräftade i följd af den
fördröjda betalningen, »hvilket syntes konungen vara hvarken
apostoliskt eller kristligt». I händelse bekräftelsen skulle
ytterligare uppskjutas, förklarade konungen sig vilja »vara betänkt
att på annat sätt återupprätta de öfvergifna och herdelösa
kyrkorna och hellre låta de till dem utvalde männen bekräftas
af den högste öfversteprästen Kristus än tillåta kyrka och
gudstjänst förfalla genom den apostoliska stolens försumlighet».

Detta bref blef i Rom ej alldeles utan verkan. I maj
1524 utfärdades en påflig skrifvelse, som i anledning af
domkapitlets val förordnade Johannes Magni att vara Uppsala
stifts administratör (förvaltare), till dess Gustaf Trolles sak
blifvit afgjord; längre ville ej påfven gå i eftergifvenhet. Som
ärkebiskop blef emellertid Johannes Magni af konungen
betraktad. Han kunde äfven efter den katolska kyrkans
ordning utföra de flesta till denna värdighet hörande förrättningar;
till biträde vid det honom ej tillkommande fick han
gråbrödramunken Vincentius, hvilken af påfven var vigd till
biskop på Grönland, men ej tillträdt något stift. Dessutom
gaf påfven villigt sin bekräftelse på valet af den honom
behaglige Petrus Magni till biskop i Västerås. Gustaf såg i
biskop Peder en afgjord motståndare till det danska
regementet; ty dennes fader Måns Jonsson, höfvidsman på Västerås
slott, hade under Kristians våldsherredöme blifvit i Stockholm
lefvande korsfäst och äfven sedan ohyggligt marterad. På
mötet i Vadstena (okt. 1524) satte konungen i fråga, om ej
de öfriga biskoparne kunde utan påflig stadfästelse vigas, »då
de nu länge nog därefter bidat hafva, hvilken konfirmation
för Gudi dem icke behöfves, utan spilles därmed penningar,
hvaremot man väl kan öfverväga, om man skall hålla de
biskopar giltiga, som sålunda köpt sitt biskopsdöme». På denna
hemställan gaf emellertid mötet intet svar.

Biskop Brask var i själfva verket den myndigaste af rikets
prelater och sökte efter sitt sinne leda den nye ärkebiskopen,
hvilken tycktes honom alltför undfallande. I samtal med
djäknar, som kommit från Uppsala, hade han en gång frågat,
hvad lutheranerna förkunnade, och fått till svar, att »påfven
kallas antikrist och prelaterna antikrists anhang». Därvid
hade han harmset utropat: »Det är ej länge sedan
riksföreståndaren Sten Sture förde mig på sin högra sida, och nu
skall jag utropas som antikrist.» Då djäknarne berättat, att
predikanterna åberopade aposteln Paulus, skall han hafva rest
sig upp från sitt säte och med häftighet sagt: »Det vore
bättre, om Paulus blifvit bränder än så af hvar man känder».
Han uppmanade ärkebiskopen att bannlysa bröderna Petri
och utverkade, att de kallades inför domkapitlet i Uppsala.
Själf bannlyste han en man, som gift sig med en förlupen
klosterjungfru; men konungen befallde, att bannlysningen skulle
nedläggas.    I bref till Vadstena kloster talade han, ej utan
syftning på konungen, om »den lutherska villa, som många tyvärr
tillfalla, helst de där tycka gudstjänsten vara för mycken och
hafva begär till annan mans gods, ej aktande med hvad skäl, och
hafva all sin lekamens lust först här och sedan i den andra
värld, om det kunde så tillräcka.» Först och sist beklagade
han sig öfver reformationspredikanterna. Till sin vän Thure
Jönsson skref han: »Gud förlåte dem af vårt klerkeri, som
all den ovilja bryggt hafva med deras nya evangelium, som
Luther hafver dragit under bänken.»

I saker, som tillhörde den världsliga styrelsen, var biskop
Brask länge en högt aktad och mycket anlitad rådsherre.
Han förde med konungen en flitig brefväxling och mottog
denne som sin gäst i Linköping under julhelgen 1523. Han
bevistade de flesta rådsmötena, och hans utredning af
inkrånglade rättsfrågor begärdes mer än en gång. Men då
han motsatte sig de på kyrkan ställda beskattningskrafven
och med all makt sökte bekämpa reformationsrörelsen, ådrog
han sig mer och mer konungens misshag. I juni 1524 fick
han af denne i ett föga nådigt bref förebråelser för sin
efterlåtenhet med insamlandet af silfverskatten. På hans begäran,
att Luthers skrifter måtte förbjudas, svarade konungen
afvisande: »Vi veta icke, att vi med skäl det kunna göra,
alldenstund vi icke förnummit Luthers skrifter dömda ogilla af
opartiska domare, utan blott af hans vederparter. I landet
införas böcker, som emot samma lära skrifna äro. Kan
fördenskull nyttigt vara efter vårt föga förstånd, att såväl den
enes som den andres böcker komma för ögonen, på det
förståndiga män må allt undersöka och afdöma».

Vid upprepade tillfällen kräfde Gustaf bidrag och
bevillningar från biskopsdömena samt de under dem lydande kyrkor,
kloster och stiftelser; af sådan art var silfverskatten 1523 och
bidraget till Gotlandståget 1524. Enligt bevarade
anteckningar för 1523 skola domkyrkorna då hafva lämnat följande
summor: Uppsala 400, Strängnäs 200, Västerås 400, Skara
100, Växjö 40 lödiga mark silfver. Från Stockholms
svartbrödrakloster lämnades 120, från gråbrödraklostret 300, från
Vadstena kloster och kyrkor 249 mark. Biskopen i Skara
hade skickat »200 goda dragoxar», som uttagits af stiftets
prästerskap. Utläggen för Gotlandståget synas i synnerhet
hafva drabbat Linköpings stift. Biskop Brask klagade
däröfver, men betalade gång på gång penningar eller uppsatte
manskap. Klostren i Vadstena och Söderköping ålades att
anskaffa hvartdera 40 knektar eller 600 mark, det i
Linköping 30 knektar eller 500 mark. Vadstenaklostret tvangs
att aflämna åtskilligt silfver, som var ämnadt till ett relikskrin,
samt andra silfversaker, tillsammans 115 lödiga mark.
Dessutom tilltvang sig konungen ibland lån, på hvilka troligen
ingen återbetalning följde. Han skref därom en gång till
hvarje stift särskildt: »Vi nödgas både här och annorstädes
borga och låna af kyrkor och kloster. Därför vilja vi, att I
oförtöfvadt rannsaken i edra kyrkor och kloster, i by och
utom byn där närmast vid handen, och tagen däraf de
klenodier där finnas, monstranser, kalkar eller hvad det vara kan
och så mycket rundt mynt, som där kan finnas, och skicken
det hit.» Hvad han sålunda pålagt utkräfdes, ofta strängt nog,
af hans fogdar.

Medan konungen ännu befann sig i södra Sverige under
senare delen af året 1524, drogo Peder Sunnanväder och mäster
Knut till Dalarne för att där underblåsa missnöjet. De
omtalade, att konungen skulle hafva försonat sig med Gustaf
Trolle och ämnade låta denne återkomma till Sverige.
Äfven utmålade de till det värsta de uppoffringar, som aftvingats
kyrkor och kloster. Gustaf kallade därför i början af 1525
riksens råd »och några andra gode män» till ett herremöte i
Stockholm. Dit uppmanade han dalkarlarne att skicka
ombud, ett eller två från hvarje socken, för att »förfara, hvad
han hade mot dem eller de mot honom»; men inga sådana
ombud inställde sig. Rådet utfärdade då till menige man bland
dalkarlarne en skarp skrifvelse med förmaning, att de ej skulle
hos sig tåla dem, som i riket ville stifta tvedräkt och
obestånd; i motsatt fall finge de bereda sig på att »aldrig af
rådet eller andra Sveriges ädlingar och trogne män något
medhåll hafva, utan efter yttersta makt straffade blifva».

Ett nytt steg togs nu att affordra kyrkan bidrag för
rikets behof. Till det från Gotland återkomna krigsfolkets
underhåll och aflöning förslog ej kronans uppbörd, om ej
allmogen skulle betungas med nya utlagor, hvilket icke heller
befanns rådligt. Därför beslöts, att till krigsfolkets uppehälle
skulle indragas och användas hela kyrkotionden för det året
med undantag af den del, som användts till inköp af vax, vin
och oblater för gudstjänstens räkning. Hittills hade konungen
förhandlat mest med prelaterna själfva. Nu afgjorde för första
gången ett möte af världsliga män uppoffringar, och dessa rätt
stora, hvilka skulle af kyrkor och kloster utkräfvas. Följande
året indrogos till kronan två tredjedelar af tionden, och dessa
bibehöllos sedan allt framgent. I »kronotionden» erhöll
statsverket sålunda en fast inkomst, hvilken sedermera, ökad med
andra tillskott, fick naturen af grundskatt.

Redan på herremötet i Vadstena föregående år hade
konungen föreslagit, att »borgläger» för ryttarne skulle upprättas
och underhållas i klostren, som »nog ränta hade, men ganska
få bröder». Mötet fann då emellertid icke tillrådligt, att
»någon förvandling skedde mot deras vilja, som klostren sig till
själagagn funderat hade». I stället yrkades, att genom
biskoparnes försorg en bättre ordning måtte i klostren införas,
hvaraf riket skulle »hafva mera gagn och mindre förtal än af
dessa borgaläger, som i gamla fördrag voro platt afdömda».
Icke desto mindre tog sig konungen för att hänvisa krigsfolk
och hästar till underhåll flerestädes i klostren. Till biskop
Brask, som beklagat sig däröfver, svarade han: »Då I skrifven,
att vår fordran är i strid mot kyrkans rätt och den lag vi
besvurit hafva, veten I väl, att nöd bryter lag, ej allenast
människors utan understundom äfven Guds lag. Vore vi icke
därtill nödde, ville vi sannerligen icke hvarken detta eller något
annat, som ovant är, begära.» För denna åtgärd, hvars
olaglighet han sålunda själf i början medgaf, fick han sedermera
ett bättre stöd genom Stockholmsmötets större medgörlighet.
Då det invändes, att krigsfolkets inkvartering vore till hinder
för Guds tjänande, svarade han, att sådant vore sant, om Guds
tjänande bestode däri, att »man födde en hop skrymtare och
en stor part i ett lösaktigt lefverne; eller om det icke vore
Guds tjänande att taga det allmänna bästa i akt och tillse
rikets försvar».

Under sådana förhållanden var någon synnerlig belåtenhet
ej att vänta af kyrkans ledande män. De visade därför en
alltmer synbar benägenhet att i riket underhålla upprorsjäsning
och öfva ränksmideri.

*
</chapter>

<chapter name="Berndt von Mehlens förräderi">
<h2><small>Berndt von Mehlens förräderi.</small></h2>

Både under Norrbys fortsatta vistelse på Gotland och
efter hans affärd därifrån hade Berndt von Mehlens förhållande
till denne blifvit alltmer misstänkt; det var dessutom
anledning till förmodan, att de underhöllo förbindelser med de
missnöjda i Sverige. Berndt von Mehlen befäste sig på Kalmar
slott och innehade det som sin tillhörighet. Hos honom
vistades nu äfven grefven af Hoja, hvars uppförande mot Gustaf
blef alltmer opålitligt. Genom att i Kalmar kvarhålla den
unge Nils Sture, gåfvo de sina stämplingar ett mer förledande
sken. Konungen dolde sitt missnöje och inbjöd von Mehlen till
Stockholm, medan rådsmötet där ännu var samladt; en
rådsskrifvelse utfärdades äfven till honom i samma syfte. Men
den inbjudne svarade, att han icke hade lägenhet att komma;
torde hända, tillade han, att han vid vårens början skulle
sjöledes infinna sig. Emellertid tog han ed af besättningen att
under hans frånvaro icke till någon, hvem det vara måtte,
uppgifva slottet.

Vid vårens början begaf sig Berndt von Mehlen sjöledes
till Stockholm, sedan han åt sin broder Henrik öfverlämnat
befälet i Kalmar. Han tog med sig grefven af Hoja, hvilken
skulle biträda honom som förespråkare och underhandlare.
Gustaf dolde sin ovilja, men lät von Mehlen förstå, att
dennes närvaro vore behöflig på närmare håll, och erbjöd honom
därför Stegeborgs slott i utbyte mot Kalmar, von Mehlen sade
sig nog vara beredvillig därtill, men föregaf, att hans knektar
af uppstudsighet torde vägra att upplåta slottet, hvarför han
själf måste återresa dit och ombesörja upplåtandet. Detta ansåg
konungen onödigt; han kvarhöll von Mehlen i Stockholm och
skickade sin stallmästare Nils Eriksson med ett
uppfordringsbrev till Kalmar. Men Nils Eriksson fick af Henrik von Mehlen
det besked, att denne ej ämnade uppgifva slottet till någon
annan än till sin broder.

Konungen blef förtörnad och tilltalade Berndt von
Mehlen med vreda ord; men denne åberopade hvad han redan
förut sagt och erbjöd sig ånyo att själf resa ned till Kalmar
för att ställa saken till rätta. Han fick då resa, men med
honom skickades äfven Nils Eriksson som sällskap och
öfvervakare. Kommen till Kalmar, lockade von Mehlen den
godtrogne Nils Eriksson att stanna i staden och utverkade åt sig
tillstånd att ensam begifva sig in på slottet; han lofvade att
följande dagen återkomma tillsammans med Nils Sture och då
öfverlämna slottsnycklarne. Men under natten lät han i stället
sitt folk göra ett öfverfall i staden. Nils Eriksson, som
grundligt välplägat sig med sina vänner och låg i tung sömn,
vaknade vid, att det hus, hvari han låg, häftigt bestormades.
Med knapp nöd lyckades han i blotta linnet rädda sig undan,
men alla hans medförda förnödenheter plundrades, von Mehlen
sökte nu förleda stadens borgare, men fick till svar, att de ej
ville hålla sig till någon annan öfverhet än konung Gustaf.
Han fann då rådligast att tillika med sin bror och sin gemål
draga hädan och for vid pingsttiden öfver till Ronneby för
att därifrån sätta sig i förbindelse med konung Kristian. Henrik
Jute, som varit i tjänst hos Kristina Gyllenstjerna, sattes till
befälhafvare på slottet och fick tillsägelse att till det yttersta
försvara det, äfven mot konung Gustaf själf. I dennes
förvar lämnades äfven Nils Sture, för hvilken von Mehlen ville
gifva sig sken af att strida.

Gustaf drog nu själf med utvaldt krigsfolk till Kalmar.
Af stadens borgare blef han med orubbad trohet mottagen;
men redan då han med sitt följe först närmade sig slottet,
lade besättningen sin fientlighet i öppen dag. En skicklig
skytt lade an på honom, men träffade i stället den vid hans
sida ridande Arvid Vestgöte, hvilken blef sårad i låret.
Slottet uppfordrades, men Henrik Jute gaf till svar, att han ej ville
erkänna någon annan öfverherre än Berndt von Mehlen. Det
blef då nödvändigt att skrida till stormning. Mellan klostret
och slottet lät konungen uppföra skansvallar, från hvilka gafs
stark eld. Därpå företogs stormningen, hvilken gjordes med
stor häftighet, men besättningen försvarade sig med ursinnig
kraft; äfven kvinnorna på slottet deltogo däri och vräkte ned
stora stenar på de anstormande, hvilka efter fåfänga
ansträngningar slutligen med stor förlust måste draga sig tillbaka.

<img l id="673">Gustaf Vasas rustning.</img>
Konungen blef utom sig af
vrede och tilltalade knektarne med
hårda ord för deras klenmodighet.
Han kastade därvid af sig manteln,
iklädde sig hjälm och harnesk samt
beredde sig att själf föra dem till
strids under en ny stormning.
Knektarne och deras befälhafvare
bådo då enträget konungen att ej
blottställa sitt eget lif; de lofvade
att bemäktiga sig slottet eller stupa
utanför dess murar. Anfallet
företogs med den yttersta häftighet
och ansträngning, men försvaret
var ej mindre kraftigt än förra
gången. Manfallet blef också
mycket stort å ömse sidor. De tappre
anförarne Peder Fredag och Jon
Pederson, hvilka från början
deltagit i befrielsekrigets kamp,
stupade här i dess sista efterspel, och
med dem föll nästan till sista man
det under dem lydande manskapet.
Striden varade från morgonen ända till sent på aftonen, då
den i följd af det inbrytande mörkret måste upphöra. Af 400
skyttar återstodo då endast 4, och af fotknektarne hade största
delen fallit. Denna svåra förlust gick konungen mycket djupt
till sinnes.

De fallna hade emellertid ej dött ohämnade. Af slottets
besättning hade hälften stupat och de öfriga voro till största
delen illa sårade. Endast 50 man voro ännu i någorlunda
stridbart skick. Dessa erbjödo sig följande morgon att
dagtinga. Men konungen var alltför uppretad för att med dem
inlåta sig i någon underhandling. De måste då gifva sig på
nåd och onåd. Någon nåd hade de ej att vänta och fingo
den ej heller. De blefvo allesamman halshuggna och steglade.
Nils Sture, som för sin ungdoms skull ej ansågs hafva kunnat
vara med om de i hans namn gjorda stämplingarna, fick
begifva sig till sin moder i Stockholm och hölls sedan under
konungens särskilda uppsikt. Kalmar slott öfverläts åt den
trogne Arvid Vestgöte, åt hvilken konungen väl hade bort
lämna det redan från början.

Förtretligheterna voro ännu icke förbi. På återfärden till
Stockholm inträffade det missödet, att ett af de bästa fartygen,
»Lybske svanen» kalladt, på hvilket det mesta af
krigsredskapen förvarades, genom styrmannens oförstånd förolyckades
och gick till botten på 20 famnars djup. Knappt hade Gustaf
anländt till hufvudstaden, förrän därstädes inträffade en stor
eldsvåda, som lade i aska en betydlig del af staden och
äfven i slottet gjorde stor skada. Bland annat förstördes då
»silfverkammaren», där han hade en del af sina bästa
dyrbarheter förvarade.

Dessutom hade Gustaf ett ej ringa bekymmer för
Norrbys skull. Denne låg ännu kvar på Gotland och hade ej
slagit ur hågen tankarna på giftermål med Kristina
Gyllenstjerna. Nu sökte han inleda underhandling med Gustaf och
erbjöd sig att till honom afstå Gotland i utbyte mot en
förläning i Finland. Men Gustaf afslog anbudet, emedan han
misstrodde Norrbys afsikter och ej ville bryta det i Malmö
ingångna fördraget. Dessutom hade Norrby flerestädes i riket
sina hemliga utskickade, hvilka »inblåste den gemene allmoge
mycket ondt och föregåfvo, att, om herr Sören Norrby vorde
rådande, då skulle bättre köp blifva på salt, humle och annat,
än någon tid varit hade». Själf beredde sig Norrby vid denna
tid att fara öfver till Skåne. I förväg sändes en af hans män,
Sören Brun, hvilken med två skepp sökte inlöpa vid Kalmar,
men den vaksamme Arvid Vestgöte tillstadde honom det ej.
Följande år kom Brun åter väderdrifven in i Kalmar sund;
han blef då af Arvid Vestgöte tillfångatagen och till straff
för bedrifvet öfvervåld afrättad.

Berndt von Mehlen synes hafva byggt stora förhoppningar
på sin förbindelse med Sören Norrby. Han begaf sig till
Tyskland, där han äfven hoppades få understöd af hertigen
af Mecklenburg och andra furstar. Där framställde han sig
öppet som en anhängare af Kristian II. I en skrifvelse,
daterad Brandenburg den 1 maj 1526, sade han sig »hafva
företagit att med Guds hjälp eröfra och inbekomma konungariket
Sverige åter» samt lofvade att, så snart han bekommit detta
konungarike åter, afträda det till konung Kristian samt blifva
honom en trogen tjänare. Men i själfva verket var hans
politiska roll utspelad; han återkom ej mera till Sverige, och
man känner föga hans senare lefnadsöden.

*
</chapter>

<chapter name="Peder Sunnanväders och mäster Knuts landsflykt">
<h2><small>Peder Sunnanväders och mäster Knuts landsflykt.</small></h2>

De bägge afsatta prelaterna bedrefvo, såsom förut är
omtaladt, sina stämplingar i Dalarne, där de i synnerhet hade
sitt tillhåll hos kyrkoherden Jakob i Mora; dit kommo äfven
hemliga bud från Sören Norrby och Berndt von Mehlen.
Äfven anlände dit en man vid namn Peder Gröm, som förut
varit i konungens tjänst, men nu blifvit hans motståndare.
Jäsning och missnöje förspordes. Med anledning af den oro,
som sålunda uppväckts, hade Gustaf sammankallat rådsmötet
i Stockholm, men där hade ingenting kunnat göras till
rörelsens stillande. I maj sammankallade han ett nytt rådsmöte
till Västerås, där rådsherrarne och de flesta biskoparne
infunno sig. Dessutom ditkallades två borgare från hvar
köpstad och två bönder från hvart härad.

Från dalkarlarne fick han då ett i stolt och hotande ton
affattadt uppsägelsebref. Det började med erinringar om den
hjälp han fått och de löften han gifvit under en föregående
tid. Sålunda fick Gustaf här läsa: »Eders nåde drager sig
väl till minnes, huru många penningar och tjänare I haden,
då I gingen här fredlös i skogarne när oss. Vi sågo då
hvarken tyskar eller danskar, som eder hjälpa ville, utan vi fattige
dalkarlar och sedan den menige man öfver allt Sveriges rike.
I lofvaden och svuren oss då, att I skullen hålla svenske män
vid S:t Eriks och Sveriges lag och gamla goda sedvänjor,
älska Sveriges allmoge och beskydda kyrkan.» Därpå
förebråddes konungen att hafva på flerehanda sätt brutit sin ed
samt okristligen beskattat kyrkor, kloster och menige man.
Till slut afgafs en öppen förklaring, att han »med sådant
oredligt stycke uppenbarligen nödt och trängt» dalamännen från
den trohet, som de honom lofvat.

Konungen öppnade rådsmötet med ett tal, hvari han först
beklagade sig öfver de stämplingar som förehades och de
kränkande bref, som han fått emottaga. Han hade, fortfor
han, mottagit riket ej af ärelystnad, utan på folkets trägna
anhållan; hans uppsåt hade varit att till dess hjälp offra ro, lif
och ägendom. Det ängslade honom, då han förnam deras
redebogenhet att tillvita honom all den nöd, hvari riket var
kommet. Det dyra köpet, de dryga utlagorna, de hårda åren,
allt tillades honom som fel, då de borde besinna, att sådant
vore oundvikligt för de riken, som måste utstå så långvariga
invärtes och utvärtes oroligheter; krigslågan i andra Europas
länder gjorde äfven sitt till. Rikets betryck hade han tänkt
häfva eller till det minsta lindra genom försiktiga anstalter;
därtill fordrades utrymme af tid och lydiga undersåtar. Men
emedan han nu förnam ett tillväxande missnöje, så vore han
beredd att afsäga sig regementet, på det icke något obestånd
skulle för hans skull här i riket uppkomma.

De närvarande bådo honom då att icke förtröttas vid
regementsbördan, försäkrade honom om sin fortfarande
trohet och lofvade, att »slika stämplare skulle uti ingen
landsända försvarade, utan som förrädare straffade blifva».
Därefter fattades beslut om ordnande af russtjänsten och
bestämmande af de till kronan levererade varornas penningevärde.
Kort därpå företog Gustaf sin afresa till Kalmar.

I slutet af oktober månad drog han med ett talrikt följe
af utvaldt krigsfolk upp till Dalarne. De båda prelaterna
funno då rådligast att fly hädan och begåfvo sig öfver
gränsen in i Norge. Konungen sammankallade därpå dalallmogen
till landstingsmöte vid Tuna kyrka och lät där sitt
krigsmanskap med blänkande vapen slå ring om den obeväpnade
menigheten. Här höll han ett skarpt tal med förebråelser för den
genstörtighet och sidvördnad honom visats, samt hotade med
strängt straff. De förskräckta dalkarlarne bådo om nåd, sade
sig hafva blifvit förledda samt förnekade sig hafva kännedom
om uppsägelsebrefvet, hvilket påstods hafva blifvit af
Peder Sunnanväder uppsatt. Till slut uppsattes deras
trohetsförsäkran i en skrift, som bekräftades med deras bomärken
och beseglades med landskapets sigill.

<img id="674">Dalarnes sigill.</img>

I Norge fingo de båda flyktande prelaterna skydd hos
ärkebiskop Olof i Trondhjem och höfvidsmannen Vincent
Lunge. Dessa båda män voro sinsemellan annars ej väl
öfverens, men understödde samfäldt flyktingarne, ehuru af helt
olika bevekelsegrunder. Ärkebiskop Olof, hvilken var Gustaf
Trolles synnerligen gode vän, arbetade i hemlighet för att
frigöra Norge från det danska öfverväldet; därför ville han
bedrifva Kristians återkallande, men sökte bereda svårigheter för
konungarne Gustaf och Fredrik; han var dessutom fientlig
mot reformationen och såg i Peder Sunnanväder en förföljd
medbroder. Vincent Lunge däremot, hvilken var konung
Fredrik hängifven, sökte stärka Norges förening med Danmark och
hoppades, att äfven Sverige skulle tillkomma, om det först
lyckades att där uppväcka oroligheter. På dessas bedrifvande
fingo de båda landsflyktiga prelaterna säkerhetsbref af det
norska riksrådet.

Gustaf vidtog snart åtgärder för att utverka flyktingarnes
utlämnande. Han skref upprepade gånger därom till det norska
riksrådet. Åberopande den med konung Fredrik ingångna
öfverenskommelsen, att flyktingar från det ena riket ej skulle
tålas i det andra, begärde han, att de båda prelaterna
ofördröjligen skulle öfverantvardas till höfvidsmannen i
Västergötland Måns Bryntesson. Han fick till svar (febr. 1526), att
Peder Sunnanväder och mäster Knut, »när de få komma med
frid in i riket igen och inför deras tillbörlige domare, som dem
försvara kan, enär de äro prästmän, och att de må
tryggeligen och oräddeligen tala för sig, då ville de gärna komma
tillstädes igen och undergå, hvad dem lagligen varder sagdt
uppå.» Gustaf vände sig då till konung Fredrik, och denne
ålade ärkebiskop Olof att uppsäga den gifna lejden, »på det
att, om någon rymmer af våra riken och land, han icke skall
i någon måtto få lejd eller hafva någon tillflykt i Sverige».
Som villkor för denna uppsägelse påyrkade dock riksrådet åt
flyktingarne den lejd, som de begärt att få i Sverige. Den
14 april utfärdade Gustaf ett bref med uttryckligt löfte
därom. »Därför», skref han, »vi dem med detta öppna bref
unna och gifva vår fria, säkra och kristliga lejd, att de må
fria, oskadda och säkra för allsköns öfvervåld och orätt komma
hit in i Sverige att stå till rätta för sina tillbörliga domare,
lida och umgälla hvad rätten gifver och sedan, om deras
urskuldan kan finnas, fria, säkra och oskadda komma in i Norge,
utan arga list, nya funder och hjälparedor, vid vår sanning
och kristliga tro». I följd af detta bestämda löfte utverkades
ändtligen flyktingarnes utlämnande.

*
</chapter>

<chapter name="Gripsholms återbördande">
<h2><small>Gripsholms återbördande.</small></h2>

Med den framryckande tilltagsenhet, som utmärkte konung
Gustaf, nöjde han sig ej länge med den anpart staten erhållit
af kyrkans lösägendom och årsinkomster. Han hade äfven,
ehuru i början försiktigt, begynt lägga hand på den fasta
jordägendomen. Tynnelsö slott, som under befrielsekriget återtagits
och sedan en tid behållits, återlämnades väl till den nyvalde
biskopen i Strängnäs, men Grönsö slott återställdes icke till
Västerås biskopsstol. Till sin egen enskilda förmån tog han
nu i denna riktning ett afgörande steg, då han återfordrade
Gripsholm. Godset hade tillhört Sten Sture d. ä., men af
honom blifvit anslaget åt det då upprättade klostret Mariefred.
Som systerson till Sten Sture hade Erik Johansson Vase,
Gustafs fader, haft arfsanspråk på godset, men afstått därifrån
och med sin namnunderskrift bekräftat öfverlåtelsen.

I slutet af år 1525 uppträdde Gustaf i det församlade
klosterkonventet samt förklarade, att han ansåg Gripsholm
vara ett honom tillkommande arfvegods och klostrets
besittning däraf olaglig. Som Sten Sture dött barnlös, hade
Erik Johansson Vase varit dennes rätte arfvinge; till
Gripsholms öfverlåtande hade visserligen herr Erik lämnat sitt
bifall, men detta förklarades hafva blifvit honom aftvunget och
därför ej böra äga bindande kraft. Med stöd af detta
påstående tillsporde Gustaf klosterbröderna, om de åt honom
godvilligt ämnade afstå Gripsholm »med alla de gods och all
den ränta, som därunder ligga». Klosterbröderna bådo då
ödmjukligen, att konungen »måtte låta dem njuta och behålla
hvad de fått hade». Därom ville konungen ej höra talas, och
de måste sålunda göra en dygd af nödvändigheten. Det
lofvades dem uppehälle i Julita kloster; de skulle dessutom få
behålla den lösägendom och det bohag, som de förut innehaft.

Detta ärende drogs därefter inför riksrådet, som i början
af 1526 var samladt till möte i Vadstena. Konungens kraf
blef där godkändt, dock med anhållan att klosterbröderna
skulle få kvarstanna, tills de kunnat »förses med något annat
bekvämt rum». Det beviljades, men med tillägg att bröderna
icke vidare skulle taga någon befattning med klostrets
ägendom. Biskopen i Strängnäs Magnus Sommar bekräftade
villigt öfverlåtelsen med sin namnunderskrift. Kort därefter for
Gustaf öfver till Gripsholm, tog den stora jordägendomen i
besittning och satte däröfver en förvaltare. Han nöjde sig ej
därmed. Efter återkomsten till Stockholm befallde han

förvaltaren att dit »afsända den silfverkista, som står i klostrets
custodia, dock så hemligt, att bröderna däraf intet veta». I
och med besittningstagandet af Gripsholm ansåg han sig
äfven förfoga öfver den jordägendom, som klostret innehade i
andra landsändar. Sålunda gaf han framdeles föreskrift
angående de till Gripsholm hörande godsen på Gotland.

Munkarne, som ej voro många till antalet, dröjde ej länge
kvar i klostret. Till Julita ville de ej flytta, utan begagnade
sig af sin återvunna frihet och spridde sig åt olika håll för
att genom arbete förvärfva sitt uppehälle. Klosterbyggnaden
lät nu konungen skyndsamt nedbryta. Sturesläktens och den
gamle ärkebiskop Jakob Ulfssons därstädes begrafna lik
utflyttades till närmaste sockenkyrka. Flerestädes tyckte man
detta utvisa ringaktning mot de aflidne, och däraf uppväxte
ett missnöje, som af vidskepelsen underblåstes; »man ser»,
sades det, »att han icke ens kan lämna de dödas ben i ro».
Konungen utfärdade åt olika håll en mängd skrifvelser för att
rättfärdiga sig mot det klander, som Gripsholms
besittningstagande ur både denna och andra synpunkter framkallade.
För att på ett håll mildra det, lät han sedermera flytta Jakob
Ulfssons kvarlefvor till Uppsala, där de fingo sitt hvilorum i
domkyrkan.

I det nedrifna klostrets ställe reste sig framdeles
Gripsholms nya slott, som är så rikt på minnen från
vasakonungarnes tid.

*
</chapter>

<chapter name="Biskoparnes förödmjukelse">
<h2><small>Biskoparnes förödmjukelse.</small></h2>

Gustaf hade i början ansett nödigt att utverka de valde
biskoparnes vigning af påfven, men han ändrade tanke därom,
i den mån reformationen fortskred. Biskoparne skulle
nämligen genom denna vigning fastare förbindas med påfvestolen
och därigenom kunna intaga en själfständigare ställning gent
emot konungen. Till en sådan ställning önskade Biskop Brask
se sina medbröder hinna så fort som möjligt. För den
nyvalde biskopen i Åbo framhöll han önskligheten af
vigningsfrågans snara afgörande, »på det I icke», skref han, »måtten
synas afskilde från den katolska kyrkan och från kristna
kyrkans enhet, och, om längre anstånd därmed hafves, det kan
vara förbi med den svenska kyrkans ordning, hvilket Gud i
våra dagar värdes förhindra. Kyrkan har så få försvarare,
men många angripare». Han befarade, att, »då de valde i
sin ställning äro osäkra, de skulle vara för svaga att värna
Herrens hus och dess frihet, och denna gå förlorad, oaktadt
de gamla och nya eder och beseglingar, som därpå voro
gifna».

Men samma uppfattning dref konungen att verka i
motsatt riktning. Han sträfvade nu uppenbart att förhindra
vigningen af de valda biskoparne. Till höfvidsmannen öfver
Västergötland Måns Bryntesson (Liljehök) skref han (1525),
att de valde biskoparne »hade under förra sommaren aktat
låta sig viga utan att därom tillspörja konungen, menande,
sedan de vigde voro, att de hafva inga skyldigheter till
konungen, utan blott till påfven i Rom». Höfvidsmannen
uppmanades därför att förhindra deras vigning.

På rådsmötet i Vadstena (jan. 1526), i hvilket Brask
jämte andra biskopar deltagit, hade det beslut fattats, att till
skuldens afbetalning två tredjedelar af tionden skulle till
kronan indragas. Men biskoparne brukade därvid »ett listigt och
förtäckt stycke» på det sätt, att de före beslutets kungörande
uttogo kyrkans tredjedel, hvarigenom det blef svårare för
kronan att sedan af den utblottade allmogen utfå sin anpart.
Fråga väcktes om att lösa den med penningar till betydligt
nedsatt pris. Däröfver harmades konungen mycket och ålade
biskoparne, att de »samma tredjedel af tionden ändtligen skulle
låta framkomma».

Biskop Brask uppmanade sina ämbetsbröder oförtrutet till
motstånd mot konungens tilltagsenhet. Det berättas, att
biskoparne en gång hållit ett hemligt möte, då de beklagat sig
öfver sin myndighets kringskärande och sina inkomsters
förminskning. Biskop Brask lär då hafva tagit till orda och
förebrående sagt: »Här sen I nu frukten af eder efterlåtenhet.
Undergången är för handen, och I hafven själfva hulpit till
olyckan. Konungen har ju utan ert tilltal tagit det ena steget
efter det andra till lärans omkullkastande. Han har lutherska
präster i sitt hof, där det dagligen predikas om vårt störtande,
och I hafven därvid tegat. Han har börjat förstöra klostren,
och I hafven därtill samtyckt. Han tillåter prästerna att gifta
sig, han har låtit i eder närvaro ställa vår lära under
skärskådan och dom. Nu tager han våra aflöningar, och I sen
allenast därpå med häpenhet. I hafven låtit konungens hot
hindra eder från att hos påfven taga stadfästelse i edra
ämbeten. Så länge korkåpan felas eder, ären I icke biskopar;
I kunnen ingen del af edert ämbete själfva förvalta. Sen I
icke, att äfven däruti ligger en hemlig orm förborgad?»

Den af naturen undfallande Johannes Magni lär af sådant
tal uppeggats och förklarat: »I detta år skola vi hos påfven
taga våra stadfästelser. Störte konungen oss sedan, om han
gitter.» Därefter tog han sig för att i sitt yttre uppträdande
liksom på trots visa höghet och prål. Han inrättade sitt hof
på det kostsammaste, antog svenner af den förnämsta adeln
och omgaf sig med en 200 man stark lifvakt. Han iklädde
sig en präktig skrud och lät breda gyllenduk för sig i kyrkan.
Hos sig mottog han dem, som blifvit i konungens tjänst
missnöjda. På sin visitationsresa i stiftet hade han tett sig som
en myndig kyrkofurste och utvecklat en ståt, som vida
öfverträffade konungens enkla hofhållning.

Hos Gustaf hade Johannes Magni i början stått
synnerligen väl. Jämte grefven af Hoja hade han som fullmäktig
afgått till det på konungamötet i Malmö aftalade mötet i
Lybeck, hvilket dock i hufvudfrågan ej blef beslutmässigt i
följd af de danska ombudens uteblifvande, men på annat håll
ej blef utan sin verkan. Han fick därför tacksägelse af
konungen, då de åter sammanträffade på rådsmötet i Vadstena.
Men snart började förhållandet ändra sig, då konungen trodde
sig förmärka en ansats till motstånd. Han beklagade sig öfver,
att han »af klerkeriet i Uppsala stift, och mest af de ypperste,
illa beryktades». Johannes Magni kallades till Stockholm och
fick där skarpa förebråelser för sitt uppträdande. »Veten I
väl, ärkebiskop», tillsporde honom konungen, »hvaruti edert
ämbete består? Eller tron I, att den ståt och det prål I fören
äro enliga med den föreskrift I af eder läromästare och in
stiftare bekommit?» Utarbetandet af en bibelöfversättning
framhölls som en »anständig syssla för riksens ärkebiskop»,
hvilken äfven borde »sätta sin ära uti att styra sina prästers
tygelfria lefverne och drifva dem till att yrka bokvett». Till
någon uppenbar brytning mellan dem båda kom det
emellertid ännu icke.

I maj månad reste konungen, åtföljd af Laurentius
Andreæ, till Uppsala för att hålla samspråk med allmogen,
hvilken visat sig orolig; han tog med sig 2,000 välrustade ryttare
i blanka harnesk. Menigheten var samlad nedanför
kungshögarne vid gamla Uppsala. Konungen med sitt följe red upp
och stannade på den största högen samt hade då ärkebiskopen
vid sin högra och Laurentius Andreæ vid sin vänstra sida.
Konungen talade först till den nedanför stående menigheten
och tillsporde den, om den icke vore nöjd därmed, att det
stora antalet af late munkar, som likt en ohyra förtärde det
fetaste af landet, blefve förminskadt. I stället, sade han, skulle
han förse riket med lärda och skickliga skolmästare, som kunde
undervisa barnen i sådana stycken, med hvilka fäderneslandet
skulle heder tillskyndas. Men bönderna började sinsemellan
gny och ropade: »Vi vilja behålla våra munkar, vi få själfva
föda dem». De blefvo alltmer frispråkiga och sade sig hafva
sport, att man »tänkte borttaga den latinska mässan och ändra
den gamla tron». Därtill vore, menade de, kanslern Lars
Andersson upphofvet, hvarför de anhöllo att få hämta honom
ur staden och straffa honom. De visste ej, att den hatade
kanslern satt till häst midt framför dem vid konungens sida.

»Kännen I då Lars Andersson?» frågade dem konungen
skämtsamt. »Om vi», sade de uppretade bönderna, »hade
honom här på löten, så skulle vi nog känna honom och han
oss». Konungen befallde då en af sina hofmän att tilltala
bönderna på latin, och denne gjorde så. »Vi förstå ju ej,
hvad den mannen säger», utropade de då förtrytsamt. — »Och
likväl», inföll konungen, »ären I så måna om den latinska
mässan, hvilken I ej bättre förstån». Han hade dock ej
lyckats ställa bönderna till freds och var därför vid föga godt
lynne.

På hemvägen lät han emellertid ej något förmärkas, utan
gjorde sig lustig med sitt följe. Det var vid den årstiden en
vanlig lek, att man bekransade en »majgrefve», hvilken det
sedan ålåg att bjuda på kalas. Konungen band en krans och
satte den på ärkebiskopen, hvilken sålunda blef majgrefve för
sällskapet under mycken gamman. I ärkebiskopliga palatset
anrättades sedan ett ståtligt gästabud. Ärkebiskopen intog där
ett högsäte på ena sidan, konungen ett midtemot på den
andra. På ärkebiskopens sida betjänade de yppersta svennerna
och uppsättningen af bordsilfver var där vida praktfullare.
Redan öfver denna sidvördnad blef konungen misslynt. Ännu
större blef hans förtrytelse, när högtidsskålen utbringades.
Ärkebiskopen höjde då sin bägare och yttrade de stolta orden:
»Vår nåde dricker eder nåde till». Det var mer än den
lättretade konungen kunde tåla. Han dröjde ej länge kvar vid
det gästabudet. »Vår nåde och eder nåde rymmas ej under
samma tak», lär han nog hafva, om ej sagt, åtminstone tänkt.

Dagen därpå gick Gustaf upp i domkapitlet, där
ärkebiskopen, kanikerna och domkapitlets öfriga ledamöter voro
församlade. Där blef då ett skarpt ordbyte. Gustaf sade sig
vilja veta, på hvilken grund kyrkan innehade sina stora
förmåner och privilegier. Därpå svarade doktor Peder Galle,
att hon bekommit dem af kristna kejsare, konungar och
furstar; äfven hade adeln och menige man gifvit gods under
kyrkor och kloster dem till underhåll, som där skulle hålla
gudstjänsten uppe, och öfverheten hade sådant sedan med
bref stadfäst. »Må då icke», sporde Gustaf med stigande
hetta, »konungar och furstar efter tidens lägenhet sådana
privilegier tillbakakalla, efter de dem med ringa begrundan
utgifvit, utan varit bedragne af munkars och prästers predikan
om själarykt, skärseld och annat sådant, hvilket aldrig någon
med den heliga skrift bevisa kan». Då Peder Galle därvid
intet genmälte, uppmanades ärkebiskopen att svara, men
äfven denne teg stilla, emedan han såg, att konungen var mycket
uppretad. Domprosten Jöran Thuresson, en son af Thure
Jönsson, steg då fram och sade, att hvad konungar och
furstar en gång beviljat och stadfäst, det måtte icke deras
efterträdare rygga, vid äfventyr af Guds bann och evig
fördömelse. Konungen svarade, att om detta kunde med den heliga
skrift bevisas, så skulle han låta sig därmed nöja. Han nekade
ej, att duglige män, som flitigt arbetade i kyrkan till Guds
ära, skulle hafva sitt goda underhåll. »Men», sade han, »jag
menar de andra lata bukar, som intet annat kunna förehafva
än ett onyttigt och oförståndigt vrålande i kyrkor och kloster».
Domprosten blef nu äfven förstummad. »Blef så beslutadt»,
säger krönikan, »att deras frihet och privilegier här i landet
skulle alldeles stå under konungens behag».

Efter konungens återkomst till Stockholm ditkallades
Johannes Magni, som nu fallit i onåd. Han blef där någon
tid hållen i ett slags förvar uti gråbrödraklostret. Själf var
han nu villig att lämna riket, och på sådant villkor kommo
han och konungen åter någorlunda öfverens. Han åtog sig
att resa till Polen för att underhandla om konung Gustafs
påtänkta förmälning med den polske konung Sigismunds dotter.
På vägen dit återkallades han och fick tillsägelse att begifva
sig till Ryssland för att afsluta fredsuppgörelsen. Efter att
hafva fullgjort detta uppdrag begaf han sig till Danzig, där
han underhandlade om konungens giftermål. Men
underhandlingen ledde ej till något mål, då den polske konungen, på
förslag af Johannes Magni själf, säges det, som villkor
uppställde löftet om orubbad trohet mot den gamla kyrkan. De
händelser, som under tiden inträffade i Sverige, stadgade
emellertid hans beslut att ej mera dit återvända. Både Johannes
Magni och hans broder Olavus lefde sedan utomlands, mest
i Rom, ofta i stor fattigdom. Båda hafva under sin landsflykt
gjort sig ett berömdt namn som fosterländska skriftställare.
Man kan ej afvärja det intrycket, att de med onödig hårdhet
blefvo bortstötta från sitt fädernesland.

Biskop Brask sökte på mångahanda sätt vara konungen
och riket till nytta och undvek försiktigt hvarje farlig
brytning, men i försvaret af kyrkans ägendom och gamla ordning
visade han en seg uthållighet. Uppenbarligen värderade
konungen honom vida mer än de andra biskoparne, men gaf
honom ofta skarpa tillrättavisningar och lät honom lida bittra
förödmjukelser. Då biskopen ville förordna om Nydala till
hans stift hörande kloster, skrefs sålunda till honom: »Det
står eder icke till att göra någon förändring oss oåtsporda
och synes oss, att vi endels varda häruti föraktade, efter I
vissten vår vilja, att vi ville själfva beställa om klostren».
Då Brask från sitt tryckeri i Söderköping utspridde kejsarens
bref mot den nya läran, befallde konungen, att tryckeriet skulle
nedläggas. Då biskopen sedan ombesörjde skrifternas
tryckning i Köpenhamn, fick han befallning att äfven därifrån afstå
och ej låta något af trycket utgå »bland simpelt folk» utan
konungens tillåtelse. Till en vän i Rom skref biskopen
vemodigt: »Svenska kyrkan står i värsta måtto, så länge Gud
täckes, och hafver den armaste bonde i Sverige bättre villkor
än hon hafver, ty han njuter lag och rätt, sina tillbörliga
friheter och rikets gamla sedvänjor. Längten icke hit, om icke
eder lyster det ondt är; här är hårdt år».

I de utgifna stridsskrifterna ansåg konungen sig själf
åsyftad, såsom den där »skulle under en förtäckelse straffad
blifva, efter han icke så allvarligen trädt i saken mot den
nya lärdomen». Han återkom därför till sitt förut uttalade
förslag om anställandet af en disputation och uppmanade
Brask att »skicka några lärde af sitt kapitel, som med skäl
och skriftens bevisning kunna ådagalägga, att här brukas och
predikas annan lärdom än det helga evangelium». För en
sådan »disputering» var emellertid ej biskopen hågad, enär
han fruktade den oro, som däraf kunde väckas hos menige
man. Han skref: »Såsom bien draga honung af blomstren
och puggan etter af samma blomster, så kan äfven den
vrångvise ur skriften draga vrångvishet». Men konungen afstod
ej från sitt förslag. I december 1526 lät han, sannolikt
genom Olavus Petri, uppsätta några »spörsmål» om hvilka båda
sidornas målsmän skulle utlåta sig. Olavus infann sig i
Uppsala och erbjöd sig att muntligen träda upp mot Peder Galle;
men denne »bar några saker före, att han det icke göra kunde
eller ville, och brukade därtill vänner och böner, så att där
vardt ingen disputering mera af den resan». I stället uppsatte
Peder Galle sitt utlåtande skriftligen och Olavus skref däremot
en vederläggning. I denna form kom den af konungen
önskade disputeringen ändå till stånd.

De öfriga biskoparne voro i allt beroende af konungen
och sökte med undergifvenhet göra honom till lags, hvilket
dock ofta ej var någon lätt sak. Han fordrade af dem gång
på gång uppoffringar och tjänster af mångahanda slag och
blef åtlydd, om än ibland med knot. Domkapitlet i
Strängnäs ålades att skicka tegel till Stockholms slottsbyggnad; det
skulle ske som ersättning för den uppburna inkomsten af
jordagods, hvilka kort förut blifvit domkapitlet fråndömda. Ofta
förständigades biskoparne att uppsätta ett större eller mindre
antal ryttare samt skaffa underhåll åt krigsfolket. Sålunda
tillhölls en gång biskopen i Skara att bättre »utreda sitt folk
med hästar, harnesk och värjor efter detta nya manér».
Konungen ville hafva ett ord med i laget vid beställandet af
lediga gäll samt förfogade egenmäktigt öfver ej blott
kyrkornas utan äfven prästerskapets egendom. Åt biskoparne
uppdrogos en mängd världsliga bestyr, som de fingo utföra dels
ensamma dels i förening med rådsherrar eller fogdar. För
Petrus Magni, den nye biskopen i Västerås, anhölls om en
förläning, men konungen afslog den tvärt med förklaring,
att en biskop ej vore däraf i behof. Allt detta behagade
biskoparne illa, och det rådde ett hemligt missnöje. Hos
biskopen i Skara, Magnus Haraldsson, kunde sådant tidigt
förmärkas, och konungen började misstänka honom för dolda
stämplingar.

*
</chapter>

<chapter name="Öfversättningen af Nya Testamentet">
<h2><small>Öfversättningen af Nya Testamentet.</small></h2>

Genom bibelns öfversättning på svenska lades en stor
insats i reformationsverket; på ett sådant arbete var
Laurentius Andreæ tidigt betänkt; sannolikt höll han på därmed, redan
då Gustaf vid valriksdagen vistades i Strängnäs. Arbetet
började, såsom lämpligast var, med det nya testamentet. Luthers
tyska öfversättning hade då nyss fullbordats och utgafs sedan
i en mängd på hvarandra följande upplagor. Den lades till
grund för den svenska uttolkningen; men därjämte har Andreæ
tvifvelsutan anlitat den af Erasmus utgifna grekiska
grundtexten eller åtminstone den därtill fogade latinska förklaringen;
äfven andra öfversättnings verk från äldre och nyare tid har
han anlitat. Vid tryckningen och utgifvandet hade han biträde
af Olavus Petri, som äfven torde hafva deltagit uti själfva
öfversättningsarbetet.

Detta verk var redan långt fortskridet, då konungen på
sommaren 1525 för ärkebiskopen, kort före dennes afresa till
Lybeck, framhöll önskligheten af, att kyrkans styrande fäder
måtte draga försorg om den heliga skrifts utgifvande på
svenska. Biskop Brask hade i början betänkligheter mot ett
sådant företag, men fann sedan bäst att tillstädja det, då han
fått höra, att ett »kätterskt» öfversättningsarbete redan vore
i gång. Sålunda utfärdade ärkebiskopen ett cirkulär, hvarigenom
det kyrkliga öfversättningsarbetet, som till en början äfven
skulle omfatta det nya testamentet, fördelades mellan rikets
domkapitel och några klosterkonvent.

»Konungen hade», heter det i detta cirkulär, »begärt af
oss, församlingarnes prelater, att framskaffa en öfversättning
af nya testamentet på vårt svenska språk. Härtill föranleddes
han af slika skäl, som att nästan alla folk i kristenheten hade
nya testamentet, ja törhända hela bibeln på egna tungomål,
och att i en sådan tid som den närvarande, då så skiljaktiga
meningar om de gudomliga skrifterna stridde, det vore bäst
att upphvälfva dessa samma gudomliga skrifter i klart ljus för
hela den kristliga menigheten, så att de kristne lättare kunde
fälla öfver dessa stridigheter ett omdöme, som bidrog till deras
lösning. Dessutom hade han sagt med djup smärta, hvad vi
med outsäglig grämelse tvungos tillstå, att rikets prästerskap
vore så försumligt uppfostrade i skolorna, att ytterst få kunde
predika Guds ord för folket, och att de funnos, som ej en
gång kunde nöjaktigt läsa, än mindre förstå sin bibel,
hvarföre det tvifvelsutan skulle vara dessa särdeles nyttigt att äga
honom på svenska. Men på det öfversättningen ej måtte
falla i klåpares händer, såsom det förr ofta händt i kloster
och på dylika ställen, där lika okunniga personer funnits, så
tillsade han oss herdar, som på allt sätt skola föda Kristi
får med Guds ord, att detta verkställa genom lärda och
upplysta män, ej inseende, huru vi annars voro värdiga
herdenamnet, om vi, långt ifrån att föda fåren, afundade och
undanhöllo dem deras näring.»

Huru långt detta arbete fortskridit, känner man ej. En
<img id="675">Gustaf Vasa emottager bibelöfversättningen.</img>

del däraf måtte hafva fullbordats, men Johannes Magni tog
handskriften med sig, då han lämnade riket. Han ämnade
utomlands utgifva densamma, men hindrades af medellöshet. Man
fick sålunda icke se, huru öfversättningen af nya testamentet
skulle hafva tagit sig ut i katolsk redigering. Det har
uppgifvits, att den svenska öfversättningen, som kaniken Mathias
under medeltiden utarbetat åt den heliga Birgitta, företrädesvis
skulle hafva blifvit lagd till grund, och man hade då
tvifvelsutan ett för sin tid godt förarbete.

Men under tiden påskyndades med all ifver utgifvandet
af den protestantiska öfversättningen; jämte Laurentius Andreæ
och Olavus Petri har säkerligen äfven Laurentius Petri deltagit
i arbetet. I februari 1526 bebådades dess snara utgifvande.
Med utsatt datum af den 15 september 1526 utkom på hösten den
svenska öfversättningen af nya testamentet i en vacker
folioupplaga. Då först hade den danska, hvilken utgafs 1524,
kommit Laurentius Andreæ tillhanda. Till ärkebiskop Olof
i Trondhjem skref han: »Jag hoppas, att vår öfversättning
skall vara gjord med större omsorg». Biskoparne ålades att
inköpa och utdela däraf ett exemplar till hvarje kyrka i riket.
»Genomläsa vi», säger en grundlig kyrkohistoriker (Reuterdahl),
»några blad ur det första svenska nya testamentet, så äro vi
fullt berättigade till den förklaring, att boken ej allenast blef
så god, så förträfflig som den på den tiden, då den författades
och trycktes, kunde blifva, utan har en verklig, en aldrig
försvinnande förträfflighet, som ännu berättigar densamma till
den största vördnad. Det var ett välsignelsefullt, ett dyrbart
uppslag till nytt testamente på svenska för en lång framtid.»

*
</chapter>

<chapter name="Peder Sunnanväders och mäster Knuts dödsdom">
<h2><small>Peder Sunnanväders och mäster Knuts dödsdom.</small></h2>

Det af Gustaf utfärdade lejdebrefvet i förening med hans
vädjande till konung Fredrik medförde den verkan, att mäster
Knut i augusti 1526 utlämnades och till Stockholm affördes;
Peder Sunnanväder, som låg sjuk, fick däremot ännu en tid
kvardröja i Norge. Till ärkebiskop Olof skref Laurentius
Andreæ: »Jag förundrar mig, att I och Norges andra stormän,
mot Malmö beslut, samlat hos eder dessa upprorsmän och
gifvit dem eder lejd. I hafven ej tillsett, om de varit värda
edert skydd, så att I för deras skull bort stöta eder med
vänligt sinnade grannar, och icke hafven I betänkt tidernas
ombytlighet, — Norge har plägat vara en tillflykt för illasinnade
svenskar, men Sverige skulle vid annat tillfälle kunna blifva
en tillflykt för goda norrmän. I fruktaden måhända att
klandras för regellöshet, om I utlämnat dessa farliga män, som
torde böra undergå dödsstraff. Men I besinnen ej, att det
vore än mer regellöst, om sådana uppenbara förbrytelser mot
Gud och nästans välfärd blefve ostraffade. Sådant är ej
ovanligt hos papisterna, för hvilka påfven gäller mer än Gud».

Hvad i detta bref antydts, gick snart i fullbordan. Genast
efter sin ankomst ställdes Knut till rätta inför en domsnämnd,
bestående af 4 biskopar och 8 världsliga rådsherrar, bland
dem ärkebiskopen, biskop Brask, Thure Jönsson och Lars
Siggesson. Konungen själf uppträdde som anklagare.
Lejdebrefvet förklarades icke utgöra något hinder för domfällning;
sedan dömdes Knut till döden för landsförräderi. Men domens
verkställande uppsköts, tills konungen »fick se, hvad man i
Norge ville göra med Peder kansler, Peder Gröm och herr
Jakob», om hvilkas utlämnande ideligen påmintes. Knut och
fyra biskopar protesterade mot utslaget såsom ej fälldt af de
»tillbörliga domare», hvilka i lejdebrefvet utlofvats och enligt
katolsk kyrkorätt borde vara endast präster.

Så snart Peder Sunnanväder tillfrisknat, flydde han i
hemlighet från gråbrödraklostret i Trondhjem, där han dittills bott.
Vincent Lunges svärmor, fru Ingerd Ottesdotter, änka efter
rikshofmästaren Nils Henriksson (Gyldenlöve), på Fösen, mottog
och undangömde honom. I hennes frånvaro spanade
ärkebiskopens folk hela 8 dagar ifrigt efter honom; han kunde
dock ej anträffas, ehuru han i sitt gömställe var dem så nära,
att han hörde deras frågor. Men då frun hotades med, att
fyra af hennes fogdar, hvilka blifvit gripna i Trondhjem, skulle
aflifvas, om ej Sunnanväder utlämnades, gaf hon efter, och
Sunnanväder blef nu till Trondhjem afförd. Fru Ingerd skref
nu till ärkebiskopen, att Peder af henne blifvit upptagen som
»en krank man, att han måtte få mjölk och färsk mat att
därmed kunna något vederkvicka sig af»; hon bad att han ej
måtte »lämnas i sina ovänners händer, så han mister lif och
ära oskyldig».

Denna förbön hade emellertid ingen verkan. I slutet af
september affördes Peder Sunnanväder på ärkebiskopens
bekostnad till Sverige. Han betraktades här som dömd redan
på förhand, och om lejdebrefvet var ej mera fråga. Då han
nalkades Stockholm, utfördes den fångne mäster Knut för att
tillika med honom under skymf och smälek hålla intåg. Klädda
i trasiga korkåpor sattes de baklänges på hvar sin utmagrade
häst och infördes på det sättet genom den norra stadsporten.
Peder var utstyrd med halmkrona och träsvärd, mäster Knut
bar på hufvudet en biskopsmössa af näfver. Under folkhopens
spe och begabbelser gick det skymfliga tåget genom båda
långgatorna. Utklädda gycklare gingo stojande framför
och tillropade folkhopen: »Hafven I sett till konung Gustaf?
Har här nu kommit en ny konung, Peder kansler
Sunnanväder». På Stortorget, där tåget stannade, fördes de båda
olyckliga till kåken och måste där dricka brorskål med bödeln,
medan smädliga verser om dem afsjöngos. Då detta skedde,
var Sunnanväder ännu ej domfälld. Han hölls därefter
fängslad i Stockholm under hela återstoden af året och ett stycke
på det följande utan rannsakning och dom. Man förnimmer,
att mot honom ett ingrodt hat gaf sig luft.

I början af februari 1527 begaf sig Gustaf till Uppsala,
där distingsmarknaden då skulle hållas. Dit hade äfven Peder
Sunnanväder blifvit afförd. Liksom till rådsmöte kallades
dit biskoparne, Peder i Västerås och Magnus i Skara, hela
Uppsala domkapitel, 15 världsliga rådsherrar, bland dem Lars
Siggesson och Måns Bryntesson, samt borgmästare och
rådmän från Stockholm och Uppsala. De sammanträdde den
17 febr. i ärkebiskopshusets gillesal, där äfven konungen
infann sig. Till de närvarande prelaternas stora öfverraskning
infördes nu den fängslade Peder Sunnanväder. Konungen
själf uppträdde med stor skärpa som anklagare och lät
uppläsa en mängd bref, som voro eller sades vara skrifna af
Peder. Till anklagelsens förstärkning tillades äfven felsteg,
som denne skulle hafva begått på Sten Stures tid samt
utlåtelser, som han fällt hos kyrkoherden Evert i Falun. De
närvarande prelaterna voro betagna af häpenhet och hade helst
velat hålla sig undan vid detta tillfälle, men fingo det icke.
De rådlade sinsemellan och uppsatte mot hela denna
rättegång en protest, hvilken i deras namn framfördes af
biskoparne samt domprosten Jöran Thuresson i Uppsala. Men
konungen lät de världslige herrarne fortfara med
ransakningen och därefter fälla dödsdomen, hvilken sedan
skyndsamt verkställdes. Redan samma dag på eftermiddagen blef
Peder Sunnanväder halshuggen med bödelsvärd på den backe,
där nu slottet i Uppsala reser sig. Hans kropp blef sedan
därsammanstädes lagd på stegel och hjul. Fem dagar
därefter blef mäster Knut likaledes halshuggen och steglad på
Brunkebergs afrättsplats i Stockholm.

Genom denna stränghet hade väl konung Gustaf slagit
med förlamande skräck, synnerligen kyrkans män, men
också från sig afvändt mångas hjärtan. Man hade sina
tvifvelsmål om förfarandets laglighet, ja om själfva domens
rättvisa; mången förmenade, att i själfva verket tillgifvenheten
för Sturehuset varit Sunnanväders största förbrytelse och det
i dalkarlarnes namn skrifna brefvet den näst största. Då vid
denna tid eller något förut den unge Nils Sture hastigt
aflidit i Uppsala och där blifvit med stor högtidlighet graflagd
i domkyrkan, fingo äfven onda tungor ökad fart. Att en
biskop lifdömdes hade väl händt förut, men omständigheterna
därvid föreföllo denna gång oerhörda. Man menade sig hafva
sett järtecken på himmelen vid den stund, då Sunnanväder
aflifvades. Den folkstämning, som i Stockholm kunnat ledas
till gycklande begabberi, slog i Uppsala om till allvarsdjup
medömkan; man såg med fasa den ohyggliga steglingen, och
missnöjet började alltmer högljudt gifva sig luft. För att i
någon mån lugna de upprörda sinnena, tillstadde därför Gustaf,
att efter 8 dagar den steglade kroppen nedtogs och blef
anständigt begrafven i stadens gråbrödrakloster.

*

</chapter>

<chapter name="Daljunkarens första uppträdande">
<h2><small>Daljunkarens första uppträdande.</small></h2>

Det händer ofta, att menigheten ej vill gå in på, att en
af kärlek och förhoppningar omfattad person verkligen är död,
utan trots allt skänker sin tillit till de sagodikter, som
berätta, att han ändå lefver. Sturenamnet var i Dalarne så
högt uppburet och den unge herr Nils som äldste arftagaren
däraf så framhållen, ej minst genom Sunnanväders åtgörande,
att dalkarlarne ej lätt kunde hänvisa allt detta till det
förgångna. De måtte ej heller hafva fått någon underrättelse
om Nils Stures död, ty nyheter spredos ej fort den tiden.

Peder Gröm och herr Jakob, som vistades i Norge, voro
däremot bättre underrättade; de togo sig för att genom
en föregifven Nils Sture satta dalkarlarne i rörelse och sålunda
åtminstone hämnas Peder Sunnanväders död. Man sköt fram
en förslagen och äfventyrslysten yngling, hvilken genom sin
ålder och sitt utseende var någorlunda i stånd att gifva sig
ut för Nils Sture samt dessutom förstod att inställsamt lägga
sina ord och blef undervisad om Sturesläktens förhållanden.
Han hette, uppgifves det, Jöns Hansson och påstods vara en
oäkta bondson från Björkestads socken i Västmanland.
Det sades sedan, att han förut tjänat hos en frälseman som stalldräng
och då från denne stulit 40 mark. Han uppträdde i Dalarne
ungefärligen vid den tid, då den verklige Nils Sture dog, samt
visade sig i skick och hållning vara så utrustad, att han kunde
föreställa denne.

Först begaf han sig upp till de aflägsnare dalsocknarne,
Mora, Orsa och Leksand, dit rykten svårare kunde hinna
fram. Här uppgaf han sig vara Nils Sture, som flytt till
Dalarne för att undgå konung Gustafs förföljelse och
misshandlingar. Han hade, berättade han, hållits liksom fängslig
och aldrig kommit inför konungens ögon, utan att denne
dragit värjan och hotat honom med döden. För den
kringstående allmogen talade han ibland gråtande om sin saligen
aflidne fader riksföreståndaren, för hvars själ man borde bedja
ett »ave Maria»; de godtrogna bönderna fingo då tårar i
ögonen och gjorde med honom bön. Han berättade vidare»
att man i Uppsala understuckit en ung mans lik, hvilket
blifvit begrafvet i Nils Stures namn, men att han, den verklige
Nils Sture, efterspanades af konungens män, hvilka för hans
gripande väntade sig en stor belöning. Han beklagade sig
mycket öfver konungens kätteri och fick därigenom stort
medhåll hos prästerskapet.

<img id="676">Leksand.</img>

Efter hållen öfverläggning beslöto de nämnda
dalsocknarnes bönder att gifva honom skydd och utsago några af de
starkaste drängarne till hans lifvakt. Peder Gröm, som själf
uti sin ungdom tjänat i Sten Stures hus, var den förste som
lofvade den föregifne herr Nils trohet samt förkarade sig vara
viss om, att denne vore riksföreståndarens verklige son.
Sålunda vann äfventyraren lätt ett anhang i de öfre dalsocknarne;
men i de nedre visste man ännu icke riktigt, hvad man skulle tro
om »daljunkaren», såsom den föregifne Sture nu började
benämnas. Han begaf sig till Rättvik, men där ville bönderna
ej kännas vid honom, utan sade sig ämna fortfarande hålla
trohet mot konung Gustaf. Han drog sig då tillbaka till de
öfre dalsocknarne, men kvardröjde icke heller där länge, utan
lät förstå, att han hade viktiga värf att ombesörja i Norge.

Redan i februari månad var konungen, underrättad om
hvad i Dalarne förehades. Ombud därifrån hade då varit hos
honom vid distingsmarknaden i Uppsala samt klagat öfver
landskapets nöd och de svåra gärderna. Konungen skref
tillbaka ett lugnande bref och förmanade däri dalfolket att icke
sätta någon tro till »den skalk, som utsprider det stora rykte,

sägande sig vara herr Stens son, det dock befinnas skall, att
han far med lögn, bedrägeri och skalkhet». Men det visade
sig i det följande, att äfven förtroendet till konungen var
betänkligt rubbadt.

Med det understöd, som han från flera håll fått, bibehöll
sig emellertid daljunkaren och hade fortfarande medhåll i de tre
dalsocknarne Mora, Orsa och Leksand. Han trotsade därför på
sin makt och uppförde sig som en hög herre. De tre
socknarne Rättvik, Tuna och Gagnef tvekade mellan honom och
konungen samt sade sig vilja se tiden an. Men Hedemora,
Skedvi och Husby socknar voro honom alltjämt obenägna
och höllo sig afgjordt till konung Gustaf. Daljunkaren sände
då en skara af sitt folk mot Husby kloster för att
öfverraska konungens knektar, som där lågo i borgläger. Men
denna skara blef vid Hedemora af därvarande allmoge med
svidande hugg tillbakaslagen. De tre sistnämnda socknarne
skickade nu bud till konung Gustaf och anhöllo om
undsättning; på deras sida ställde sig äfven de tre, som förut visat
sig tveksamma.

I mars månad vid midfastotiden hölls i Tuna Dalarnes
dittills sedvanliga landsting; endast de tre upproriska
socknarne ditskickade ej några ombud. Landstinget uppsatte då till
dem ett förmaningsbref, slutande med hotelsen, att om de icke
upphörde med det bedrifna obeståndet och toge den skalken
och storljugaren vid halsen, så skulle de trogna socknarne
med konung Gustafs makt det nedgöra och straffa. Med
detta bref afsändes fyra pålitlige män, hvilka tillika skulle
kräfva klart besked, om daljunkarens medhållare ville frångå
de öfriges förbund eller icke. Då de upproriske förnummo
detta, »begynte de få loppan i öronen och betänkte den
farlighet, som de uti stadde voro». De begärde och erhöllo en
månads stillestånd, hvarunder man skulle rannsaka, huru det
i sanning förhöll sig med Nils Sture.

Under tiden sände Gustaf krigsfolk till bergsmännens
förstärkning. Det berättas äfven, att fru Kristina själf skall
hafva medsändt ett bref, ställdt till daljunkaren själf, hvilken
hon förnekade vara sin son. Emellertid hade rörelsen i
Dalarne ej lagt sig. Vid Båtsta färja i Tuna socken anträffade
konungens folk de : upproriske, hvilka voro »väldigt starke
och sköto med skäktor och pilar öfver älfven». Någon strid
blef ej af, utan 15 af konungens män gingo på erhållen lejd
öfver älfven för att underhandla; bland dem voro Peder
Svensson i Vibberboda. Måns Nilsson på Aspeboda och
Anders Persson på Rankhyttan. Måns Nilsson erbjöd sig att
genast låta fängsla sig och sedan villigt gå i döden, om det
kunde bevisas, att daljunkaren vore Sten Stures son. Det
blef åter stillestånd, och den började underhandlingen
fortsattes. För daljunkaren måtte man redan börjat visa sig
likgiltig, ty om honom blef ej tal; men det öfverenskoms, att
de missnöjde skulle uppsätta och till konungen framlämna sina
klagomål. Det visade sig däraf, att den rörelse, som
samlat sig kring daljunkaren, till stor del hade sin grund i
missnöjet med otillfredsställande lefnadsförhållanden.

De förnämsta klagopunkterna innehöllo: att det nya
myntet vore för stort och därför ej »skiftesamt», att allmogen
betungades med gärder utöfver laga skatt, att borgläger
anlades i klostren och hos prästerskapet, att det vore dyrt köp
på lifsförnödenheter, att klostren började förstöras, att
»sönderskurna kläder» kommit i bruk. Till sist klagades öfver
tilltagande »lutheri» samt öfver svenska mässor och
kyrkosånger — en antydning om den del, som prästerskapet hade
i rörelsen.

Konungens svar, som afgafs från Uppsala på S:t Eriks
dag (14 maj) var fogligt och visade hans stora förmåga att
tala folkligt till folket. Det stora myntet vore slaget för
krigsfolkets besoldning, men mindre mynt skulle sedan slås
menige man till godo. Den nya gärden vore med rådets
samtycke pålagd till betalande af rikets gäld. Borgläger vore
nu nödiga; men »hvar Gud ville förläna freden, att vi trygge
och säkre äre för kung Kristian och andra fiender, skulle med
Guds hjälp folk hållas mindre och dessa borgläger afställas».
Om dyrt köp vore uppkommet genom någon konungens
försummelse ville han gärna råda bot därpå; men det torde ej
kunna visas, att så vore. Icke heller kunde han bättra, »att
oföre kommer stundom uppå, hvilket mycket våller, att
oköpan blifver». Det funnes hvarken kloster eller kyrkor, som
konungen låtit omkullslå, om han än återbördat Gripsholm,
som var hans arf och eget. Att »sönderskurna kläder»
kommit i bruk, vore ej konungens skull; han »ser gärna, att den
seden kommer utaf igen; ingen hafver heller hans nåde
nödgat därtill, att han skär sina kläder sönder, och hafver ingen
annan skada däraf, än den det gör».

Utförligast yttrade sig konungen i fråga om »lutheriet» och
det svenska språkets begagnande vid gudstjänsten. »Om
lutheri», heter det, »vet hans nåde intet annat att säga, än
att han hafver befallt predika Guds ord och det heliga
evangelium, så att prästerna icke må bedraga den fattige menige
man med deras egen dikt till deras girighet och underkufva
herrar och furstar, såsom ofta i förtiden skedt är.» Konungen
ville ej finna något ondt i, att man »i alla socknekyrkor
plägar kväda på svenska och lofva Gud, och är ju så godt,
att det sker på vårt eget mål, det vi förstå, som på latin, det
man dock intet förstår.» Om upphofvet till dessa klagomål
utlät han sig till slut: »Dock förmärker hans nåde, att de
gode män i Dalarne hafva det intet af sig själfva, utan är
dem ingifvet af präster och munkar, som icke vilja, att
sanningen skall uppkomma om deras bedrägeri, med hvilket de
underkufva den menige man; vore godt att sätta icke för
mycken tro till dem i det ärendet.»

För att framkalla en afgörande vändning i de
mångahanda bryderier, som pålågo, hade konungen utlyst ett
riksmöte till Söderköping. Men samtidigt med afsändandet af
ofvannämnda bref ändrade han sig och förlade mötesorten
till Västerås. Som skäl angafs, att han behöfde vara Dalarne
närmare för »den veterlige tjufs och förrädares skull, som
kallar sig herr Stens son». Dit uppmanades äfven
dalallmogen att skicka ombud.

Den 19 maj höll konungen vid gamla Uppsala burspråk
med Upplands allmoge, som samlat sig till Eriksmässan. Den
gaf honom försäkran om sin trohet samt utvalde sändemän,
hvilka med en skrifvelse skulle afgå för att varna dalkarlarne
för vidare obestånd samt förmana dem att skicka ombud till
mötet i Västerås. »Där mån I», slöt skrifvelsen,
»fullkomligen rätta eder efter. I ären dock icke mer än en part och
en ledamot med oss och flere i hela riket och borde
ingalunda så oförnumsteligen, oss och flere oatsporde, företaga slikt
obestånd, som icke allenast eder själfva är till straff och
föraktelse, utan jämväl oss alla till tunga och förargelse, förrän
det blifver stilladt.»

Sändemannen afgingo med denna skrifvelse, hvilken ej
förfelade sitt intryck. De upproriske lofvade att
vedersaka daljunkaren, om han fritt finge draga hädan och ingen
för hans skull komme att lida straff. Dessutom fordrade de,
att »icke någon ny tro eller luthersk lära skulle dem påföras»,
att man icke skulle bruka »så många främmande sätt med
uthackade och brokate kläder, som i konungens hof nyss
uppkommet var», samt att »de, som åto kött om fredagar och
lördagar, måtte brännas eller eljest aflifvas». Deras förbehåll
beträffande daljunkaren lofvade konungen att obrottsligen
uppfylla. Däremot uppmanade han dem att »intet bekymra
sig om lärdomen och matskoningen, efter de hade däruppå
intet förstånd». Beträffande klädedräkten svarade han helt
kort, att han »icke ville blifva mästrad af dem, på hvad sätt
han sitt hoffolk, drabanter och andra kläda skulle, förty han
måtte rätta sig efter andra potentater, kejsare, konungar och
furstar, alldenstund vi svenske icke vore mera getter och svin
än de.» Därmed fingo dalkarlarne gifva sig till freds, och
lugnet syntes sålunda återställdt.

Dalkarlarne skickade sina ombud till Västerås, hvilka
därstädes den 18 juni höllo samspråk med konungen. De
lofvade, att daljunkaren före mänadens slut skulle där inställa
sig, då det inför fru Kristina själf skulle blifva utrönt, om
han vore hennes son eller ej. Då skall äfven hafva visats
dem det af fru Kristina skrifna och till daljunkaren ställda
brefvet, hvari hon förklarade sig med egna ögon hafva sett
sin äldste son Nils död i Uppsala; »men dig», fortfor hon,
»kännes jag intet vid; ditt eget samvete skall vittna, att du
ljuger både inför Gud och människor.» Detta bref upplästes
sedan ljudligt för dalkarlarne i hemorterna. Då de med
anledning däraf tillsporde daljunkaren, djärfdes han svara, att
hans moder ej ville kännas vid honom, därför att han blifvit
född före hennes bröllop. »Men då föll ett täcke från
ögonen på dalkarlarne, så många något förstånd hade, så att de
förstodo, att det var den ädla och dygderika frun alltför när
sagdt.» Så berättar krönikan.

*
</chapter>

<chapter name="Dyr tid och jäsande missnöje. Brasks kanalförslag">
<h2><small>Dyr tid och jäsande missnöje. Brasks kanalförslag.</small></h2>

I landet rådde vid denna tid stor nöd i följd af ihållande
missväxt. Därtill kom, att tillförseln från utlandet länge varit
hämmad på grund af de stora krig, som kejsaren haft att föra.
»Så», säger krönikan, »straffade Gud landet på detta år med
en gräslig hunger. Folket hade intet till bröd att taga utan
barkekakan, och de där kunde få köpa agnar eller mäsk,
tyckte sig vara mycket lycksalige. Vid Roden och allestädes
i skärgården svalt något folk ihjäl.» Det af sina präster och
munkar styrda folket menade, att nöden var ett himmelens
straff för det vedertagna lutherska kätteriet; på motsatta sidan
sade man tvärtom, att straffet kom därför, att folket »så
harmligen gjorde Guds ords lärdom motstånd allenast utaf
ett rykte, det Satan blåste dem öfver.» Missnöjet vände sig
i rikligt mått mot konungen, som påstods genom sina
regeringsåtgärder hafva förvållat hemsökelsen. »De gåfvo», heter
det, »alla skulden inpå konungen, kallandes honom en
barkekonung, likasom hans skyldman och förfader konung Karl
(Knutsson) hade varit före honom». Tvifvelsutan kvarlefde
ännu från hedenhös den föreställningen, att konungen kunde
och borde ställa sig så väl med sin himmelske öfverherre, att
god årsväxt utverkades. »Svear äro vane att tillskrifva sina
konungar både fruktsamma år och nödår», skref på sin tid
Snorre Sturleson.

Emellertid sökte konungen göra hvad han förmådde för
att afhjälpa eller åtminstone lindra nöden. Under våren och
sommaren införskaffade han nämligen från Lifland en
betydlig sändning af spanmål, »väl till några tusende läster råg
och malt, därmed han bespisade hela riket öfver.» Den
såldes i små poster härads- och socknevis, på det ingen skulle
kunna »köpa på prång och dyrka det sedan för de fattige».

Därmed gafs ändå någon hjälp, ehuru säkerligen otillräcklig
och för den hinderfulla samfärdselns skull mångenstädes
försenad eller rent af uteblifvande. »Men», heter det, »folket
var så argt, otacksamt och olydigt, att de viste konungen på
den tiden platt ingen tack därför.»

Den dyra tiden blef ännu mera kännbar genom den
fortfarande bristen på salt. Denna brist gjorde sig särskildt
gällande i Uppland, där det »var så dyrt saltköp, att tunnan
gällde tjugo eller tjugofyra märk örtug, och nöden dref mången
fattig man till att sjuda saltvatten och hjälpa sig med.»
Konungen nitälskade för anläggning af Saltsjuderier och hade
lifligt intresse för de åtgärder, som biskop Brask i det
afseendet vidtagit. Man lyckades äfven få till stånd en införsel
af salt från Nederländerna. Konungen hade själf ett förråd
däraf, hvilket han åt de behöfvande tillhandahöll och
brukade därvid samma försiktighetsmått som vid
tillhandahållandet af spanmålen.

De i Dalarne pågående oroligheterna gjorde naturligtvis,,
att nöden där ytterligare förökades och kändes mer tryckande.
Dalkarlarnes många klagomål, såväl de grundade som de
obilliga, bära tillräckligt vittnesbörd om, huru retlig
sinnesstämningen hos dem var. »Konungens fogdar», heter det,
»fingo som knappast taladt tu eller tre ord med dem, förrän
de bjödo dem hugg.» Man fick erfara, att »hälsingarne och
mesta parten af Nordlanden voro icke mycket bättre». Äfven
i Östergötland, Småland och Västergötland framträdde hos
invånarne en missnöjd och uppretad sinnesstämning. Det heter,
att »när konungens fogdar handlade med dem eller skref han
ock dem själf till, vardt det allt anammadt med flin och
spott.» I Småland sårades, dock ej dödligt, konungens
befallningsman Thure Trolle, då han i Allbo härad hållit ting om
utgörandet af den till riksgäldens afbetalning påbjudna gärden.
Då han återvände från tinget »stod en arg, förtviflad skalk i
försåt för honom uti en tjock skog och sköt en skäkta i
honom, ändock Trolle aldrig visste sig något utestående hafva
med den, som slikt förrädarestycke uppå honom bedref».

En god hjälp i nöden hade man genom den från Lödöse
öppnade förbindelsen med de nederländska städerna. Men
det behöfdes också, att denna införsel lättare skulle komma
de aflägsna landsorterna till godo. Tanken på öppnandet af
nya samfärdselleder började därför uppstiga. I biskop Brasks
förslagna hufvud hvälfdes redan planen till ordnandet af den
storartade farled, som i en långt senare tid fullbordades under
namn af Göta och Trollhätte kanal. Redan 1525 hade han
i bref till Gustaf föreslagit, att »den å till Norrköping från
Roxen måtte förvändas till Söderköping», samt att »sådan
skyrd (genomskärning)» skulle »först begynnas vid
Söderköping och upp i Asplången och sedan upp mot Nor
(Norsholm, där Munkeboda låg), förrän vattnet släpptes därut och
det sedan hade sin fria gång, att det ej skulle göra för mycken
skada på åker och äng, som eljelst ske ville.» Följande året
föreslog han i bref till sin gode vän Thure Jönsson, att Lödöse
skulle befästas och utlät sig i sammanhang därmed: »Sker
det, då skall vara vårt fulla råd, att upp skall skäras mellan
Vättern och Vänern för forlöns och köpmannagods skull.
Sedan blifver Sverige väl vid makt näst Guds hjälp, så att
Öresund och de vendiska städer kunna oss icke tränga.»
Tidernas trångmål gjorde, att det fosterländska förslaget ej då
kom i verkställighet, men det är biskopens odödliga förtjänst
att under känningen af den dyra tiden ändå hafva framställt
det. Måhända fick förslaget så ringa understöd just därför,
att det utgått från biskop Brask.

*
</chapter>

<chapter name="Riksdagen i Västerås 1527">
<h2><small>Riksdagen i Västerås 1527.</small></h2>

Genom Peder Sunnanväders och mäster Knuts afrättning
hade konungen oåterkallerligt brutit med det katolska
kyrkoväldet och fann nödigt att mot detsamma rikta ett afgörande
slag. Detta skulle inledas med hållandet af det
religionssamtal, som han länge påyrkat, men ej lyckats få till stånd.
Därmed ville han rycka undan det farligaste vapnet, som man
mot honom vändt, nämligen påståendet att han ville införa
en ny lära och kullkasta den gamla kristendomen. Därmed
skulle uppslaget gifvas till en reduktion af kyrkans egendom
<img id="677">Tafla af C. G. Hellqvist. <b>Peder Sunnanväders intåg i Stockholm.</b> Efter fotogr. af V. Wolfenstein.</img>


och en minskning af hennes makt. Det sålunda vunna
öfvertaget skulle brukas till kväfvandet af den orolighetsanda, som
flerestädes rörde sig och hotade att få öfverhand.

<img id="678">Västerås på 1600-talet.</img>

De omfattande förberedelserna visade, att något ovanligt
förestod. För dåt tillämnade religionssamtalets skull var det
meningen att hålla ett möte i Söderköping inom Brasks
biskopsstift; konungen hade, skref han, väntat, att »ett möte
för hela kristenheten skolat hållas», men då så ej skett, ville
han »vid allra första tillfälle sammankalla sitt råd och de
förståndigaste af hela riket och låta rannsaka om den uppkomna
tvedräkten.» Men det skulle nu ej blifva ett af de vanliga
rådsmötena, på sin höjd förstärkt med ett litet antal
»utområdspersoner» från
omnejden. Till
Söderköping kallades
nämligen, utom
riksens råd, 6
»märklige och förståndige
bönder» från hvarje
lagsaga samt
borgmästaren och en
rådman från hvarje
köpstad i hela riket.
Hvarje biskop skulle
medtaga några lärda män af sitt domkapitel till rådplägning om
den uppkomna tvedräkten i läran. Mötet skulle således nästan
få skaplynnet af en verklig riksdag. Men den i Dalarne började
oroligheten gjorde, att konungen ändrade sig och förlade
riksmötet till Västerås för att vara detta landskap närmare. Till
den förut utfärdade kallelsen gjordes nu ett högst märkligt
tillägg, i det ridderskapet uppmanades att infinna sig
mangrant, samt väl försedt med »hästar, karlar, harnesk och
bästa värjor», men tillrustningen borde ske så oförmärkt, att
allmogen ej därom finge någon kunskap. Äfven biskoparne
skulle, såsom andra rådspersoner, medföra väpnade följen.
Denna uppvisning af krigsmakten, hvartill äfven förberedelser
gjorts genom upprepade vapensyner, var naturligtvis ej
ämnad att försiggå blott för syns skull.

Riksmötet var utlyst till trefaldighetssöndag (16 juni),
och under veckans lopp samlade sig deltagarne. Där
inställde sig riksens råd med sina följen, fyra biskopar (Hans
Brask, Peder Månsson, Magnus Sommar och Magnus
Haraldsson) med sina domkapitelsledamöter och svenner, 130
välrustade frälsemän med sina krigsmän, Stockholms ombud
samt 32 köpstadsmän från andra orter, omkring 100 bönder
samt 14 bergsmän. Det hade förut under konung Gustafs
regering ej hållits ett så stort riksmöte som det, hvilket den
lilla staden Västerås nu fick härbergera. Under de första
dagarne förhandlade konungen, såsom berättadt är, särkildt
med ombuden från
Dalarne. Om de
hemliga aftal, som i
öfrigt nog torde
gjorts, vet man
intet; men förloppet
visar, att konungen
med riksrådets
flertal och det väpnade
ridderskapet var på
förhand väl öfverens
på grundvalen af
gemensamma intressen. Det låter sig
tänka, att Västerås recess och ordinantia blefvo uppsatta
redan på förhand.

Följande söndag (23 juni) höll konungen på slottet ett
gästabud, dit riksmötets förnämligare medlemmar voro
inbjudna. Hvad tillämnadt var, blef redan där antydt. Biskoparne,
som förut intagit förnämsta platsen närmast konungen, blefvo
nu satta näst efter riksens råd och domkapitelsledamöterna
näst efter de världslige frälsemännen. »Det behagade dem
ganska illa», säger krönikan.

<img id="679">Det inre af Egidiuskyrkan i Västerås.</img>

Biskoparne, som sålunda genast erforo, hvad de hade att
vänta, sammanträdde följande dagen i Egidiuskyrkan till
vanlig rådplägning inom lyckta dörrar. Biskop Brask, som där
förde ordet, varnade sina medbröder och sade sig nogsamt


förstå, att konungen ämnade »göra dem fattiga och blotta
som andra bondepräster, taga ifrån dem deras ränta, slott och
fästen, de sådant hade.» Biskoparne Peder Månsson och
Magnus Sommar svarade undfallet, att de voro väl till freds,
så fattiga eller rika konungen än ville hafva dem; ty hade
de litet att uppbära, så hade de ock litet att utgifva. Då tog
biskop Brask med förtrytelse till orda. »I ären galne män»,
sade han, »därest I
sådant tillstädjer
Vill konungen taga
något med våld från
oss, så tage. Men
låten honom ej
bekomma med ja och
god vilja, så framt
I viljen göra det den
heligaste fadern
behagligt år. Då kunna
vi hafva en fri aktion
och klagan inför hans
helighet. Må därför
hvar och en akta sig
att gifva sig ifrån
påfven. Många
konungar och furstar
hafva, i forna tider
sådant företagit, som
nu denne vill; men
de hafva blifvit afbrända genom den helige faderns
dunderslag, som är interdikt och bannlysning, så att kyrkans
personer hafva bekommit sitt igen och obesvärade af dem fört
sitt stånd i rolighet. Men falla vi ifrån påfven, som är vår
yttersta tillflykt, lifsankar och försvar, så hafva vi eldar och
ris på alla sidor. Först blifva vi bannlysta af honom, sedan
här hållna föga bättre än trälar af konungen, ej dristande
svara ett ord för kyrkans friheter och privilegier.»

<img id="680">Västerås domkyrka.</img>

Dessa ord gjorde på de öfriga biskoparne sin åsyftade
verkan. De lofvade att aldrig, så länge de lefde, affalla från


påfven samt uppsatte på förhand en protest mot de beslut,
som vid riksmötet skulle komma att fattas till kyrkans skada.
Denna protest vågade de emellertid icke offentliggöra, utan
läto gömma den under golfvet i domkyrkan, där man först
1542 upptäckte den.

Samma dag, måndagen den 24 juni, öppnades riksmötet
i Svartbrödraklostrets konventsal. Först uppläste Laurentius
Andreæ konungens »framsättning». Den började med en
erinring om, huru konungen ogärna mottagit regementet och
sedan ytterligare utledsnats genom beskyllningar, stämplingar
och förräderi. Han hade därför ingenting mot att blifva kvitt
regementsbördan och begärde för sin del endast ett län,
hvaraf han skulle göra riket tjänst såväl som någon annan.
Han ville där framställa några saker, nödiga att beakta för
hvem helst, som komme att få regementet om hand. Kronans
räntor voro alltför otillräckliga för de många behofven och
måste därför förbättras. Slotten voro förfallna och till en
del omkullslagna, och det kräfde stor kostnad att åter
uppbygga dem. Ridderskapet, »som nu, Gud dess lofvad, växer
till igen», var försvagadt af framfarna tiders »örlig» och mest
däraf, att deras gods och ägodelar voro till största delen komna
under kyrkor och kloster; det ville hafva hjälp och förläningar
af kronan, »och är då sedan konungens del desto mindre till
att uppehålla alla föreskrifne tungor». Kronan vore ock
försvagad däraf, att »enhvar ville vara konung öfver sina landbor».
Det klagades, att »olaglig köpslagning skedde på landet,
städerna till fördärf». Slutligen påpekades den stora faran af
inre tvedräkt; om svenske män »vore så lätta på tygeln och
snarligen läte sig förföra» kunde utländingar ånyo lockas till
inblandning, hvarmed de nu upphört, »väl vetande, att
alldenstund Sveriges rike är endräktigt, är dem icke väl möjligt
sådant tillbjuda, och därför är det svenske mäns egen skull,
att här så ofta hafva främmande herrar inkommit och
fördärfvat riket, och därför kan ingen riksens herre veta sig någon
trygghet hvarken för utländskom eller inländskom». Konungen
kunde ej låta det så tillgå, ty »då sitter han mellan två eldar
och gör icke visliga, om han länge brytes härmed».

Konungen äskade nu af ridderskapet och biskoparne ett
svar på den upplästa framsättningen. Thure Jönsson och några
med honom reste sig då och bådo konungen att med tålamod
höra, hvad de hade att andraga, och konungen biföll därtill.
Sålunda beskärmad af sin vän Thure Jönsson, uppstod biskop
Brask. »Vi, som äro i det andliga ståndet», sade han, »måste
bekänna, att vi äro vår allra heligaste fader påfven tillsvurna
och hafva lofvat honom den lydnad, att vi intet skola
företaga uti lärdomen eller några andliga saker utan hans
samtycke. Därför står oss ej till görandes att något med vilja
resignera af den heliga kyrkans ägendom, lös eller fast, rörlig
eller orörlig, ty påfven hafver befallt oss hafva den i förvar.
Men att släta präster, munkar och djäknar uppfinna några
finantier eller vidskepelser, det deras förmän dem icke lofvat
hafva, må väl aflysas och de sådant bedrifva straffas».

Det blef konungen svårt att behålla det utlofvade
tålamodet. Han sporde de närvarande af rådet helt kort, om
dem syntes, att detta vore rätt taladt. Thure Jönsson sade
sig ej annat förstå, än att detta vore till det närmaste rätt
taladt, ändock icke ännu vore tillfyllest svaradt, till alla
artiklar. Nu var det slut med konung Gustafs tålamod, och han
tog med vrede till orda.

»Däruppå», utbrast han, »hafva vi icke lust att vara eder
konung. Allt hade vi förmodat oss andra svar af eder. Det
förundrar oss icke, att allmogen bevisar oss all olydnad, harm
och förtret, då den får sådana tillskyndare. Få de icke regn,
så skylla de oss; få de icke solsken, så göra de detsamma;
händer dem hårda år, hunger och pest eller hvad det vara
kan, så måste vi hafva skulden. Denna är tacken, som vi
få för den sorg och det bekymmer vi draga för rikets och
eder välfärds skull. Vi må arbeta för edert bästa, så mycket
vi kunna och förmå både i andliga och världsliga saker, så
hafva vi dock intet annat att vänta till lön, än att I gärna sågen
yxan sitta i hufvudet på oss, ändock ingen af eder vill själf
hålla i skaftet. Sådan lön kunna vi så väl umbära som någon
af eder. Vi måste dagligen draga mer arbete och besvär,
än någon af eder vet utaf eller förstå kan, både uti utländska
och inländska saker, för det vi skola hetas vara edert hufvud
och konung. Munkar, präster och allehanda påfvens kreatur
viljen I sätta oss öfver hufvudet, och, uti en summa sagdt,
viljen I alle döma och mästra oss, ändock vi äro utkorade
till eder konung och herre. Men hvem kan på sådant sätt
vara eder konung? Vi tro icke, att den värste i helvetet
skall vilja vara det, än mindre någon människa. Därför mån
I veta, att vi med sådana skäl icke vilja vara eder konung,
utan säga oss slätt därmed af och äro tillfreds, att I mån
eder utkora och välja hvem eder synes; kunnen I den bekomma,
som i alla måtto och alltid kan vara eder alla till behag, så
se vi det gärna. Dock skolen I vara betänkte att lösa oss
redligen ut här af riket och först betala oss vårt fasta fäderne- 
och mödernearf, som vi äge här i jordagods och gårdar, och
sedan allt det vi hafva kostat på riket af vårt eget. När
detta skett, lofva vi eder, att vi vilja draga vår kos utaf riket
och aldrig någon tid komma här in igen».

Konungen brast vid dessa ord i gråt; han lämnade nu
hastigt mötessalen och begaf sig upp på slottet. Bland de
församlade rådde stor öfverraskning och bestörtning.
Laurentius Andreæ tog då till orda och erinrade, att man måste
göra ettdera, antingen gifva efter eller lösa konung Gustaf ut
och välja en annan konung. »Men», heter det, »de sutto
alla så försoffade, att de icke kommo till någon handel den
dagen». Mot aftonen gingo de nedstämda hem, hvar till sitt
härberge. Endast Thure Jönsson ville låta påskina, att han
var vid godt mod. Då han från klostret gick hem öfver
torget, lät han blåsa och trumma för sig samt mumlade därvid:
»trots, att någon skall göra en hedning, Luther eller kättare
af mig detta året». I själfva verket gick äfven han rådvill,
då han såg sig ej längre kunna räkna på ridderskapets medhåll.

Dagen därpå sammanträdde ständerna ånyo i klostersalen,
men voro »så förbistrade af oenighet, att hvad den ene sade
fram, sade den andre emot». Då riksens råd och ridderskapet
ej kunde gifva någon ledning, började, mot vanan, de ofrälse
göra sig hörda, ja ibland »skria och ropa». En del af
bönderna läto förstå, att »när man ville betänka sanningen rätt,
så hade konung Gustaf ingen oskäl gjort dem», samt hotade,
att om icke riksens råd efter sin tillbörlighet ville föra saken
till ända, så skulle allmogen »det göra, så att det icke skulle
allom båta». Köpstadsmännen yttrade, att de ville våga lif
och lefverne för konung Gustaf. Särskildt förklarade
Stockholms borgare, att de åt konung Gustaf ämnade hålla
hufvudstaden till handa under de tre följande åren och än längre,
om så kräfdes. Laurentius Andreæ ville då återigen taga till
orda, men blef nedtystad af Thure Jönsson. Då uppsteg
biskopen i Strängnäs Magnus Sommar, klappade ljud med
händerna och begärde lof af höga och låga, att de måtte tåligt
höra honom. »Att vedersaka konung Gustaf och kora sig
en annan konung kunde ett barn, än mera gammalt folk
tänka, huru det skulle dem bekomma, och att lösa honom ut
från allt det fasta gods, han hade i landet, vore dem omöjligt.»
Han tackade herr Thure för dennes välmening om kyrkan,
men sade sig frukta, att de däraf skulle röna mer ondt än
godt. Hellre måtte då kyrkans män »taga deras tid huru de
kunde».

Dessa ord blefvo ej utan sin goda verkan. Ridderskapet
och menigheten stego upp och tackade honom, att han väl
hade begynt drifva denna saken. Därpå hölls en
öfverläggning, som ledde därhän, att »meste hopen föll konung Gustaf
bi». Slutligen förenade man sig om att låta de andliga
»disputera och komma till någon ände med deras sak, att de
världslige måtte kunna veta hvad de skulle rätta sig efter».
Olavus Petri och doktor Peder Galle stego då upp och
»nappades väldeligen». Men de hade i början svårt att komma
till sämja om språket. Peder Galle envisades att tala på latin,
men Olavus Petri svarade honom alltjämt på svenska. Så
höllo de på en stund, tills menige man blef otålig och
uppmanade dem att båda tala svenska. De gjorde så, och
disputeringen fortgick till sent på kvällen, hvarefter församlingen
åtskildes.

På slottet, där han fortfarande stannade kvar, höll sig
emellertid konung Gustaf vid godt mod och lät icke förmärka
någon oro. Han kallade där tillhopa sitt bästa krigsfolk,
i synnerhet gamle hofmän, och höll för dem ett gästabud
»hafvande sin ro af deras visor, kortvil och skämt».
Emellertid visade han sig rustad att i nödfall sätta hårdt mot hårdt.

På tredje dagen samlade sig ständerna åter. Bönder och
<img id="681">Gustaf Vasa vägrar återtaga regeringen.</img>
köpstadsmän höllo då råd och förklarade sig beslutna att på
egen hand förena sig med konungen; de hade redan haft bud
till honom därom på slottet. Västgötaherrarne med Måns
Bryntesson i spetsen uppmanade då Thure Jönsson att icke
längre hålla sig så styf mot konungen, ty däraf kunde mycket
ondt följa. Herr Thure sade sig vilja falla undan, dock så,
att »konungen icke skulle tvinga honom till något lutheri;
ville han icke vara goder, skulle de väl få råd med honom
en annan gång». Det uppdrogs nu åt Laurentius Andreæ och
Olavus Petri att gå upp till konungen på slottet samt bedja
honom komma tillbaka. De gjorde så, men fingo till svar,
att han ville vidblifva hvad han förut sagt. De båda
utskickade kommo tillbaka med oförrättadt ärende och sade
sig ej drista själfva gå tillbaka med samma bön, utan
uppmanade de församlade att skicka andra, som tilläfventyrs
kunde få bättre svar. Då afsändes Knut Andersson och
Magnus Sommar, men det gick icke bättre för dem. Ånyo sändes
andra utskickade, som enträget bådo konungen »värdigas
komma till dem personligen en resa». Han gaf till slut med
sig och lofvade komma den följande dagen. Efter
meddelandet af detta besked åtskildes ständerna för den gången.

Följande dagen, den 27 juni, infann sig konungen hos
de församlade ständerna samt blef af dem »undfången med
allsomstörsta vördnad och reverens». Han lofvade nu att
vara deras nådige herre och konung. Öfverläggningarna höllos
sedan i stillhet gruppvis och torde snart afslutats, då man
redan var öfverens att besvara framsättningarna i enlighet
med hans vilja. För första gången, så vidt man vet, afgåfvos
nu dessa utlåtanden <i>ståndsvis</i>; äfven därutinnan ter sig mötet
i Västerås som en verklig riksdag. Sålunda afgafs ett
utlåtande af rådet och meniga adeln, ett annat af köpstadsmän
och bergsmän, ett tredje af »mene man», hvarmed menades
bönderna. Vid det sistnämnda svaret synes man hafva fäst
minst afseende. Köpstadsmännens svar uttalade sig i den
mest reformationsvänliga anda; det synes hafva blifvit uppsatt
af Olavus Petri. Rådets och adelns skrift, hvilken var
utförligast, lades till grund för riksdagsbeslutet, hvilket är kändt
under namnet »Västerås recess». Det utfärdades i rådets
namn samt beseglades äfven af meniga frälset samt några
fullmäktige af köpstadsmännen och bergsmännen »på den
mene mans vägnar». Biskoparne uppsatte en särskild skrifvelse,
däri de uttryckte sin maktlösa undergifvenhet. »Efter nu»,
heter det, »så endräkteligt af allom belefvadt och samtyckt
var, så kunne vi intet däremot säga utan låtom det ske».

Västerås recess utgjorde ett i enlighet med konungens vilja
afgifvet svar på hans framsättningar. Ständerna lofvade att
samfäldt bistå konungen vid dämpande af »den ostadighet,
som plägar vara i riket med många stämplingar och uppstöter».
Till upprättande af kronans försvagade ränta skulle konungen
äga att indraga kyrkans öfverflödiga gods och inkomster.
Biskoparne skulle till konungen »antvarda sina slott och
fästen» samt ej »rida med flere karlar, än konungen dem
föresade». Om domkyrkornas och kanikernas inkomster hette
det helt kort: »när öfverlagdt är, hvad till deras redliga
uppehälle hörer, tage konungen hvad utöfver är». Öfver klostren,
där det »nu i en lång tid varit ett skröpligt regemente», skulle
konungen sätta adliga förvaltare, hvilka skulle låta klosterfolket
få sitt uppehälle, men af öfverskottet göra konungen tjänst
med borgläger eller på annat sätt. Adeln skulle äga att
återkräfva sina arfvegods, såvida de kommit i kyrkans ägo efter
Karl Knutssons räfst 1454; dock skulle ingen »få taga sitt
igen, förrän han på tinget gjort sin börd fullt med tolf man
efter lagen i svararens närvaro». Men skattejord »gånge
tillbaka, ehuru länge hon hafver borta varit». Hvad läran
angår, lofvade ständerna att hvar i sin stad stilla »det rop,
som i det ärendet var uppkommet i riket mot hans nåde»
samt begärde, att »Guds ord måtte allestädes i riket renliga
predikadt varda».

Till förtydligande af recessen uppsattes sedermera en
annan skrift, kallad »Västerås ordinantia», hvilken särskildt
angaf kyrkans ändrade ställning till den världsliga makten.
Biskoparne skulle låta konungen få »registren på all deras
ränta»; sedan skulle han sätta dem före, huru mycket de
skulle hafva däraf och huru mycket de skulle gifva honom
till kronans bästa. Vid prästgälls besättande ägde konungen
att »besörja kyrkan med den bekväm är». Prästerna skulle
i världsliga mål lyda under världslig domstol. I skolorna
skulle »läsas evangelium bland andra läxor, efter det är ju
kristliga skolor».

Konungen lät ofördröjligen besluten träda i verkställighet.
Redan på sista mötesdagen, innan beslutet ännu var uppsatt,
tog han till orda och äskade af Magnus Sommar Tynnelsö
slott. Denne svarade undfallande, att han ville det gärna
upplåta och därutöfver vara så rik eller fattig, som hans nåde
ville honom hafva. Konungen svarade då nådigt, att detta
skulle i all framtid vara biskopen till godo. Han vände sig
därpå till biskop Magnus Haraldsson och fordrade af honom
Leckö slott; äfven därpå gafs behagligt svar. Sedan vände
han sig till biskop Brask och fordrade af denne Munkeboda
slott; men därpå kunde biskopen intet svara, utan endast
suckade och stönade. Då steg Thure Jönsson fram samt bad
konungen hafva undseende med biskopens höga ålder och
låta honom behålla Munkeboda slott under hans återstående
lefnadsdagar. Men konungen svarade därtill ett tvärt nej.
Han steg då upp och kräfde 8 rådsherrars borgen för, att
biskopen ej toge sig något obestånd före samt förbjöd honom
tillika »vid sin hals» att lämna Västerås, förrän han därtill
hade konungens synnerliga lof. De 40 knektar, hvilka
biskopen medfört som sin lifvakt, uppmanades på samma gång att
genast träda i konungens tjänst och begifva sig till
slottsfogden i Stockholm, hvilket dessa också lydigt efterkommo.
Endast en lifknekt och en tjänare fick biskopen behålla.

Sålunda tillintetgjordes med ett enda slag den katolska
kyrkans förut undergräfda välde här i Sverige. Det var i
själfva verket en revolution, hvilken ej verkade mindre
nedbrytande därför, att den kom uppifrån. Genom recessen och
ordinantian blef detta riksmöte för hela den följande tiden
bestämmande. I jämförelse därmed bortskymmas öfriga
ärenden, som på mötet förehades, men dock ej sakna sin märklighet.
Man tog i öfvervägande skadligheten af de åt Lybeck
medgifna förmånerna och fann väl »icke rådligt att strax samma
privilegier förkränka, efter gälden vore obetaldt», men man ville
begagna tillfället, om någon gång i framtiden »de lybeske
samma privilegier själfve förbryta skulle». Om åtgärder till
skuldens afbetalning öfverlades äfven. Om landskapet Viken,
som ännu ej återlämnats, uttalades att konungen »hade godt
skäl till att behålla det intill dess, att alla tre rikenas råd
kunde komma tillsammans till att handla en ända både om
Viken och om Gotland».

*
</chapter>

<chapter name="Biskop Brasks afsked från Sverige">
<h2><small>Biskop Brasks afsked från Sverige.</small></h2>

Medan den gamle Brask kvarhölls i Västerås, skickade
konungen en afdelning af sina knektar för att taga i
besittning Munkeboda slott, hvilket också utan motstånd uppläts.
Först då de återkommit med anmälan, att uppdraget var
utfördt, fick biskopen begifva sig tillbaka till Linköping; men
den borgen, som för honom ingåtts, blef bibehållen. Han bar
med djup smärta denna förödmjukelse.

Konungen skickade nu till hvar domkyrka samt till de
förnämsta andra kyrkor och kloster i riket ombudsmän, hvilka
skulle rannsaka och i hans förvar taga alla de i kyrkornas
och klostrens ägo befintliga donationsbrefven på gods och
gårdar. Själf begaf han sig i början af augusti månad till
Linköping. Biskop Brask mottog honom med sin vanliga
gästfrihet samt visade sig undergifven och väl tillfreds. Han
tillredde ett »prålaktigt» gästabud, och därvid »gjorde han
sig själf till fastelagen (tokrolig), viljandes därmed göra konungen
glad, hvilket också skedde.» Gästabudet varade flera dagar
under den mest upprymda stämning. Biskopen begagnade
sig däraf och anhöll vid lägligt tillfälle, att konungen täcktes
frisäga honom från den affordrade borgen, emedan det
biskopliga ämbetets värdighet däraf skulle lida och ovännerna taga
sig anledning till försmädelse. Konungen biföll då hans
begäran och gaf honom borgensbrefvet tillbaka; han försäkrade
äfven stiftet och domkyrkan om framtida beskydd.

Nu ledde biskop Brask småningom samtalet på Gotland.
Han framhöll, huru önskligt det vore, att denna ö fortfarande
hölles förbunden med Linköpings stift, helst som konungen
däraf äfven kunde hafva ett stöd för rikets anspråk på 
densamma. Konungen gaf därtill sitt fulla bifall. Det
öfverenskoms, att Brask skulle företaga en visitationsresa till ön, och
han lofvade att uppsöka de handlingar, som där kunde
förefinnas till bestyrkande af Sveriges anspråk på Gotland.
<img id="682">Biskop Hans Brask
<small>(från hans senaste lefnadsår, enligt ett i Landa befintligt porträtt).</small></img>
Konungen skref äfven till öns danske ståthållare Paul
Sehested med uppmaning till denne att lämna biskopen nödig
handräckning under hans ämbetsförrättningar på ön.

Gustaf afreste därpå till Leckö och Skara, där han
liksom förut i Linköping tillsåg, att afträdelserna enligt Västerås
recess försiggingo. Men Brask, som ej kunde finna sig i de
nya förhållandena, hade beslutit att »allt platt öfvergifva».
Han beredde sig till sin afresa med hemligt uppsåt att ej
mer återkomma. Därför inpackade han sin lösägendom och
sammanletade hvad kyrkan ännu kunde äga öfrigt af silfver
och dyrbarheter; detta lät han på två fullastade skepp föra
till Söderköping, hvarifrån han inom kort anträdde sin afresa
till Gotland.

Här började han sin visitation med biskoplig myndighet
och mottog gåfvor från öns församlingar, men höll sig därvid
alltid i kustens omedelbara närhet. I sitt värf hade han
verksamt biträde af den danske ståthållaren, hvilken var
reformationen obenägen; de evangeliska prästerna, hvilka med
borgerskapets bifall intagit Johanneskyrkan i Visby, blefvo
därifrån förjagade. Efter att hafva insamlat en skörd af penningar
och skriftstycken, afseglade han, men ställde då ej kosan till
Sverige, utan till Danzig, där han snart sammanträffade med
Johannes Magni. De skrefvo båda till konungen. Brask
beklagade, att han af ett stormväder blifvit på sin hemfärd
drifven till denna redden samt nu vore af den besvärliga
sjöresan och sin tilltagande ålderdomssvaghet så bräcklig, att han
ej vågade begifva sig hem, förrän han anlitat läkare. Han
anhöll, att konungen skulle hägna stiftet samt återlämna
Munkeboda slott. Konungen borde, skref han, besinna med
hvad skäl den i Västerås uppsatta recessen blifvit företagen
och beslutad; den hade utom riket födt af sig onda rykten,
hvilka biskopen nu efter bästa förmåga sökte dämpa. Brask
skref äfven till sitt stifts prästerskap med uppmaning att
allvarligt stå lutheriet emot samt hos konungen så bedrifva, att
biskopen finge sitt slott och sin ägendom tillbaka.

Då Brask ej återvände, insåg konungen snart nog den
verkliga anledningen till hans afvikande. Han skref då, att
man väl kunde förstå biskopens ursäkter och finna, hvari hans
rätta sjukdom bestod. Biskopen torde påminna sig, hvad de
med hvarandra afslutit samt afstå från att med sina bref
uppreta undersåtarne mot deras öfverhet. Konungen lofvade gifva
sin lejd, om Brask ville inför ständerna framföra sina klagomål,
men hotade tillika att, om biskopen ej återkomme, förse stiftet
med någon annan till ämbetet skicklig man. Han skref
dessutom till borgmästare och råd i Danzig med uppmaning att
ej tro de rykten, som de båda afvikne biskoparne torde om
honom utsprida.

De båda prelaterna begåfvo sig till konung Sigismund i
Polen, hvilken de lära hafva sökt förmå att uppträda till
katolska kyrkans försvar mot konung Gustaf samt förespeglat
möjligheten af att erhålla Sveriges krona. Men konungen
lär ej visat sig villig att efterkomma dessa förslag. Johannes
Magni begaf sig då till Rom; men Brask tog sin tillflykt
till Oliva kloster nära Danzig och begaf sig slutligen därifrån
till Landa kloster i Posen; tidtals synes han hafva ånyo
uppehållit sig i Danzig. Han skref till konungen bittra bref och
fick ej mindre bittra förebråelser tillbaka.

Sålunda skref en gång konungen till den afvikne biskopen:
»Fordomdags plägade gode män gå nödige under
biskopsämbetet, men sedan de voro därtill komne, voro de tillfreds
att lida döden därutinnan och ville icke skilja sig från sina
får, med mindre de vordo drifne dem ifrån. Så är det icke
skedt med eder, utan I hafven gjort tvärt emot; själfve hafven
I trängt eder därtill och själfve hafven I onödd och otvingad
lupit därifrån. Så länge eder sak hade sig så, att I kunden
mjölka, klippa och slakta fåren efter eder vilja, så blefven I
tillstädes. Men när Guds ord kom och sade, att I skullen
föda Kristi får, men icke klippa och slakta dem, så flydden
I. Huru I därmed hafven bättrat eder sak, må hvarje god
man döma om».

Brask afled i Landa 1538 eller 1539. Ett därstädes
bevaradt porträtt af honom visar hans anletsdrag under hans
sista, sorgtyngda tid. Som den sjunkande katolska kyrkans
mest framstående personlighet har han fått sin bild tecknad i
vår historia, icke alltid med den rättvisa och det deltagande,
som han förtjänar. Han hörde ej till de storslagna karaktererna,
som kämpa och falla för sin sak, utan till de böjliga, som
vika undan för stormen, men åter resa sig då den är öfver.
Sin öfvertygelse var han dock städse trogen och förfäktade
den med seg uthållighet, så länge någon möjlighet fanns att
hålla ut. Med grundlig lärdom förenade han praktisk
duglighet och mångsidiga lifsintressen. Ingen hade bättre än han
rannsakat rikets gamla häfdagömmor, och i maktpåliggande
underhandlingsvärf var han väl förfaren. Som styresman
nitälskade han för sitt stifts förkofran, som rådsherre för hela
rikets samt hade därvid lika mycken vilja som förmåga att
på mångahanda sätt gagna. Att konung Gustaf med en
hårdhet, hvilken förekommer minst sagdt onödig, dref denne
fosterlandsälskande, gamle man att lämna riket, kan man icke annat
än beklaga. Något bättre undseende har biskop Brask
förtjänat både af sin samtid och af eftervärlden.

*
</chapter>

<chapter name="Konungens kröning">
<h2><small>Konungens kröning.</small></h2>

Kort efter valriksdagen i Strängnäs hade biskop Brask
uppmanat konungen att låta kröna sig, men under dåvarande
omständigheter funnit honom föga hågad därtill. Ställningen
ändrade sig emellertid efter hand, sedan frågan om Gotland
blifvit åtminstone undanskjuten och konungamaktens öfvertag
öfver kyrkan alltmer säkert. Konungen utskref då en
kröningsgärd samt antydde äfven sitt uppsåt att rida Eriksgata.
Verkställigheten uppsköts i följd af den orolighetsanda, som
flerstädes i riket förspordes. Men sedan han vunnit den
afgörande segern på riksmötet i Västerås, hade han åter sin
öfvermakt gifven och kunde nu låta sin kröning äga rum
såsom ett insegel på den nya tingens ordning. Till en
konungaförsäkran med bekräftelse af kyrkans gamla privilegier kunde
han nu ej längre nödgas, och sedan biskop Brask lämnat
riket, fanns ingen, som dristade ens väcka någon fråga därom.

Konungen hade på sista tiden motsatt sig de valda
biskoparnes invigning, då han befarade, att de därigenom skulle
komma att ställa sig mer själfständiga gentemot 
konungamakten och närmare sammanbundna med påfvestolen. Nu inträdde
ett omslag. Farhågan för deras själfständighet var häfd, men
konungen fann i enlighet med tidens föreställningssätt nödigt,
att vigda biskopar närvoro vid hans kröning. Brask hade
    <img id="683">Gustaf Vasa (kröningsbilden).</img>
lämnat riket; biskoparne i Västerås och Växjö, som också
blifvit af påfven vigda, voro alltför ålderdomsbräckliga för att
kunna närvara. De öfriga biskoparna voro blott valda (electi),
men ej af påfven genom vigning bekräftade. En dylik
bekräftelse önskade Gustaf väl ej, men man ansåg, att en vigd
biskop ändå kunde genom händers påläggning meddela den
helige andes gåfva åt blifvande ämbetsbröder; man trodde på
en genom denna ceremoni fortlöpande apostolisk helgd
(successio apostolica). Det var hvad konungen ansåg sig närmast
för sin förestående kröning behöfva.

Han skref därför i sådant syfte (7 nov.) till biskop
Magnus i Strängnäs. Eftersom biskopen, utlät han sig nu, »väl
kunde besinna, att allmogen näppeligen ville längre tillfreds
vara att icke hafva smorda biskopar, ändock samma smörjelse
i sanning föga af nöden är, så borde han, såvida han ville
vid sin election (= genom val erhållna värdighet) förblifva,
låta sig under vintern viga och smörja». Om biskopen icke
vågade detta, såsom tillhörig den gamla kyrkan, där endast
den påfliga vigningen lagligt gällde, så borde han afgå från
biskopsstolen, och konungen skulle då i hans ställe uppsöka
»någon annan, som sådant fel icke hafver». Samma
meddelande fingo tvifvelsutan äfven de andra valda biskoparne.
Följden blef, att Magnus Sommar, Magnus Haraldsson och
den nyvalde biskopen i Åbo Martinus läto viga sig af den
gamle Västeråsbiskopen Peder Månsson uti Strängnäs
domkyrka på trettondagen 1528. Genom denna akt bundo sig
biskoparne fast vid det katolska biskopsdömets »successio
apostolica», men löste sig på samma gång ifrån sambandet
med den romerska påfvestolen.

Samtidigt med maningsbrefven till de valde biskoparne
hade konungen låtit utgå kallelse till ett riksmöte, som skulle
sammanträda i Uppsala kort efter trettondedagen 1528.
Riksråden och de förnämligare frälsemännen uppmanades att
komma, »fullt berustade, såsom tillbörligt är». Särskildt borde
rådsherrarne, hvar från sin ort, hafva »de goda fruar och
jungfrur med sig, som i den landsändan bo». De nyvigda
biskoparne blefvo särskildt kallade samt afreste till Uppsala
omedelbart efter vigningsakten i Strängnäs; de räknades numera ej
längre till riksens råd, sedan de på grund af sina minskade
inkomster måst afsäga sig denna värdighet. Köpstäderna
fingo ditskicka hvardera en borgmästare och en rådman för
den händelse, att något skulle beslutas rörande
stadsmenigheterna. Att några bönder från hvar lagsaga infunne sig,
betecknade konungen som önskvärdt men ville därom intet
påbjuda, enär allmogen så nyss besvärats för Västeråsmötets
skull och därtill led af den dyra tiden. Särskilda kallelsebref
afgingo emellertid till Helsingland, Dalarne och Kopparberget.

För den stundande kröningshögtidligheten gjordes de
nödiga tillrustningarna, och äfven därvid röjdes ett bemödande
att så litet som möjligt betunga allmogen. En del fogdar
fingo tillsägelse att hopskaffa och till Uppsala öfverskicka
lifsmedel för gästabudsbehofven. Sålunda ålades fogden i en
bättre lottad landsort att lämna 40 får, 40 gäss, 150 höns,
en tunna ägg samt så mycket villebråd och färsk fisk, som
kunde öfverkommas. »Dock», lydde förbehållet, »att det
blifver beställdt bönderna utan all tunga, så att det skall icke
komma dem vid för någon åläggning eller gärd, utan att
sådant bestyres antingen för dagsverkspenningar eller annorledes,
som besinnas kan efter lägligheten.» Helt och hållet sluppo
dock ej bönderna undan; de skulle som gärd lämna det nödiga
hästfodret samt dessutom vid sin ankomst till Uppsala
medföra något förråd af »ätande varor».

Lördagen den 11 januari 1528 öppnades riksmötet, hvars
närmast föreliggande ändamål konungen genast angaf; men
i anseende till den oro, som ännu jäste här och där i landet,
ville han »icke betrösta sig att med någon kröning binda sig»,
om han ej finge ny trohetsförsäkran. Denna afgafs villigt;
men några önskningar uttalades till förmån för det kyrkligt
bestående, och de upptogos med foglighet.

Följande dag, söndagen den 12 januari, utfördes den
högtidliga kröningsakten vid högaltaret i Uppsala domkyrka.
Rikshofmästaren Thure Jönsson bar därvid guldäpplet,
riksmarsken Lars Siggesson svärdet och herr Holger Karlsson
spiran. Kronan bars icke, utan var uppställd på altaret; huru
den påsattes konungen, är ej omtaladt, men biskoparne synas
därvid ej fått biträda. Däremot fingo de tre nyvigde
biskoparne verkställa smörjningen och vigningen. Högmässa hölls
af biskop Magnus Sommar. Olavus Petri, tjänstgörande som
rikshärold, utropade, att Gustaf nu vore krönt och smord till
<img id="684">Upsala Domkyrkas inre.</img>
konung, han och ingen annan. Därpå satte sig konungen
på sin tronstol vid altaret och afgaf sin konungaförsäkran;
man bemärkte på många håll med öfverraskning, att löftet
om vidmakthållande af kyrkans privilegier nu uteslutits.
Kröningspredikan hölls af Olavus Petri. Därpå slog konungen
13 ansedda män till riddare; till dem hörde Lars Siggesson,
Erik och Ivar Fleming, Johan Thuresson, Måns Bryntesson
och Peder Hård. De framträdde, den ene efter den andre, till
tronen, där de fingo riddarslaget och aflade riddareden.

Därefter satte sig kröningståget i rörelse från kyrkan till
biskopsgården. Öfver konungen, som bar krona och
purpurmantel, fördes en dyrbar och välprydd tronhimmel. Bland den
tätt samlade menigheten utkastade härolden nypräglade
gulddalrar. I biskopsgården hölls gästabud och »kröningshögtid
med stor fröjd, lust och glädje uti några dagar». Till
förlustelse utfördes ridderliga torneringspel. Under ett sådant
rände Staffan Sasse och befallningsmannen på Stockholms
slott Gudmund skrifvare så väldeliga ihop, att »bägge deras
hästar ofta gingo på hasorne och undertiden omkull, så att
de räckte ifrån sig alla fötter». Till slut fick herr Gudmund
segern öfver sin tyske medtäflare. Därmed vann han till
brud en högättad änka, hvilken utlofvat sin hand åt den
segrande. Flere andra bröllop bemedlade konung Gustaf och
lät tillställa under denna kröningshögtid. På hans bedrifvande
förmälde sig kort därefter Kristina Gyllenstjerna med Johan
Thuresson, en son af Thure Jönsson; bröllopet hölls på Thure
Jönssons egendom Lindholmen i Västergötland.

*
</chapter>

<chapter name="Daljunkareräfsten">
<h2><small>Daljunkareräfsten.</small></h2>

De förhandlingar, som konungen fört med dalallmogens
ombud i Västerås, hade till följd, att daljunkaren till stor del
miste det förtroende, som han förut lyckats vinna, samt fann
sig i fara att blifva till den förtörnade konungen utlämnad.
Han drog sig därför in i Värmland, där han en liten tid lär
hafva lefvat af rof och plundring. Han återkom, då konungen
anträdt sin resa till de södra landskapen. Men från
Västergötland ankom då ett på konungens bedrifvande uppsatt
skarpt förmaningsbref till dalkarlarne från riksens råd och
menige man i detta landskap. Då fann daljunkaren ej längre
rådligt att stanna kvar, helst som han äfven försporde
konungens återresa. Han gaf sig därför öfver gränsen in i
Härjedalen och Jämtland, där han fick något understöd, och drog
slutligen till Trondhjem, där han befann sig vid början af
september månad 1527.

Ärkebiskop Olof tvekade väl i början att lämna honom
någon tilltro, men daljunkaren måtte hafva haft en förledande
tunga och därtill goda tillskyndan bland prästerskapet. Han
framställde med god verkan sina utsikter att komma till
herradöme i Sverige samt lofvade att, då detta vunnits, understödja
Norges frigörelse från det danska öfverväldet. Ärkebiskopen,
som dessutom var förbittrad öfver Peder Sunnanväders
afrättning, blef af dessa förespeglingar efterhand vunnen; han
lofvade att af egna medel hålla 300 man i daljunkarens tjänst.
Vincent Lunge, som umgåtts med Kristina Gyllenstjerna i
Köpenhamn och sålunda väl bort känna den verklige Nils
Sture, höll ändå god min och ämnade för sin konungs räkning
draga fördel af tillställningen. Han skref till konung Fredrik,
att daljunkaren borde understödjas, emedan oroligheter i
Sverige alltid vore till förmån för Danmark. Hos den rika och
högättade fru Ingerd Ottesdotter blef den förmente Nils Sture
synnerligen väl mottagen. Hon lät till och med sin dotter
trolofva sig med den föregifne »riddaren», hvilken vid det
tillfället fick en mängd dyrbara gåfvor, bland annat en stor och
tung guldkedja. Hos fru Ingerd sammanträffade han med
Peder Gröm och andra svenska flyktingar.

I november hölls en herredag i Trondhjem, då man
öfverlade om det understöd, som skulle lämnas åt daljunkaren.
I ett bref af den 25 nov., däri han skref sig »Nils Stensson,
riddare» lofvade han att, så snart han kommit till herradöme
i Sverige, blifva konung Fredrik en huld vän samt återlämna
Viken till Norges krona. Kort därefter bröt han upp för att
med det rikliga understöd, som han fått, åter begynna sitt
uppviglingsverk i Dalarne. Han tog då vägen genom 
Jämtland, där han någon tid dröjde och ytterligare förstärkte sig.
Vid jultiden kom han åter till Dalarne, där han nu uppträdde
som en hög herre, slog mynt och höll en hofstat. Men sitt
forna förtroende lyckades han ej återvinna.

Konung Gustaf var under tiden alltjämt i verksamhet
för att en gång få ett slut på detta oväsen. I skrifvelse till
norska rådet begärde han redan i slutet af oktober
daljunkarens utlämnande samt förklarade denne vara en bedragare.
»Om förenämnda skalk», utlät han sig, »ännu berömmer sig
för eder, sägande sig vara herr Stens son, då tvekar oss intet,
att några goda män ju finnas i Norge, som veta, att det icke
är mera än 14 år sedan herr Stens bröllop stod, och kunna
de fördenskull icke hafva en så gammal son, som den skalken
är.» Längre fram skref han till Vincent Lunge med
förebråelser för det åt bedragaren gifna understödet, »och är så», tillade
han, »i den måtto Norges rike vordet ett röfvarnäste». Men
han inskränkte sig ej till bref och uppmaningar; han var
besluten att med vapenmakt dämpa oväsendet och strängt
bestraffa det. Han uppbådade efter hand hela sin krigsmakt.
På kröningsmötet i Uppsala öfverlades om ny tillrustning;
rådet utfäste sig då att »hafva deras folk redo fram i vår
med rör och andra värjor».

De trogna dalsocknarne lyckades emellertid med något
biträde af det kungliga krigsfolket att göra ett snart slut på
det nya tilltaget. Konungen fick sålunda den tillfredsställelsen
att i en af sina följande skrifvelser omtala, huru det gått för
daljunkaren och Peder Gröm i Dalarne. »Ändock», skref han,
»de fingo därtill ingen framgång, utan måste förskingra deras
församlade skalkhop och taga till flykten i Norge igen, en
part nordan, en annan sunnan fjället.» Folksägnen berättar
om en strid, som skall hafva stått på »skottmyran» vid
Kettilbo, ett par mil från Mora. Några hundra norrmän, heter
det, hade kommit tågande från Västerdalarne förbi Kettilbo
för att angripa dalkalarne, som hade fällt bråtar i skogen; men
angriparne blefvo då till stor del nedskjutna af dalpilarne, och
de öfverlefvande togo till flykten. En af flyktingarne kom
till Kettilbo med en i ryggen fastsittande pil, som han bad
en kvinna taga ut, men hon slog i stället in den med en
slagbult, så att karlen dog. Sägnen förlägger denna händelse
till befrielsekampens början, men den stämmer i själfva verket
vida bättre samman med daljunkarens och hans norska
hjälptruppers inbrott.

I februari 1528 stämde Gustaf sitt uppbådade krigsfolk
samman till vapensyn i Västerås, där han snart fann sig i
spetsen för en här af 4,000 man. Där sammankallade han
den 18 febr. Dalarnes allmoge till ett landsting i Tuna samt
utlofvade säker lejd åt alla, som där infunno sig. »Hvar ock»,
skref han, »några bland eder äro, som sig veta brottsliga och
i någon måtto försett hafva, då gifve vi dem fri, säker,
kristlig lejd till och ifrån att söka samma landsting med de andra
utan fara.» Därpå drog han med sin samlade krigsmakt in
i Dalarne, utan att, såsom förut varit öfligt, på förhand
inhämta tillstånd och lämna gisslan. Den 26 febr. var
landstinget församladt på tingsplatsen vid Tuna. Konungen lät
då sitt medförda krigsfolk antaga och slå en ring om samt
rikta kanonerna mot den förvånade menigheten, som redan
nu fann, att den gamla lagen om tingsfrid ej längre hölls.

Först upplästes ett på konungens föranstaltande affattadt
bref från »alla, som bygga och bo kringom hela riket nedan
Dalelagen». Dalkarlarne fingo där skarpa förebråelser för »den
fastelagen de tagit sig före» samt förmanades att bättre
bevara sin trohet. »Hvar icke så sker», hette det till slut,
»skolen I intet tveka, att vi med hans nåde skole det förtryta
och fördenskull tillhjälpa att straffa eder som hans nådes, rikets
och våra uppenbara fiender.» Därpå tog den nyblifne
rådsherren Måns Bryntesson till orda och talade i en stolt
öfversittareton. Han förebrådde dem, att de så skändligen föraktade
sin konung, och att de kungliga befallningsmännen platt ingen
lydnad och hörsamhet hos dem kunde hafva. Dalkarlarne
svarade saktmodigt, att de tackade konungen, som en gång
tagit dem till nåder, och sedan visste de sig intet hafva mot
honom brutit. »Det är väl», utfor då Måns Bryntesson
högdraget, »nog illa gjordt att hafva ett förrädiskt och olydigt
hjärta mot sin herre och konung. Så ofta hans nåds
sändebud eller befallningsmän komma till eder upp, ären I strax
redebogna att lyfta yxan högt upp, spänna edra armbost,
slita på dem de slemmaste ord I lärt hafven samt talen
spotskeligen om eder herre och konung.» »Dalkarlarne förtjänade
nu», tillade han hotande, att »hans nåds majestät skulle så
låta stöta dem i vadmalet, att icke en fot skulle komma igen
öfver Börstads färja.» De mot menigheten riktade
kanonmynningarna och de täta raderna af lyfta hillebarder gåfvo
ett än mera fruktansvärdt eftertryck åt hans hotfulla ord.

Rådsherrarne samlade sig nu kring konungen, hvilken,
klädd i blankt harnesk, satt till häst midt ibland trupperna.
Man lät nu afskilja Rättvikskarlarne och de öfriga obrottsligt
trogna från dem, hvilkas trohet varit osäker. Därpå tog
konungen till orda och befallde att ur hopen utmönstra dem,
som varit daljunkarens förtrogne, samt dem, hvilka mot
konungen »brukat sin skamlösa och förflugna mun». De utpekade
framfördes, dömdes af rådsherrarne till döden och blefvo
därefter på stället afrättade. Då dalkarlarne sågo, att blod
utgöts på tingsplatsen och att den utlofvade lejden bröts,
»fruktade de», säger krönikan, »svårliga om lifvet, begynte skria
och gråta, föllo på knä, tiggde och bådo för Guds skull nåd
af konungen, lofvade bättring och efter en ganska lång
förhandling bekommo de nåd och vänskap. Alltså kom konung
Gustaf dalkarlarne till späkt och lydno den gången.»

Konungen drog därefter från Kopparberget öfver
Svärdsjö och Helsingeskogen in i Helsingland. Allmogen från detta
landskap samt från Medelpad och Ångermanland kallades
till allmänt tingsmöte i Delsbo och infann sig tämligen
mangrannt (12 mars). Konungen lät där liksom i Tuna sitt
väpnade krigsfolk slå ring om menigheten. I skarpa ordalag
förehöll han dem sedan deras tredska och olydnad, begärandes
veta, hvi de så föraktade honom och hans tjänare. Men
eftersom de norrländska allmogemännen förnummit, huru det gått
för dalkarlarne, dristade de ej bruka många ord, utan föllo
strax till föga och bådo om nåd. Ingen blef här straffad till
lifvet; endast några togos i fängsligt förvar och fingo sedan
med penningar köpa sig fria. Konungen drog därefter in i
Gestrikland, där ett liknande uppträde ägde rum. Från Gäfle
anträdde han slutligen sin återfärd till Stockholm.

Peder Gröm blef gripen i Helsingland samt kort därefter
dömd till döden och afrättad i Stockholm. Till Norge skref
konungen hotande bref för att framtvinga daljunkarens
utlämnande. Vincent Lunge svarade i stolt ton och förklarade sig
öfvertygad om, att flyktingen vore den verklige Nils Sture
samt därför borde behandlas med undseende. Man fann
emellertid ej rådligt att längre hysa daljunkaren i Norge.
Fråga var om att skicka honom öfver till Skotland, men
därmed blef intet af. Man lät honom i stället draga söderut
till Marstrand, och därifrån for han i sällskap med en
hanseatisk borgare till Rostock, där han af Vincent Lunges vänner
blef väl underhållen. Rådet i Rostock, hos hvilket han sökte
skydd, anmälde hans ankomst för konung Gustaf, hvilken, så
fort sig göra lät, ditsände sin tyske sekreterare Wolf Gyler.
Förhandlingar fördes, vid hvilka äfven konung Fredrik hade
sina ombud tillstädes. Senare (i september) anlände till
Rostock grefve Johan af Höja med sin gemål, konung Gustafs
syster. Han företedde ett bref från Kristina Gyllenstjerna,
hvilken förklarade, att den föregifne Nils Sture ej vore hennes
son. Nu utverkades daljunkarens utlämnande, hvarefter grefven
genast lät afrätta honom. Därom skref till den afsatte
konung Kristian en af dennes sekreterare, som då vistades i
Rostock: »Den grefve, som Göstas syster hafver, kom till
Stralsund med en liten krafvel, och hafver han sin furstinna
med sig. Han lät afrätta herr Stens son i Rostock; denne
blef där gripen i somras för det upplopp han gjorde i Dalarne
förlidet år; en af Gustafs skrifvare beslog honom där. Fru
Kristina hade skrifvit dit och vedersakat honom; det säges,
att hon var därtill nödder. Han hade ämnat sig till eders
nåde, därest han ej hade blifvit förhindrad.»

Så slöt den gåtlike daljunkaren sin föga hedersammma
äfventyrsbana. Hvem var han? Att han icke var Sten Sture
den yngres son med Kristina Gyllenstjerna står som bevisad
sak, huru underligt hans uppträdande i Dalarne kort före den
verklige Nils Stures begrafningsakt i Uppsala än må förekomma.
Det honom tillagda namnet Jöns Hansson uppgifves först i
en af de senare skrifvelserna till det norska riksrådet; men
att han varit stalldräng och begått stöld, nämner denna
skrifvelse ej,  ehuru  detta omnämnande ju skulle varit af 
synnerligen stor vikt för bedragarens afslöjande. Berättelsen därom,
äfvensom att han för stöldens skull afrättats, härrör från Peder
Svart, hvars uppgifter dock mången gång visat sig vara mindre
tillförlitliga. Den bedårande skicklighet och hjärtevinnande
förmåga, som han röjde i beröringen så väl med Dalarnes
menighet som med Norges stormän och ädelborna kvinnor, synas
tyda på föregåenden af annan art än stalldrängens och
penningtjufvens.

*
</chapter>

<chapter name="Den kyrkliga reduktionens begynnelse">
<h2><small>Den kyrkliga reduktionens begynnelse.</small></h2>

De på riksdagen i Västerås fattade besluten sattes
ofördröjligen i verket med hänsynslös kraft. Redan den 4 juli
1527 utfärdades därom kunglig skrifvelse till domkapitlet i
Uppsala. Domkyrkans gods sattes under förvaltning af en
syssloman, hvilken tagits i konungens »besynnerliga hägn och
försvar». Enskilda
fingo däremot inga
gods »till sig rycka
och kippa, konungen
oåtspord». Stäket,
Arnö och Tuna voro
säkerligen redan
förut i kronans
besittning. En del af
domkyrkans
klenoder, särskildt en
dyrbar guldkalk,
affordrades som bidrag
till konungens »svåra
utläggningar», helst som gudstjänsten »kunde den förutan väl
uppehållas». Prostarne i Norrland anbefalldes att uppbära och
till konungen eller hans förordnade ombud redovisa all
biskopsränta och dithörande tionde. Då konungen följande året höll
räfsteting i Delsbo, omreglerades de norrländska prästernas
inkomster efter den nya ordningen.
  <img id="685">Linköpings slott och gamla domkyrka.</img>

Till Linköping begaf sig konungen kort efter riksdagens
slut 1527, då Munkeboda slott med det därtill hörande
godset Nor (Norsholm) redan var taget i besittning; slottet blef
inom kort helt och hållet nedbrutet. Nu öfvertog konungen
äfven biskopspalatset i staden. Af biskopsinkomsterna skulle
till honom årligen erläggas 1,500 danska mark samt 1½
läst smör och en läst honung; konungens fogde på Stegeborg
fick uppdrag att mottaga och försälja de influtna
lifsmedelsvarorna. Af kanikernas gods och räntor skulle tills vidare 800
mark årligen i skatt erläggas, hvarjämte den från Linköpings
stift utgående Peterspenningen skulle till konungen inbetalas.
En kunglig »prokurator» sattes att förvalta stiftet, hvars
prästerskap hädanefter skulle »svara inför konungen och ej inför
biskopen». I själfva verket var biskopen därigenom afsatt,
och det kunde knappt väntas, att han i sådan ställning
länge skulle kvardröja. Sedan Brask afvikit, stod
biskopsstolen länge obesatt, och stiftet förvaltades då enligt konungens
behag af prokuratorn. Jordagodsens reduktion pågick då
oförtrutet, och det fanns, såsom förut är visadt, en mängd sådana
att taga. Till dem hörde Norberga med öfver 60 hemman,
Vadstenagård med Staby och stora stadsägor, Motala med
underliggande kvarnar och fiskerier, Grenna, hvarunder lydde
mer än 100 småländska gårdar (däribland Byarum och
Stockaryd) m. fl. Öfver 500 hemman lära genom reduktionen i
Linköpings stift hafva tillfallit kronan. Kyrkornas och
klostrens klenoder upptecknades noga, och det dyrbaraste däraf
borttogs.

Från Linköping begaf sig konungen till Skara stift. Leckö
slott var då redan taget i besittning. Af biskopsinkomsterna
betingade han sig för det följande året 1000 mark. I aug.
1528 uppsattes med biskopen ett kontrakt, hvarigenom denne
för året 1529 skulle lämna 210 goda oxar. För
domkapitelsledamöternas beskattning sattes en bestämd taxa.

Sedan konungen ofördröjligen tagit Tynnelsö i besittning,
bestämdes därstädes de inkomster, som biskopen i Strängnäs
fick behålla, och de blefvo ej stora. Under Tynnelsö lades
landborna på Selaön. Om uppbärandet och aflämnandet af
den kungliga tiondeandelen fick biskopen sträng föreskrift.
»Vi förse oss till eder», heter det, »att I samma vinning
vilje lägge eder, att vi den måge redliga utfå, både järnet i
Nerike och tionden annorstädes. Hvar så icke sker, kunnen
I väl själfve tänka, att vi icke kunne väl låta oss åtnöja åt
den del vi icke utfå, utan vilje då bjuda till att gå in med
eder uti eder del.» Prostarne i Nerike fingo särskilda
föreskrifter om uppbörd och redovisning af de konungen
tillkommande kyrkomedlen.

Genom den räfst, som öfvergått Peder Sunnanväder, hade
redan biskopen i Västerås förlorat det mesta af sina forna
inkomster, och återstoden synes den gamle Petrus Magni hafva
fått behålla med föga rubbning. Också synes den ålderstigne
Ingemar i Växjö, hvilken tillträdt sitt biskopsdöme redan före
Gustaf Vasas födelse, hafva blifvit behandlad jämförelsevis
skonsamt. Kronobergs slott (då stundom kalladt Bispeberg),
måste han emellertid afträda, och hans årliga skatt bestämdes
till 100 mark. I stället fick han sedermera (1529) Växjö stad
i förläning, men kunde föga göra sig denna förmån till godo,
ty han afled 1530. Som Åbo stift 1527 stod ledigt, fick
fogden tillsägelse att uppbära inflytande tiondemedel samt
beställa om afvelsgårdarne. I jan. 1528 tillsattes ny biskop; på
denne lades sedermera en beskattning af 1000 mark i
penningar, 10 läster smör, 10 skeppund gäddor, 3 läster lax samt
något spannmål. Genom att insamla och till konungen
afsända kyrkornas silfver fick den nye biskopen nådigt
erkännande, men sökt nedsättning i sin dryga skatt erhöll han ej.
Kustö slott, hvilket konungen behöll, blef inom kort
nedbrutet.

Ännu strängare än »biskopsborden» behandlades klostren,
för hvilka konungen i allmänhet hade föga aktning. Laurentius
Andreæ måtte om dem hafva tänkt lika med Erasmus, hvilken
en gång utlät sig: »Ondskans skolor äro de; många draga i
klostren för att lefva bekvämare och tjäna sin buk.» Början
gjordes med landtklostren, hvilka efterhand miste sina
vidsträckta jordagods och sattes under förvaltning af världsliga
herrar, som ägde tillse, att klosterfolket, så länge sådant
fanns kvar, erhöll sitt nödtorftiga uppehälle. I flere af dem
underhöllos fortfarande borgläger. Snart nog kom ordningen
med Vadstena sammanhörande klostret Nådendal i Finland
miste sina fastigheter, på hvilka konungen gjorde anspråk
enligt Västerås recess. Äfven enskilda personer fingo återbörda
jord från Vadstena och andra kloster. I Jönköping afstod
gråbrödraklostret en del af sin jord till staden för bättre
hamnutrymme. Klostret i Skara, där illasinnade personer fått skydd,
sattes under bevakning. »Kunde det», skref konungen, »utan
för stort rop ske, att klostret lades platt öde och munkarne
fördes till Sigtuna, såsom aftaladt blifvit, såge vi sådant
gärna.» Det måtte äfven hafva blifvit verkställdt.

I Stockholm fingo klostren ej länge äga bestånd; deras
klenoder och inkomster borttogos, och de åt dem förut gifna
allmosorna upphörde. Klara kloster hade konungen från
början sett med oblida ögon; under hans vistelse i Helsingland
blef det med hans bifall alldeles förstördt. Den dithörande
ägendomen Munkliderna togs af konungen i besittning och
fick därefter heta Kungsholmen. Gråbrödraklostret blef också
efterhand öfvergifvet. I slutet af år 1528 uppträdde några
af svartbröderna på rådhuset och klagade, att de utan
allmosor ej längre kunde uppehålla sig i klostret. Munkarne
fingo då det besked, att »de gode män i rådstugan icke
förmådde hålla klostret uppe, då menige man drog sig undan.
De hade icke satt bröderna därin, de ville icke heller drifva
dem därut. Kunde de vara därinne, det ville rådet lida; men
kunde de det icke, så måtte de själfva förse sig». Klostret
blef då upplöst, och kvarlefvan af dess klenoder uppfördes
på slottet; mässkläder och annat dylikt fingo munkarne vid
sin utvandring behålla. Klostrens fastigheter öfvertogos af
konungen enligt Västerås recess samt utskiftades småningom
i gårdar och tomter.

Svartbrödraklostret i Västerås följde snart det från
Stockholm gifna föredömet. Priorn själf förmådde bröderna att
utvandra och blef därför utnämnd till domprost i Västerås i
mäster Knuts ställe. De dugligare bland munkarne fingo
anställning som socknepräster på landet och visade sig då mer
tillgängliga för den nya läran, om de än med sina vanor voro
fästa vid den gamla. Munken Klaus Hvit, hvilken i början
varit en motståndare till Olavus Petri, slog nu alldeles om;
till stadsklostren, hvilka, sedan de mist sina ägodelar, efter
hand öfvergåfvos och nedbrötos.

På sommaren 1527 ålades abboten i Alvastra att årligen
erlägga 100 mark; till Nydala skickades då en förvaltare,
hvarjämte klostrets alla tillhörigheter noga upptecknades. Två
år därefter (1529) afsattes abboten i Alvastra, då han för sin
sjuklighets skull »förde ett klent och skröpligt regemente»,
och klostret gafs åt en världslig löntagare, hvilken skulle
»med skälig föda och uppehälle besörja bröderna och
klosterfolket». Samtidigt gafs Nydala åt en annan förläningsman,
Gotfrid Sure, som skulle »med nödtorft förse de munkar, som
därinne blefvo, samt åt konungen årligen utbetala 3 läster smör
och 100 mark örtug». För Askaby och Vreta bestämdes
1528 en årlig skatt af 300 mark; klenoderna i Askaby hade
då redan förut blifvit afhämtade. För Varnhem stadgades
en penningegärd, för Gudhem en smörränta; båda klostren
förlorade sina laxfisken. På liknande sätt tillgick det vid de
öfriga landtklostren. Nya klosterinvånare mottogos ej, men
de förutvarande fingo fritt utvandra och gjorde det äfven
efterhand.

<img id="686">Nydala kyrka och klosterruin.</img>

Biskopsgården i Vadstena hade för kronans räkning
tagits i besittning af konungens fogde, som fick befallning att
där anlägga ett kungligt »mak». På klostret lades en afgift
af 300 mark, och antagandet af nya nunnor förbjöds. Det
han öfvergaf frivilligt svartbrödraklostret i Kalmar och
förmådde sina medbröder att följa detta föredöme. På liknande
sätt gick det med klostret i Arboga.

Mera undseende visades däremot för sådana kyrkliga
stiftelser, hvilka på ett eller annat sätt voro till allmänt gagn.
Till dem hörde helgeandshusen, hvilka voro ett slags
klosteranstalter, där fattiga och sjuka fingo understöd och vård. De
ställdes icke under recessen, utan under allmän lag. På
Tiveden fanns en sådan stiftelse, afsedd till hjälp för
»vägfarande folk, som städse drogo den långa vägen öfver skogen»;
den fick för sitt allmosesamlande rättigheter, som ordinantian
förvägrade andra klosterbröder. Gråbrödraklostret i
Stockholm samt Skeninge och Enköpings svartbrödrakloster
förvandlades till hospital (understödshus) för fattiga och sjuka
samt fingo i sådan egenskap fortlefva. Äfven de af kyrkan
grundade undervisnings- och uppfostringsanstalterna
upprätthöllos i allmänhet, om de än i följd af reduktionens framfart
ofta måste föra ett tynande lif; Uppsala universitet hade
kommit på obestånd redan före Gustafs regeringsanträde. För
sockenkyrkorna och deras präster utfärdades upprepade
skyddsbref, och reduktionen drabbade dem jämförelsevis föga från
kronans sida. Äfven enskildes ansatser att återbörda jord från
dem höll han inom gränser, och våldsamma tilltag sökte han,
så vidt möjligt var, stäfja. Han förbjöd strängeligen att »från
domkyrkor, sockenkyrkor och prästbord rappa gods, gårdar,
jordar, ängstycken, fiskvatten och annan ägendom». Särskildt
ville han, att »sockneprästerna skulle vid makt hållas med
redligt uppehälle, så att de kunde göra menige man den tjänst
dem bör med predikan och annat, som tillhör deras ämbete».

*
</chapter>

<chapter name="Reformationsverket. Kyrkomötet i Örebro">
<h2><small>Reformationsverket. Kyrkomötet i Örebro.</small></h2>

Hand i hand med reduktionen gick, om än mera
långsamt och försiktigt, ett reformationsarbete från utgångspunkten
af Västerås recess och ordinantia. Det kunde väl ännu ej
blifva fråga om ett lutherskt kyrkosamfund med bestämdt
formuleradt lärosystem; ty först genom uppsättandet af
augsburgiska bekännelsen 1530 blef en sådan fråga väckt. Men
till utbrytning ur den romerska kyrkan var ändå början gjord
i vårt land genom tillvaron af ett biskopsdöme, som ej hade
sin vigning direkt från Rom; till rensning af trosläran på
grundvalen af den heliga skrift hade man redan gjort mer än
början. I båda dessa afseenden fullföljdes kraftigare det
påbegynta verket.

Man skulle kunna säga, att den romersk-katolska
världskyrkan, styrd af påfven, blifvit i vårt land förvandlad till en
svensk-katolsk nationalkyrka, styrd af konungen. I den
riktningen hade Västerås ordinantia öppnat en utvecklingsväg, i hvilken
inga stängande hinder syntes uppresa sig. Ärkebiskopsstolen
stod fortfarande obesatt, kring biskop Brask kunde icke
heller den gamla kyrkans försvarare längre sammansluta sig, och
biskop Peder i Västerås, den ende med påflig vigning
tillstädesvarande, hade icke, skref konungen själf, »så stor lydnad,
som till ett godt regemente behöfves, mest därför att han var
en svag, gammal man, som icke mycket kunde brytas med
ostyrigt folk». Ingen hindrade sålunda konungen att gripa
maktens tyglar, och han grep dem utan tvekan med den
myndighet ordinantian gifvit honom, ja väl därutöfver. Åt den
svage biskop Peder förordnade han den nye domprosten till
medhjälpare och satte bredvid dem båda en världslig
förvaltare, utan hvilkens »vetskap och råd intet, det märkligt
eller viktigt var» finge företagas. En liknande anordning
vidtog han äfven i Åbo. Linköpings stift regerade han så godt
som helt och hållet själf genom sin ombudsman.

Biskoparne fingo väl fortfarande i allmänhet besätta
prästlägenheterna, men ej utan konungens samtycke och i
förnämligare fall efter hans bestämda anvisning. Öfverallt ingrep
han med maktspråk såväl för att tillsätta honom behagliga
prästmän som för att afsätta de honom misshagliga. Till
domkapitlens reformering vidtog han en åtgärd, som tvifvelsutan
verkade välgörande. Biskopen plägade till bisittare i
domkapitlet hafva »kaniker» (canonici), hvilka till en del lefde
tämligen sysslolösa i stiftsstaden, men hade åt sig anslagna
landtförsamlingar som »prebenden», hvilka för deras räkning sköttes
af underordnade prästmän. Konungen lagade, att kanikerna,
så ofta görligt var, flyttades ut till sina prebendeförsamlingar
som tjänstgörande kyrkoherdar. Likaså lät han från
brödraklostren de munkar, som därtill voro skickliga, förordnas som
präster i lediga gäll.

Mot den vidskepelse och det tvång, som i klostren
utöfvades, fick konungen en synnerligt bevekande anledning att
inlägga en ny gensaga. Hans unga systerdotter Öllegård,
troligen en dotter af Joakim Brahe och hans syster Margareta,
hade blifvit insatt i Sko kloster, där hon aflidit 1527, sedan
hon förut förmåtts anlägga systradräkten, hvilket ansågs som
ett salighetsverk. En annan af hans kvinnliga anförvanter lefde
kvar i klostret och fick där sin uppfostran. Gustaf förebrådde
strängt abedissan, att hon »låtit tubba ett simpelt och menlöst
barn i dess dödstvång att begära sin begrafning uti klostrets
fariseiska dräkt», ehuruväl »i denna klädebonad icke vore mera
helighet än i en annan, ändock konventets personer haft slikt
och annat bedrägeri för metkrokar att därmed draga till sig
pänningar». Konungen lät därpå själf begrafva den döda
anförvanten och återfordrade den lefvande; öfver klostret satte
han tillika en syssloman.

För själfva kyrkolärans reformering till större 
bibelenlighet var konungen ingalunda likgiltig, om man än får
medgifva, att han satte Västerås ordinantia nästan vid sidan af
den heliga skrift. Biskoparne erhöllo tidt och ofta förmaningar
i sådant syfte. Sålunda fick biskopen i Strängnäs behålla en
del inkomster med villkor, att han »icke skulle försumma
tillbörlig tillsyn med prästerna, att de renliga predika Guds ord
och annan gudstjänst skickligen uppehålla». Prokuratorn i
Linköping ålades tillse, att sockenkyrkorna blefve »besörjda
med klerker, som vore skicklige att predika Guds ord efter
ordinantian». Prästerna i Finland erinrades, att »kringom
hela riket skall predikas Guds rena ord och evangelium, men
låtas tillbaka onyttigt skvaller, ovissa järtecken, fabler och
människodikt». Man ser äfven däraf, huru Gustaf redan satt
sig in i sin ställning som den svenska kyrkans högste biskop.

Det var sannolikt på konungens uppmaning och helt
säkert med dennes bifall, som Olavus Petri under året 1528 
utvecklade en rastlös skriftställareverksamhet i reformatoriskt
syfte. Ej mindre än sju skrifter utgåfvos nämligen af honom
under detta år. I en af dessa nedgjorde han den katolska
kyrkoläran om sju sakrament och ville endast erkänna två
eller rättare sagdt blott ett enda, nämligen Kristus själf, ty
döpelsen och nattvarden borde, yrkade han, rätteligen anses
blott såsom »sakramentstecken». I en skrift uppmanades
prästerna att hellre ingå äktenskap än lefva i otukt, i en annan
framhöllos de skador, som klosterlifvet medfört. I sin på trycket
utgifna predikan, som han höll vid kröningshögtiden i Uppsala,
framställde han konungens plikt att »veta sina undersåtars
bästa så till själen som till kroppen, ja mycket mera till
själen, om han annars vill vara en rätt kristen». Med en
frimodighet, som kanske ej var konungen fullt till behag,
framhöll han dennes plikt att tillgodose folket mera än sig själf.
»Men», yttrade han, »hvar konungen söker sitt eget bästa,
vill det vara den menige man till skada, efter där vändes då
Guds skickelse tvärtom, ty Gud hafver skickat konungen för
folkets skull och icke folket för konungens.»

Sålunda hade på flere håll kraftiga förberedelser gjorts
till det reformerande kyrkomöte, som konungen i slutet af
året 1528 utlyste. Det sammanträdde i Örebro i början af
februari 1529. Deltagarne utgjordes denna gång endast af
präster; 40 äro namngifna, men jämte dem omtalas äfven »flere
andra klerker». Laurentius Andreæ var af konungen
förordnad till ordförande. Närmast honom sutto biskoparne i
Strängnäs, Skara och Västerås. Bland ombuden från Stockholm
märktes Olavus Petri. Från hvarje stift voro
domkapitelsledamöter och andra märklige prästmän tillsammans; äfven större
klosterkonvent voro representerade. Om öfverläggningarna
känner man intet, men beslutet blef kungjordt till allmän
efterrättelse.

»Efter vi», börjas det, »veta och bekänna oss alla af vårt
ämbete pliktige vara till att förkunna, utsprida och främja
Guds ord, samtycke vi och vilje det så beställa, att det skall
kringom allt riket och vid alla kyrkor, både domkyrkor och
andra, rent och oförmängdt predikadt varda; och skole vi
biskopar hafva grann tillsyn med våra socknepräster, hvar i
sitt stift, att de så göra skole, själfve eller genom en
annan, den i skriften förståndig är, vid deras gäll till mistande.»
Vid domkyrkorna skulle den heliga skrift läsas minst en gång
om dagen »med god och rättsinnig uttydelse». Detsamma
skulle ske i alla »skolestugor», hvarest dessutom åt djäknarne
skulle tillhandahållas nya testamentet på latin. Djäknarne
skulle förbjudas att »gå allt för länge på bygden efter deras
allmosor och förvaras, att de icke föra lögn och drafvelstidender
bland folket, ej heller bedrifva deras ribalderi.»

I gudstjänstordning och kyrkobruk sökte man försiktigt
medla mellan det gamla och det nya. I all predikan skulle
läsas det svenska fader vår samt det latinska »credo» (trons
artiklar) och »ave Maria»; tio Guds' bud skulle läsas och
utläggas en eller två gånger i månaden. Öfverflödiga helgdagar
skulle aflysas, »efter de intet af nöden äro, utan snarare
tillfälle gifva till många synder och där till med skadliga äro
till vår lekamliga bärgning». Man skulle emellertid bibehålla
»vårs Herres egna högtider, jungfru Marias och patrocinii
(skyddshelgonens) dagar. Katolska kyrkobruk skulle väl ej
afskaffas, men deras mening i reformatorisk anda förklaras.
Vigvatten skulle brukas »icke fördenskull, att det skall
borttaga synder, ty det gör Kristi blod allena, utan i den akt,
att man skall ihågkomma därmed, att vi äro döpte och stänkte
med Kristi blod». Bilderna skulle bibehållas, »icke
fördenskull, att vi skole niga och buga för dem, utan till en
åminnelse efter Kristus och helga människor.» Palmvigningen
skulle brukas, icke »att den skall hafva besynnerlig makt,
där man skall sätta tröst till, utan till en åminnelse, att
folket strödde palmkvistar i vägen för Kristus, när han for in
till Jerusalem.» Kyndelsmässoljus fingo brukas, men »icke till
någon besynnerlig gudstjänst»; likaså borde ock folket »varda
lärdt att hellre gifva de fattiga sina ljus, än de sätta dem för
något beläte». Fastedagar skulle hållas, »icke i den akt, att
där skall ske Gudi någon besynnerlig tjänst, utan till att späka
vår kåta lekamen därmed». Pilgrimsresor borde helst afskaffas,
så vida de ej företoges »i den akt och mening, att folket sökte
dit det kunde få bättre lärdom eller undervisning, än de henne
hemma öfverkomma kunna, så att pilgrimsresan sker för en
god lärdoms skull och icke för någon besynnerlig Guds tjänsts
eller aflats skull, den man i all rum öfverkomma kan, efter
det Gud är så väl i det ena rummet som i det andra.»

Resultaten af Örebro kyrkomöte blefvo ej stora, men
ändå betydelsefulla nog. Den reformation, som påbjöds, var
sådan, som om Erasmus af Rotterdam skulle hafva fått
uppdrag att verkställa den.

<img></img>
</chapter>
<chapter name="Jäsnings- och upprorstiden">
<img></img>

<h2>Jäsnings- och upprorstiden.</h2>
</chapter>

<chapter name="Tidehvarfvets skaplynne">
<h2><small>Tidehvarfvets skaplynne.</small></h2>
<img l></img><br>
Den pånyttfödelse, hvarigenom det svenska samhället
under inflytande af reformationen småningom antog en
mera modern gestalt, är i väsentlig mån Gustaf Vasas verk och
bär i hög grad prägeln af hans personlighet. Liksom för honom
städse hans egen person sammansmälte till ett med Sveriges
rike, så har också hans karaktersbild gemensamma drag med
det tidehvarf, som under hans tuktande och fostrande hand
utvecklade sig. Om det någonsin kan sägas, att personens
karakter är en spegelbild af den tid, hvarunder han lefvat och
och verkat, kan det med fullaste rätt sägas om Gustaf Vasa.

Detta tidehvarf förenar i sig motsatser, som annars pläga
utesluta hvarandra. Det företer å ena sidan ett sträfvande
att bevara fornåldrig häfd, men å andra sidan ett hänsynslöst,
nästan revolutionärt nedbrytande af gamla helgade traditioner.
I Gustaf Vasas eget skaplynne förenade sig också båda dessa
motsatser. Hela hans samhällsuppfattning förblef alltigenom
den adlige godsägarens; vorden konung, såg han i riket
egentligen ett enda stort jordagods, hvilket han med omtänksam
skötsel sökte utskifta, vårda och ordna. Därutinnan stod han,
liksom folkungarne, på fornåldrig germansk grund, och svenska
folket kände äfven här igen sin gamla samhällsordning.

Men hand i hand med bevarandet af det gamla
samhällslifvets anda gick en nydaning, hvars välmenande syfte ej 
<img id="687"><i>Voilà quel a été ce fameux</i> <big>GUSTAVE</big>, <i>qui a delivré —</i><br><i>sa Patrie du Joug des Etrangers, et de la Tyrannie des</i><br><i>Ecclésiastiques; qui a rendu la Svede Formidable à tous</i><br><i>ses Ennemis; et qui selon moi a été sans contredit,</i><br><i>le plus Grand Homme, qu'ait produit l'Univers.</i><br>Lettres Chinois: Tom: IV. Pag. 115.</img>
alltid blef förstådt, men hvars hänsynslösa våldsamhet uppväckte
förbittring och motstånd. Häfdandet af Sveriges
själfständighet på olika områden är Gustaf Vasas förnämsta lifsverk.
För politisk oafhängighet hade befrielsekampen förts mot
Kristian II:s danska och svenska anhang; för kyrklig
själfständighet gentemot det utländska påfvedömet genomfördes
reformationsverket; för ekonomiskt själfbestånd gentemot utländskt
handelsvälde utkämpades sedermera striden mot Lybeck.
Gustaf Vasas hela lifsgärning, sådan den utåt företedde sig, blef
sålunda ett befrielseverk, hvari det svensknationella draget uti
hans karakter tog sig ett storartadt uttryck. I detta verk
gick han hänsynslöst nedbrytande, ja i viss mening
revolutionärt till väga. I unionskonungadömets fall fick en god del
af vår gamla medeltidsförfattning göra sällskap. Det katolska
prästväldets nedbrytande innebar i själfva verket en social
revolution, som bortsopade ej blott biskopsslotten, klostren
och prästmakten, utan äfven en god del af de bildnings-,
fattigvårds- och välgörenhetsanstalter, som under den katolska
kyrkans hägn växt upp. Mindre våldsam, men ändå
genomgripande nog blef den ekonomiska omhvälfning, som
föranleddes af hanseatväldets fall.

Husbondemakten samlade han i sin hand utan tvekan
och med full öfvertygelse om dess rättmätighet samt gick
därvid tillväga med en egendomlig blandning af försiktighet och
tilltagsenhet. Han föll undan med lämpor och goda ord, tills
han hade öfvermaktens säkra fotfäste, men då slog han sitt
slag starkt, oftast förkrossande. Själf grep han öfver allt
enväldigt in; han ville veta allt, bestämma om allt, hafva allt
uträttadt efter sina intressen och sin vilja. För hans
egenmäktighet måste alla böja sig; han tålde ingen själfständig
vilja bredvid sig, och det var ej lätt att göra honom till lags.
Så bortstötte han efterhand flertalet af dem, som i början af
hans bana stått honom bi, samt började stå mer och mer
ensam, endast betjänad af underdåniga verktyg. Det var ingen
brist på dugliga män under konung Gustafs regering, men
att förena dem omkring sig till enigt samarbete, därtill var
han ej ägnad.

Under sådana omständigheter fick han i rikligt mått 
erfara, huru mycket svårare det är att bygga upp än att bryta
ned. Han ville ordna en af konungens vilja i allt beroende
ämbetsmannastyrelse, som efter han faderliga husbondeväldes
kraf bestämde öfver den enskilde undersåtens hela görande
och låtande. Det gamla byzantinska rikets
ämbetsmannaförvaltning och de politiska envåldsläror, som förkunnats af
italienaren Machiavelli, voro vid denna tid bestämmande för
samhällsutvecklingen i utlandet. Det var därifrån som Gustaf
nu började se sig om efter verkmästare för en 
samhällsbyggnad i samma stil. Åt utländingar hade han förtrott sig förut
med föga båtnad; han gjorde försöket om igen och med än
större skada. De utländska verkmästarne fingo nog färdig
en kameral och byråkratisk byggnadsritning; men då man
skulle börja rasera och bygga efter densamma, stod man
inför faran af en omstörtning, i hvilken själfva det nya
konungadömet kunde begrafvas. Dackefejden gaf Gustaf Vasa
därutinnan en eftertrycklig varning.

Den våldsamma omgestaltningen framkallade en öfver
hela landet utbredd jäsning, som ytterligare tilltog, då det
blef fråga om kringskärandet af naturliga och medborgerliga
rättigheter, som ett af ålder fritt folk ej utan motstånd låter
afhända sig. Därtill kom yrvakenheten hos ett trögt folk,
som såg sig stördt i sina gamla helgade vanor. »Konungen
måtte», säger krönikan, »väl däruppå arbeta, så mycket han
ville, att allmogen skulle förstå honom och hans arbete till
godo; men det halp dock intet; de voro såsom halfgrå emot
honom. Aldrig hade dalkarlarne varit så lätte till uppror,
nu med Sunnanväder, nu med daljunkaren, eller framdeles
västgötar eller ock småländingar med Dacken, hvar de icke
hade haft en vrång mening om konungen, nämligen att de
tänkte han ville fördrifva och förtrycka den kristliga tron och
den sanna gudsdyrkan. Denna mening blåste gammalt folk
och enkannerligen gamla präster alla öron och hjärtan full
på det andra folket. Däraf följde, att konungen måtte tala
så väl och blideliga han ville med allmogen eller så hårdt
och skarpt han ville, det blef allt illa taget och vändt till det
värsta. När han väl talade, sade de, att han ville smeka
dem med en harefot. Talade han skarpt, sade de, att de
hade intet annat att vänta för skatt och utskylder än bannor
och onda ord, samt att han ville fördärfva dem och hela riket.
De landsändar, som dock sutto stilla, var icke annat än
skrymteri med, ty de gjorde det allenast af räddhåga. Så
praktiserade och bespanade konungen länge, förrän han kunde
komma härunder att förstå denna orsaken. Och efter han
förnam, att största parten af sådana gamla präster, munkar,
biskoparne med, hade mycken styrka af en part af adeln, de
där höllo för mycket hårdt med det gamla påfveriet, tänkte
han fördenskull till att sådant betaga.»

*
</chapter>

<chapter name="Jäsning i Småland. Thure Jönssons upprorsförsök">
<h2><small>Jäsning i Småland. Thure Jönssons upprorsförsök.</small></h2>

Vid det gamla Svealand var Gustaf med sin härkomst,
sina släkttraditioner och hela sitt skaplynne fäst; där hade han
utfört sitt lifsverk, där hade han mycket rest omkring i
orterna och kände väl befolkningen. Äfven i Östergötland var
han tämligen hemmastadd och hade genom den kyrkliga
reduktionen därstädes fått ett godt underlag för sin myndighet.
Så var däremot ej fallet med Västergötland och ännu mindre
med Småland. Thure Jönsson menade sig vara »alla
västgötars hufvud» och trodde sig öfver dem förmå vida mera
än konung Gustaf, hvilken föga besökt landskapet och där
ej underhöll många närmare förbindelser. Småland var som
en liten värld för sig själft, föga i beröring med det öfriga
Sverige och ännu lefvande i forntida kämpaseder, på hvilka
katolska kyrkan endast ytligt och reformationen alls intet
verkat. Befrielsekampen hade småländingarne redan före
dalkarlarne börjat på egen hand, då Kristian ville förbjuda dem
att bära vapen. Konung Gustaf hade de högst sällan, om
ens någonsin sett i sitt landskap, de hörsammade honom
knappast ens till namnet, hans befallningsmän slogo de mer
än en gång ihjäl, och i hans förordningar sågo de endast en
olidlig kränkning i sin frihet eller äganderätt. Här rådde ett
tillstånd, sådant skalden besjungit det:

<poem>
Göta med hufvudet stödt på Kolmårds mossiga hällar
badade foten allen i Vätterns sydliga vågor.
Hvad som var nedanför mot sjön beboddes af våldsmän,
männer för sig, en vikingastam med styrkan till lagbalk.
Sagor i tusental, vanställd men lefvande edda,
diktad i sammandrag, en bild af fädernas Åsgård — —
sagorna lefva ännu, men Sturleson är ej kommen
att dem knyta ihop.
</poem>

Då Gustaf genom sin daljunkareräfst trodde sig hafva
nedslagit upprorsandan, reste den sig snart i Småland på nytt
med en uthållighet, som genomlefde hela detta tidehvarf, och
med en kraft, för hvilken till slut konungens tron syntes
vackla. Klosterreduktionen och fogdarnes förfarande i öfrigt
gaf första upphofvet till en folkrörelse, hvilken prästerskapet
torde hafva gjort sitt till för att underblåsa. Det börjades
därmed, att Gotfrid Sure, hvilken i mars 1529 förordnats till
fogde på Nydala kloster, kort därefter blef jämte sina
svenner öfverfallen och ihjälslagen; tre andra fogdar drabbades
af samma öde. I början af april blef konungens syster
Margareta, hvilken med sin gemål varit i Tyskland och i förväg
anträdde jämte Wulf Gyler återresan genom Småland,
fasttagen och förd till Jönköping, där hon hölls i fängsligt förvar.
Borgerskapet i Jönköping var redan i rörelse, och skaror af
väpnad allmoge drogo in i staden.

I Svenarum samlade sig den 4 april till folkmöte ombud
från Jönköping samt från häradena Tveta, Vista, Vedbo, Östbo,
Västbo och Sunnerbo. Därifrån afsändes till Östergötlands
prelater, städer och allmoge en skrifvelse, sannolikt uppsatt
af prästerlig hand. I den klagades öfver »det okristliga
regemente, som här uti det fattiga riket uppkommet är af
detta uppväckta lutheris kätteri, så att vi allesamman blifva
platt fordärfvade, såsom nu i Uppland och kringom meniga
riket skedt är, att alla kloster endels äro nu ödelagda och
utur dem tagna alla deras klenoder och ägodelar, klostren
somligstädes nedbrutna, teglet bortfördt, taflor och beläten
desslikes, så att all den del vi här i landet kunde förvara för
den omilde konung Kristian och hans parti, det hafver nu
denne onde konungs like, konung Gustaf, röfvat och borttagit
utan allt skäl och redelig sak.» Det framhölls, »hvad 
yttermera tunga och olagliga skattningar, och med hvilka omilda
och onda fogdar, den fattiga allmogen olagliga förtungad varit
hafver». Därför hade de församlade »uppsagt konung Gustaf
huldskap, trohet och manskap för sådant ondt och omildt
regemente och ville med lif och makt vara på hans argesta».
De väntade sig bistånd af menige man i Västergötland och
uppfordrade östgötarne att ofördröjligen med omgående bud
gifva tillkänna, att de till samma bistånd hölle sig redo. »Om
I», tillades hotande, »det icke göra viljen, då nödgas den
menige man här öfver allt i Småland draga till eder till att
förveta oss med eder i denna måtto. Gören ock I som vi
nu gjort hafve med fogden Gotfrid Sure i Nydala, honom
med sina svenner ihjälslagit med andra flera, som denna
klenodia borttogo, och annat ondt de gjort hafva.» Brefvet afgick
under staden Jönköpings insegel.

Om de förefallna händelserna blef Gustaf tidigt
underrättad. Till östgötarne skref han redan den 6 april:
»Ytterligare, käre vänner, gifve vi eder tillkänna, huruledes oss
förekommet är, att i Småland är begynt ett stort obestånd, uppror
och tvist, som tilläfventyrs vill varda den mene man, riket
och oss till storan tunga och fördärf, i ty att de i Jönköping
hafva gripit vår kära syster Margareta och slagit ihjäl en vår
fogde utan all ärlig förvaring, vi veta icke för hvad saks skull.»
Han begärde nu, att östgötarne »måtte afställa sådant
parlamente, tvist och tvedräkt, som nu företaget är, med godo
och lämpo utan blodsutgjutelse» samt söka utverka fru
Margaretas frigifvande. Brefvet torde svårligen hafva hunnit fram,
då östgötarne gåfvo sitt svar på småländingarnes uppfordran,
men svaret blef i alla fall sådant konungen kunde önska det.

Ett nytt småländskt upprorsmöte hölls i Lekeryd den 8
april; utom föregående mötes deltagare inställde sig där äfven
fullmäktige för Västra härad. Dit kommo östgötamän, som
rådde till fridsamhet, men kunde intet uträtta, såsom östgötarne
sedan i bref till konungen inberättade. I stället utgick
därifrån en uppmaning till herrarne och menigheten i
Västergötland att vedersaka konung Gustaf. Klagomålen öfver hans
kätteridåd ljödo här ännu skarpare. »Därnäst», heter det
vidare, »hafve vi besinnat och öfvervägt den stora skatt och
olaga tunga; som vi honom många resor utgjort hafve med
silfverpenningar, smör, skinn och hudar till riksgäldens
betalning, då gälden ändå endels obetalad är i de tyska städerna,
såsom tyskarne säga, de här genom landet fara. Sedan hafva
onde och omilde fogdar oss så olagligen beskattat öfver lag
och rätt, att vi intet igen njuta mågom.» Särskildt ställde de
sin uppfordran till biskop Magnus Haraldsson. »Betänkandes»,
skrefvo de, »att I ären vårt jordiska hufvud och vi ären edra
lemmar; ty skrifven oss därför allvarligen till, om I viljen
sådana och andra uppväckta saker straffa, och (om I viljen)
vedersaka den omilde konung Gustaf och hans lutherska parti,
som dem brukat hafva. Hvarom I det icke göra viljen, då
nödgas vi till att förse oss om annor hufvud och resa en här,
så mäktig, att vi det själfve med Guds hjälp, hans värdiga
moders och alla Sveriges patroners nedertrycka viljom.»

Denna kraftiga uppfordran förklingade i Västergötland
ingalunda ohörd. Biskop Magnus Haraldsson, som nog torde
hafva varit med om anläggningens förberedelser, fann för sig
en stor framtid öppnad, då han efter Brasks afresa och den
gamle Ingemars snart tillstundande frånfälle kunde se sig
erkänd som hela Götalands andliga öfverhufvud. Thure Jönsson,
som främjade anläggningen med sin uppöfvade färdighet och
sina vidsträckta förbindelser, närde alltsedan riksdagen i
Västerås mot konungen ett agg, hvilket i hög grad förbittrats
genom förfarandet mot biskop Brask. Bitterheten fick
ytterligare näring, sedan konungen i ett skarpt bannebref ålagt
honom ökad russtjänst och i en ånyo uppväckt arfstvist med
Sten Sture d. ä:s arfvingar af rådet fått sig tilldömd en stor
del af de efterlämnade godsen, genom hvilken dom herr Thure
ansåg sig kränkt i sin rätt. Af kittlad fåfänga, synes det,
drefs Måns Bryntesson, ehuru konungens ungdomsvän och
förtrogne, att ställa sig på upprorssidan. En del af allmogen,
synnerligen i Småland, ville hafva en konung »af Odins blod»,
och till den odinska ynglingaätten menade sig Måns
Bryntesson genom sin moders härkomst från en norsk konungadotter
kunna föra upp sina anor. Däraf torde hafva födts dåraktiga
förhoppningar, som Thure Jönsson och hans medhållare
underblåste. Man gjorde äfven hvad man kunde för att bringa
svealandskapen i uppresning. Till Dalarne afgingo såväl från
Västergötland som från Småland flere uppviglingsbref, men
utan verkan. Thure Jönsson skref i samma syfte till sina tre
söner Johan, Lars och Jöran, hvilka alla voro betydande män
i Uppland. Johan, som nu var förmäld med Kristina
Gyllenstjerna, lemnade sin faders bref obrutet till konungen under
försäkran om orubblig trohet; detsamma gjorde äfven Lars,
hvilken, liksom sin äldre broder, blifvit upptagen i riksrådet.
Jöran däremot, hvilken var domprost i Uppsala och delade
sin faders förtrytelse mot konungen, gjorde däremot hvad han
kunde för att i sin landsända ställa till en uppresning.

Konungen, som var väl underrättad och insåg faran,
ansträngde sig ifrigt för att förebygga henne. Han underrättade
Lars Siggesson om tilldragelserna samt begärde dennes råd
och hjälp. Till »Kalmar län och meniga Östergötland» skref
han (14 april) ett bevekligt bref med goda ord och löften.
»Låten eder icke», skref han, »så lätteliga förföra till något
obestånd, däraf I själfve framdeles kunna hafva största
skadan. Vi äro alla svenske män och en allmoge, och det göres
icke behof, att vi inbördes öfverfalla hvarandra med mord eller
rof»; han lofvade att »skicka sig såsom en kristen herre bör
göra mot sin gode allmoge». Till Linköpings domkapitel och
till Jönköpings stad skref han på samma dag (16 april). Han
ville öfverse med mordet på Gotfrid Sure, emedan denne »väl
själf någon orsak gifvit därtill, att han är slagen»; äfven
systerns kvarhållande ursäktade han såsom skedt i välmening
»för det rykte skull, som gick, att Stockholm skulle vara
bestalladt och Uppland upprest mot oss; därföre, på det hon
icke skulle komma någon sådan hop i händer, vardt hon där
behållen». Men på samma gång rustade han sig att bruka
våld. Ridderskapet, frälset och fogdarne i Uppland tillsades
att väpna sig och den 23 april vara konungen till mötes i
Stockholm; dock borde »till undvikande af buller» denna 
kallelse för det första hållas hemlig. Grefve Johan af Hoja
anmodades att med det snaraste hemkomma och med möjligen
största rustning draga mot Västergötland. »Om behof
gjordes», skref till honom konungen, »måste vi nu hafva svärdet
i handen. Goda ord hafva vi rikeligen nog utgifvit, i fall de
kunna något hjälpa».

Sedan västgötaherrarne blifvit färdiga med sina
förberedelser, hölls den 20 april på Larfs hed (mellan Skara och
Falköping) ett tingsmöte med anledning af det från Småland
komna uppfordringsbrefvet. Herrarne voro sins emellan icke
fullt eniga, i det Thure Jönsson, Måns Bryntesson, Nils
Olofsson (af den gamla släkten Plata) och Thure Eriksson (Bjelke)
ställt sig på uppresningens sida, men Mats Kafle och Severin
Kijl på konungens; äfven bland allmogen torde söndring hafva
rådt. Om mötets förlopp berättas vanligen efter Peder Svarts
krönika, som dock ej fullt passar ihop med den från mötet
utgångna skrifvelsen eller med påföljande händelser.

Enligt den nämnda krönikan uppsteg först Thure Jönsson;
han tackade de gode västgötarne för det de alltid hållit
honom för sitt hufvud och uppmanade dem att välja en ny
konung, sedan konung Gustaf fallit från kristendomen och
blifvit lutheran. Biskop Magnus försäkrade sedan, att påfven
hade god råd och makt att fria dem från den ed de svurit
konung Gustaf, hvars vedersägande han snart af dem skulle
fordra. Därpå hemställde Thure Jönsson till menigheten
att med uppräckta händer besluta om nytt konungaval.
Ingen skall då hafva uppräckt handen. En annan krönika
tillägger, att Mats Kafle kraftigt varnat för affall. A
allmogens vägnar svarade, berättar Svart, två unge män. Konung
Gustaf hade, sade de, ingen oskäl gjort, utan allt godt; om
den nya tron kunde allmogen intet döma, efter den förstode
sig intet därpå; att ömsa konung tjänte intet till, ty
herreskifte förbättrar sig sällan, och bäst vore ett stadigt regemente;
det syntes därföre rådligast att förblifva vid den huldskap,
som de konung Gustaf svurit. Vid dessa ord räckte hela
allmogen upp händerna till bifall. »Då föll», heter det, »som
ett moln för ansiktet på herrarne. De vordo så försoffade,
att de visste aldrig, hvad de skulle företaga. Dock talade de
hemligen tillhopa och grepo sådant råd före, som de sedan
ömmast talade fram till allmogen, sägandes tro allmogen så
godt, att den skulle icke gärna se deras skada. Därför bådo
de allmogen att komma tillsammans igen på samma rum
14 dagar därefter, så ville de sammansätta sig med dem och
blifva vid konung Gustaf.»

Så lyder krönikans berättelse, hvilken nog torde äga sin
riktighet däri, att uppresningsplanen icke fick på långt när
den beräknade anslutningen. Man har emellertid en från Larf
på mötesdagen den 20 april daterad skrifvelse till Jönköpings
stad och Smålands menige allmoge. Den är utfärdad af
västgötaherrarne med biskop Magnus och herr Thure Jönsson i
spetsen; men bland de skrifvelsen utfärdande herrarne nämnes
äfven Mats Kafle, hvilket väl är ägnadt att väcka någon
betänklighet. »Därför hafva vi», heter det i denna skrifvelse,
     <img id="688">Rumlaborgs fäste vid Jönköping.</img>
»samfälliga uppsagt konung Gustaf huldskap, manskap och
tjänst, att vi med eder allvarligen vele vara på hans argesta
och värsta, hvar vi kunna och förmå, och sådant hans
okristliga regemente straffa, afvärja och nederlägga, det bästa Gud
gifver oss nåd och lycka till». Tillika utlystes ett möte i
Jönköping, dit västgötarne skulle sända »några friborne män»
för att med småländingarne öfverlägga. Slutligen omnämndes,
att »myndiga sändebud» redan blifvit afskickade till Dalarne,
Värmland, Helsingland, Gestrikland, Uppland och Östergötland.
Måhända var denna skrifvelse redan på förhand uppsatt af
biskop Magnus och herr Thure; säkert är, att den icke ledde
till någon påföljd.

I början hade man på båda hållen redt sig till väpnadt
motstånd. En uppbådad västgötaskara, 1000 man stark, höll
vakt utefter landsvägen vid Hofva öfver Tiveden. Den
anfördes af prästen Nils i Hvalstad, hvilken förut varit fogde
under biskop Vincentius på Leckö slott och nu var uppretad
på Gustaf, som slagit biskopssätet under sig. Likaså hade
småländingarne besatt de vägar och farleder, som gingo öfver
Holaveden. Jönköpings borgare gjorde ett försök att
öfverrumpla Rumlaborgs fäste, som låg vid Husbron på andra sidan
sandrefveln, men de hade därmed ingen framgång. Stadens
borgmästare, Nils Arvidsson, hade endast af nödtvång ställt
sig som ledare för ett upproriskt borgerskap, men i själfva
verket höll han med konungen och gaf honom hemligen
alltjämt underrättelser. Äfven på andra håll afstannade företagen
i brist på ledning.

Den försonliga hållning, som konung Gustaf iakttagit,
hade gjort det mesta för att lugna sinnena och stämma
allmogen vänligt; därtill kom, att uppviglingarna i alla landskapen
utom Småland och Västergötland fullständigt misslyckats. Det
föreslagna upprorsmötet i Jönköping blef ej af; i stället
sammanträdde (25 april) ett fredsmöte i Broddetorp (nära Sköfde),
där kaniker, fogdar och borgare från Östergötland kommo som
ombud för konungen och hans män. Det öfverenskoms där, att
uppresningen skulle vara »en platt förfallen och död sak»,
att konungens syster och hennes tjänare skulle frigifvas, och
att det framfarna skulle å ömse sidor varda förgätet. Dock
skulle »alla goda gamla kristliga sedvänjor styrkas och vid
makt hållas, och det lutherska kätteri och de onda seder, som
därmed följa, platt nedertryckas, efter meniga Sveriges rikes
begäran.» Detta aftal underställdes konungens bekräftelse.
Thure Jönsson och Magnus Haraldsson funno nu ej rådligt att
längre stanna kvar i riket; de begåfvo sig in på danskt
område. Men de öfrige sammansvurne västgötaherrarne stannade
kvar i förhoppning om ostörd säkerhet.

Förlikningen blef emellertid fullföljd. Till Västergötland
afsände konungen samtidigt med Broddetorpsmötet biskop
Magnus Sommar, riksrådet Knut Andersson och två af
Stockholms borgare för att där vidare förhandla. Åt riksrådet
Holger Karlsson och »andra gode män i Östergötland» gafs
liknande uppdrag på annat håll. I skriftlig dagtingan af den
6 maj utlofvade konungen tillgift för uppresningen, hvilken
skulle vara »en platt aftalad och död sak för födda och ofödda,
likasom sådan uppresning eller parlament aldrig skedd eller
gjord vore, utan alla nya funder eller argan list». Desslikes
förklarades sändebuden å konungens vägnar hafva lofvat, att
man icke skulle »låta införa i riket något kätteri eller predika
låta någon okristlig lärdom, utan blifva vid Guds rena ord
och gamla kristliga sedvänjor». Men därvid insköts det
viktiga förbehållet: »i all måtto som den recess i Västerås
innehåller» — ett förbehåll, som nog på mer än ett håll kom
med öfverraskning.

Särskildt utfärdade konungen (8 maj) till meniga
allmogen i Småland en skrifvelse, däri han tillbakavisade
beskyllningarna för kätteri och lofvade full tillgift. »Är vår vilja och
begäran», skref han, »att I eder till det bästa stilla velen och
sätten ingen tro eller lit till sådant falskt tal, rykte och
anskri, som de oss oskickliga, Gud skall vetat, uppå fört hafva.
Vi vilje, näst Guds hjälp, intet annat företaga eller uppå stå,
så länge vårt regemente vara skall, utan det som kristligt är,
och hålla eder, en och alle, vid Sveriges lag, gamla kristliga
sedvänjor, frid, sämja, ro och endräktighet, och akta näst Guds
hjälp dö en kristen. Så efter vi granneligen förmärke, att I
för slika stycken, som för eder falskeligen på oss förda äro,
hafve bedragne varit till att uppsätta eder mot oss, gifve vi
eder till för Guds skull, att blodsutgjutelse icke ske skall, all
den del, sqm I emot oss och alla våra i detta upplopp
bedrifvit och företagit hafve, oss så Gud hjälpe vid vår
konungsliga tro och sanning.»

Till Thure Jönsson, som då uppehöll sig i Halmstad, skref
konungen ett vänligt bref, hvari han väl förebrådde honom
det skedda, men tillika lofvade tillgift, »efter gjord gärning
ingen undvikning har och vi alla efter människors skröplighet
kunna oss förse». Han inbjöd honom att återkomma och
åberopade därvid sin fastställelse af det på mötet i Broddetorp
gjorda aftalet; liknande anbud torde äfven Magnus Haraldsson
fått. Båda svarade, att de medverkat till förlikningen i
Broddetorp och varit beredda att till Sverige återvända; men då
de i konungens dagtingan funnit Västerås recess vidhållen,
hvarom i Broddetorp ingenting nämnts, vore de förhindrade
att underkasta sig. De uppmanade konungen att ej längre
hålla fast vid recessen, helst som de tyska riksständerna då
som bäst voro församlade i Spejer för att tillintetgöra det
lutherska kätteriet. De förblefvo sålunda borta, men i öfrigt var
den inre freden återställd. Till Måns Bryntesson och Thure
Eriksson hade konungen äfven skrifvit bref, hvari han sade
sig vara viss om, att de stodo på hans bästa och lofvade dem
sin ynnest, om de ville medverka till Thure Jönssons
återkomst.

*
</chapter>

<chapter name="Uppresningsförsökets efterspel">
<h2><small>Uppresningsförsökets efterspel.</small></h2>

Man skulle ej känna konung Gustaf, om man trodde, att
han ämnade låta räfsten uteblifva, sedan han åter fått säkert
fotfäste. Detta fingo till en början Göran Thuressons
medhållare erfara. Domprosten hade, åtföljd af sina svenner, först
begifvit sig till sin sätesgård Björnö i Frötuna socken, där
han med sin trupp förenade 100 raska drängar; därpå drog
han in i skogen, där han lät hugga bråtar till förskansning.
Något, om än ringa, bistånd fick han af upplandsprästerna
och roslagsbönderna. Till en början uppehöll han sig mest
vid Husby Skederid (nära Norrtälje), men drog snart därifrån
till Helsingland, där han i Bollnäs församling fick större
anhang. Konungens befallningsman Olof Mårtensson blef där
fängslad, då han i socknens kyrka bevistade gudstjänsten.
Men kyrkoherden Erik i Norrala, hvilken stod på konung
Gustafs sida, intalade sina församlingsbor att väpna sig och
drog med dem till Bollnäs prästgård, där domprosten med
sina män och fångar vistades. Göran tog då till flykten
genom en bakport och lopp till skogs. Fångarne befriades, och
bollnäskarlarne fingo af befallningsmannen löfte om tillgift,
om de kunde fasttaga flyktingen, hvilket de också genast grepo
sig an med. De funno domprosten i en ökstock, med hvilken
han ämnade öfverfara den lilla sjön Herten, samt upphunno
honom med sina båtar. Då han såg sig öfvermannad, slängde
han i vredesmod sin guldkedja och sina guldringar ned i sjön.
Han affördes nu till prästgården och därifrån till Stockholm.
De, som låtit locka sig att träda i hans tjänst, blefvo då till
stor del afrättade, och bollnäsborne fingo försona sin skuld
med pänningböter. Själf hölls Göran i halftannat års tid
fängslad i en kammare på Stockholms slott under ständig
uppsikt af två vaktknektar. Därefter återfick han sin frihet
och drog sig undan till Björnö. Han afled i Uppsala 1543
och begrofs i dess gråbrödrakloster vid sidan af Peder
Sunnanväder.

De sammansvurne västgötaherrarnes uppviglingsbref
kommo till största delen ej fram till sina bestämmelseorter, utan
föllo i stället uti konungens händer och brukades som fällande
bevisningsmedel. Borgmästaren i Stockholm, Anders Simonsson,
uppletade en förslagen stadstjänare, hvilken därvid blef
behjälplig; denne hette Hans, var bördig från Västergötland och
kallades för sin oförvägenhets skull »våghals». På dolda
skogsstigar smög Hans fram öfver Tiveden förbi bevakningsfolket
vid Hofva och gjorde sig i Västergötland väl underrättad.
Därpå drog han tillbaka, försedd med ett förråd af ostar, som
han föregaf sig ämna afyttra. Han for därpå stora landsvägen
öfver Tiveden och lät fånga sig af de vakthafvande. Han
togs i förhör, och som han ej föreföll pålitlig, affördes han
till länsmansgården för att där sättas i förvar. Det var just
dit han ville komma, ty han visste, att brefven från de
sammansvurne där förvarades för afsändning med första lägenhet.
Här ställde han sig illa sjuk, hvarför man ej brydde sig om
att bevaka honom; han fick då tillfälle att mera fritt se sig
omkring. En dag då han var ensam i stugan, upptäckte han
högt uppe på en hylla en afsides ställd ask; han tog ned den
och fann den innehålla bref af misstänkt art. Han låtsade
intet därom, utan gick tillbaka i sängen, »vrålade och lät illa,
som han plägade». Men påföljande natt steg Hans våghals
kry upp, stal bort både bref och ask och gaf sig till skogs
öfver Tiveden på dolda stigar, som han väl kände. Så kom
han utan vidare äfventyr till Stockholm, där asken med dess
innehåll lämnades i konungens händer. För de sammansvurne
föregaf länsmannen, att brefven blifvit förstörda; de trodde
hans ord och läto sig därmed väl nöja. Nils Arvidsson
öfverlämnade likaledes de till Jönköping sända brefven.

<img id="689">Strängnäs domkyrka på 1500-talet.</img>

Sedan konungen vid Uppsala (21 maj) hållit möte med
allmogen från närliggande landsorter, utfärdade han kallelse
till ett riksmöte, som skulle sammanträda i Strängnäs den 17
juni. Dit kallades riksens råd, en del frälsemän, ombud från
köpstäderna samt »två eller tre åldrige och förståndige män
af hvart härad». Det var meningen att här anställa räfst med
västgötaherrarne. Till Måns Bryntesson och Thure Eriksson
afgingo särskilda kallelsebref, i nådig ton affattade, hvarför de
också utan tvekan inställde sig. På utsatt dag öppnades
riksmötet. Eftersom Västerås recess satts i fråga, blef den först
stadfäst, och en lång afhandling, troligen författad af Laurentius
Andreæ, uppsattes till dess försvar. Därefter afhandlades några
mindre betydande lagstiftningsärenden. Sist rannsakades om
Måns Bryntesson, Thure Eriksson och Nils Olofsson, hvilka
alla voro tillstädes. Konungen själf uppträdde efter
vanligheten som åklagare. Måns Bryntesson, som var en talför man,
ordade vidlyftigt till sina medbröders och i synnerhet sitt eget
försvar. All skulden sköts på Thure Jönsson och Magnus
Haraldsson; Måns och de öfrige, hette det, hade ej velat motsäga dem,
men ej tagit någon del i deras anslag. Om någon
brottslighet hos dem kunde bevisas, vore de färdiga att »lägga halsen
under svärdet och kroppen på stegel och hjul». Konungen
tillsporde dem då, om de ville begära nåd eller hålla på sin
rätt; Måns Bryntesson svarade å deras vägnar, att de höllo
på sin rätt. Då framlade konungen och lät föreläsa de
uppsnappade brefven, hvilka de sammansvurna trott vara förstörda.
»Då blef här annat mod på färde.» Thure Eriksson, som
befanns vara den mest brottslige, blef dömd, men sedermera
benådad. Måns Bryntesson och Nils Olofsson »stodo där på
knä och beddes nåd inför rätten, men det var då för sent».
De dömdes båda till döden; det var då midsommarafton. I
domsnämnden sutto bland andra Nils Grabbe, Arendt Persson
och Arvid Västgöte.

De dömde sattes till en början i förvar uti ett vindsrum
hörande till skolhuset i Strängnäs, och stark vakt ställdes
utanför dörren. Måns Bryntesson, som gärna ville rädda sitt
lif, gjorde ett förtvifladt rymningsförsök. Han hoppade ut
genom det högt belägna fönstret och sökte i fallet gripa tag
uti ett päronträd, som därunder växte i skolträdgården.
Men han famlade förgäfves därefter, föll rakt ned i marken
och blef där en stund liggande med brutet ben. Han
lyckades slutligen att krypande rädda sig undan in uti en rågåker
och undstack sig där bland säden. Men spåren röjde honom,
så att han inom kort blef gripen och återförd. Sedan affördes
Måns Bryntesson och Nils Olofsson till Stockholm, där de
undergingo sitt ådömda dödsstraff. Thure Eriksson benådades
visserligen på förbön af sin gamla moder, hvilken varit
tillstädes vid Gustaf Vasas födelse och då iakttagit »segerhufvan»;
men han fälldes till ganska dryga pänningeböter, hvilka
tillföllo konungens skattkammare. Prästen Nils i Hvalstad
dömdes sedermera att i bot erlägga 20 oxar; »vore de än flere,
kunde det ej skada», tillades det.

Thure Jönsson och Magnus Haraldsson gjorde sig
emellertid påminta genom ett lömskt hämndedåd. De hade uttalat
hotelse mot Mats Kafle därför, att han vid mötet i Larf och
dessförinnan ställt sig på konungens sida. Hotelsen verkställdes
på det sätt, att Mats Kafles gård hastigt blef nedbränd och
sköflad. En af mordbrännarne, hvilken blifvit gripen, bekände,
att han af herr Thure och biskop Magnus blifvit mot
betalning vidtalad att utföra illdådet. Konungen återtog då den
lejd, som blifvit dem beviljad och uppmanade invånarne i
Västergötland att söka efterspana och gripa de brottslige
stormännen. Han skref äfven till konungen af Danmark med
begäran om deras utlämnande. Detta utverkades väl ej, men
genom nya påminnelser förmåddes slutligen konung Fredrik
att förvisa dem jämte Gustaf Trolle från sitt rike. Flyktingarne
vände sig då först till Lybeck i hopp om att där få skydd;
men staden, som fruktade att gifva Gustaf ett skäl till
privilegiernas indragning, afslog deras begäran. De vände sig då
till hertig Albrekt af Mecklenburg samt fingo af honom 
tillstånd att uppehålla sig i hans land. Thure Jönssons och
Magnus Haraldssons gods föllo till största delen i konungens
händer.

*
</chapter>

<chapter name="Uppgörelser med Danmark, Lybeck och Nederländerna">
<h2><small>Uppgörelser med Danmark, Lybeck och Nederländerna.</small></h2>

Både före och efter de inre stridigheter, hvarom nyss
berättats, fördes åtskilliga förhandlingar med Danmark, Lybeck
och Nederländerna — de enda utländska makter, med hvilka
Sverige stod i någon närmare beröring. Med Danmark hade
man de fortfarande oafgjorda tvistefrågorna om Gotland och
Viken samt därtill om efterlefvandet af de uppgjorda 
bestämmelserna i Malmö recess. Med Lybeck hade man den
alltjämt återkommande frågan om skuldens afbetalning samt om
stadens för Sverige tryckande privilegier. Med Nederländerna
gällde det att öppna en möjlighet till samfärdsel, utan att
träda Lybecks rättigheter för nära.

Från det till Lybeck utlysta mötet 1525 hade de danska
sändebuden i förtid rest bort, innan de svenska, fördröjda af
motvind, hunnit anlända. Det tvistades sedan om 
skyldigheten att erlägga det dryga vite, som på mötet i Malmö åsatts
för uteblifvande. Om själfva hufvudfrågan kunde således i
Lybeck ingenting förhandlas. Icke desto mindre fingo de dit
anlända svenska sändebuden, Johannes Magni och grefve Johan
af Hoja, ärenden af betydenhet att handlägga. De
underhandlade nämligen med nederländska sändebud, som äfven vid
mötet infunnit sig. Det afslöts ett handelsfördrag på tre år,
hvarunder nederländarne skulle äga rätt att handla på Sverige,
dock med det förbehåll att Lybecks privilegier ej däraf ledo
något intrång. Gustaf sökte med omsorg vårda
handelsförbindelsen med Nederländerna, emedan han hoppades, att den
»dyra tiden» i Sverige därigenom skulle lindras. Därför sökte
han 1527 förnya detta handelsfördrag och förhandlade på
riksdagen i Västerås om möjligheten att inskränka Lybecks
privilegier.

På ett möte i Lödöse 1528 förhandlades mellan svenska
och danska sändebud om de alltjämt kvarstående tvistefrågorna,
utan att något blef afgjordt. Gustaf kunde ej få tillbaka
Gotland och ville ej återlämna Viken. Afgörandet däraf
hänvisades efter vanligheten till ett nytt möte. Utan Sveriges
hörande hade Danmark under några år afstått Gotland åt Lybeck
och sedan fått ön tillbaka. Under tiden behöll Gustaf alltjämt
Viken; han förstärkte där fästena Olofsborg och Karlsborg,
han förordnade fogdar och insatte där äfven svenska präster.
Så förblef det äfven hädanefter, utan att något därvid i
Lödöse åtgjordes. Vidare lofvades, att det »förtret och högmod»,
som från Norges sida visats genom lämnandet af fristad åt
svenska flyktingar, skulle blifva »efter tillbörlighet» straffadt.
Slutligen öfverenskoms, att båda rikena skulle ömsesidigt
bistå hvarandra, ifall den afsatte konung Kristian skulle försöka
ett nytt angrepp.

Sedan förbindelsen med Nederländerna öppnats, ansattes
Gustaf strängare med betalningskraf från Lybecks sida. Han
afsände därför dit grefve Johan af Hoja och den tyske
sekreteraren Wulf Gyler för att träffa uppgörelse om verkliga
skuldbeloppet samt underhandla om betalningsterminerna. Vid
detta tillfälle blef hans syster Margareta på sin återfärd
tillfångatagen af småländingarne. De i Sverige utbrutna 
oroligheterna hade till följd, att Lybeck ansåg sig kunna stegra sina
fordringar, och de svenska sändebuden visade af samma skäl
en större eftergifvenhet. Lybecks fordran för
skeppsutredningen och annan omkostnad uppstegrades sålunda, trots gjorda
afbetalningar, till 68,680 lybska mark. Den skulle
utbetalas på 4 års tid med en fjärdedel hvart år. Dessutom
hade Lybeck en räkning på gifna penningelån, »både
klippingar och tyska mynt», tillsammans 8,689 lybska mark.
Denna summa borde återbetalas under åren 1533 och 1534
med halfparten hvartdera året. Gustaf fann räkningen för högt
tilltagen och villkoren obilliga. Å andra sidan medgafs, att
privilegierna skulle gälla för Lybeck och Danzig, men icke för
de andra hansestäderna. Sedermera genomdref Gustaf, att
endast Lybeck skulle äga rätt att till Stockholm, Kalmar,
Söderköping och Åbo tullfritt införa varor.

I juni 1529 företog hertig Kristian, konung Fredriks
äldste son, en resa till Norge för att där låta hylla sig som
blifvande konung; att Vikens återvinnande ingick i hans planer
och att Thure Jönsson därvid hade sin hand med, ansågs
högst sannolikt. Gustaf påbjöd därför rustningar och begaf
sig själf till Västergötland för att vara de väntade händelserna
närmare. Konung Fredrik ämnade afskicka sändebud, som
skulle oeftergifligt återfordra Viken, men dessa dröjde med
resan. I stället afskickades till Stockholm konung Fredriks
sekreterare Jesper Brochmand för att inleda underhandlingen.
Anländ dit (i september) fick han besked att infinna sig i
Arboga, dit riksens råd kallades att sammanträda den 14
oktober. På utsatt dag öppnades sammanträdet. Den danske
utskickade fordrade 50,000 gyllen som böter för den fördröjda
inställelsen på mötet i Lybeck samt kräfde därjämte Vikens
ofördröjliga återlämnande.

Svaret gafs af konungens nye kansler Henrik Sledorm.
Skyldigheten till böternas erläggande bestreds på anförda skäl.
»Ty», heter det, »Gud rådde på den tiden för vind och väder,
såsom hans makt ännu gör, för hvilken skull sändebuden från
Sverige icke kunde komma fram i tid (på sjön); och öfver
land kunde de icke heller komma för Norrbys skull, som då
regerade i Skåne. Dock kommo konungens af Sverige bud
så tidigt fram till Lybeck, att väl hade kunnat varda kändt och
dömdt i saken, om så mycket hade varit eftersökt, hvad rätt var,
som därefter söktes, huru tillfälle skulle finnas att undvika
rätten». Hvad Viken angår hänvisades till föregående aftal,
att det skulle förblifva under Sverige, tills man därom
kommit öfverens på ett blifvande herremöte. Dessutom erinrades,
att Thure Jönsson »låtit förljuda, att han väntar sig Viken
till förläning af konungen i Danmark, om förenämnde konung
får henne igen; hvad det är konungen i Sverige och Sveriges
rike till bästa eller ej, gifves hvar man till att besinna och
känna.» Då således ingen uppgörelse kunde ske, beslöts att
till sakens afgörande ett herremöte, bevistadt af svenske
fullmäktige, skulle nästföljande sommar sammanträffa i Varberg.

Då således brytning med Danmark hotade, blef det dubbelt
angeläget att tillfredsställa Lybeck. På nyåret 1530 hölls i
Uppsala ett möte af riksens råd, biskopar och prelater. Där
beslöts, att till skuldens betalande näst den största klockan
af hvarje kyrka, kapell och kloster i städerna skulle tagas
»alldenstund icke rådligt var att detta året taga några klockor
af bondekyrkorna på landet». Snart erfor man, att från den
norska sidan ofreden syntes komma fortare, än man väntat.
I Viken tillställdes nämligen ett allmogeupplopp, hvarvid några
af konung Gustafs befallningsmän och tjänare ihjälslogos. Man
antog, att det skett »genom de danskes tillskyndan, som hade
all deras åtrå därtill, att de måtte bekomma Viken igen, på hvad
sätt det ock ske kunde». Gustafs befallningsman på
Karlsborg Jakob Krumme begärde nu att blifva entledigad från sin
befattning. I hans ställe förordnades Åke Klausson, hvilken
fick Viken i förläning med villkor att årligen erlägga 600 mark
örtug samt af sitt län »hålla så mycket folk, som han
betröstade sig». Under tiden syntes man åter vilja begagna
Sturenamnet i upprorssyfte. Kristina Gyllenstjerna
underrättade Gustaf i bref, att hennes son Svante, som vistades i
Danmark, vore i fara att »förskickas af hertig Kristian hit in
i riket med herr Thure till att bedrifva uppror och obestånd».
Holger Karlsson fick i uppdrag att genom Thure Trolle låta
»bespana i Danmark, hvad därom kunde å färde vara».

På utsatt tid hölls det aftalade herremötet i Varberg
(1530). Svenske fullmäktige därvid voro den nyutnämnde
biskop Sven i Skara och riksrådet Holger Karlsson. Det
öfverenskoms då, att Sverige skulle i ytterligare sex år behålla
Viken, men under den tiden »icke besvära menigheten i Viken
öfver deras årliga skatt eller öfver gammal sedvana och
privilegier med någon oskälig eller opliktig beskattning och tunga
mera än som konungens undersåtar med besväras uti Sverige,
och hvad gods, som kyrkor, prelater eller riddersmän hafva
liggandes uti Viken, skall dem icke göras något hinder uppå».
Vikens invånare skulle under denna tid »njuta Norges lag,
rätt och skäl». Dessutom förnyades utfästelsen om
hjälpsändning i händelse af angrepp från den afsatte Kristians sida.
Om svenske konungen ej kunde utgöra den rytteristyrka, som
aftalats, skulle han »förskicka så mycket större hjälp till skepps
eller till fots, hvar behof göres och tillsäges». Tydligt var,
att fruktan för ett angrepp från Kristians sida framkallat
eftergiften angående Viken.

*
</chapter>

<chapter name="Lödöses upphjälpande">
<h2><small>Lödöses upphjälpande.</small></h2>

De med Holland knutna handelsförbindelserna gåfvo ökad
betydelse åt Lödöse och Älfsborg, Sveriges enda oomtvistade
besittningar vid Västerhafvet. Gamla Lödöse, som låg högre
upp vid älfven (i närheten af Lilla Edet), hade aldrig kunnat
få någon uppblomstring, då danskarne genom besittningen af
Bohus fästning och den därstädes upptagna tullen kunde
försvåra eller helt och hållet afskära stadens samfärdsel med
hafskusten. Därför hade under Sten Sture den äldres tid,
måhända redan förut, Nya Lödöse blifvit anlagdt närmare älfvens
mynning, i närheten af det nuvarande Göteborg, där namnet
»Gamlestaden» ännu är ett minne af denna anläggning. I
närmaste omgifningen låg Lindholmen, Thure Jönssons
stamgods.

Samtidigt med det nederländska handelsfördragets
afslutning sökte Gustaf genom ökade förmåners meddelande (1526)
förbättra utsikterna för Nya Lödöse. Han gaf staden
rättighet att förse sig med vall och graf, hvartill bönderna i 
Västergötland skulle med arbete bidraga; han anslog äfven
pänningemedel till erforderliga nybyggnader. Hans besök därstädes
på sommaren 1528 gaf uppslag till nya förbättringar. Eklanda
med underlydande utägor lades då under staden och
utskiftades sedan årligen mellan borgarena. Till hjälp vid den
pågående kyrkobyggnaden förordnades, att S:t Olofs ödestående
kyrka i gamla Lödöse äfvensom Härlanda kyrka och ett
kapell skulle nedbrytas för att med sitt virke komma den nya
kyrkan till godo. Under stadsförsamlingen lades dessutom
Partilleds och Örgryte församlingar, eftersom »staden var
endels för svag att hålla sin kyrka uppe». Det gamla Lödöses
förflyttning till det nya sökte man på allt sätt befordra.
Således blef gamla Lödöses hospital förlagdt till Nylödöse
gråbrödrakloster, hvars munkar förvisades till andra kloster.
Likaså förflyttades den marknad, som om hösten plägat
hållas i gamla Lödöse till Nylödöse. Därjämte blefvo stadens
utskylder för en tid nedsatta. Till gengäld för dessa förmåner
fingo stadens borgare förplikta sig att befästa sin stad »med
vallar, grafvar, skytte och andra värjor, riket till bestånd, efter
deras yttersta makt och förmåga».

Den danske ståthållaren på Bohus slott Klaus Bille sökte
emellertid, så mycket han kunde, göra intrång på dessa 
förmåner. Den aflysta marknaden i gamla Lödöse ville han
flytta öfver till den norska sidan och vidtog äfven anstalter
för att få den gamla tullen vid Älfsborg flyttad till Bohus.
»Men», heter det, »konung Gustaf ville ingalunda lida eller
tillstädja, att rikets gamla tull skulle i någon måtto förläggas,
för hvilken skull han sådant förhindra och afställa lät». Öfver
Klaus Billes oginhet beklagade sig sedan Gustaf vid upprepade
tillfällen. »Så kunna vi», skref han en gång, »dock förnimma,
att han hafver stor afund till oss. Och efter han är oss och
våra undersåtar så hätsk och ansinnig, då måtte man tänka
därtill att göra honom något till godo igen». Under året
1530 ihågkoms staden med en ny förmån. Då förordnades
nämligen, att »den spetalsdel och ränta», som plägat utgå af
Älfsborgs län, skulle uppbäras af kyrkoherden i Nylödöse,
hvilken med dessa medel skulle »besyta och besörja» de
fattiga därstädes.

De förhoppningar, som Gustaf fäst vid Nylödöse, gingo
emellertid icke i uppfyllelse, åtminstone icke i den
utsträckning, som han väntat. Invånarne syntes honom icke förstå
att draga tillbörlig fördel af den öppnade handelsförbindelsen
med utlandet, de visade ingen omsorg om att befästa sin
stad, och de inflyttade borgarena fingo ingen rätt trefnad.
Han uttalade därför vid flere tillfällen skarpa förebråelser. Det
klagades från staden sedan, att de uppstadsborgare, som där
satt sig ned, aflyttade därför, att i Lödöse voro större
skatter än där de förut bodde. Konungen svarade, att detta ej
vore verkliga anledningen, »utan fastmera den olämpliga och
oordentliga skickelse uti många måtto, som I bruke där i byn
och besynnerligen med eder köpenskap i så måtto, att, när
det kommer några skepp eller främmande köpmän till byn,
falle I dem öfver, dyrkandes hvad där kommer in (som en
hop svin) alle i sender. När de det se, sticka de varorna
upp i det dyraste eder i händer; så kan hvar man tänka, är
ock intet under, att den dyrt köper, måste dyrt sälja. Och
genom slik oskicklighet och dyrt köp nödgas mången fattig
man i den landsändan att föra hvad de hafva att sälja in till
de norske eller holländske köpstäder, där de kunna få bättre
köp än hos eder, hvilket tidt och ofta af den mene man
hafver beklagadt varit, ändock I det ingen böter hafven lagt uppå,
och det är den största sak, hvarför eder blifver intet tillfördt,
och att få, som något förstånd hafva, vilja blifva boendes
hos eder».

Åtskilliga andra förebråelser hade konungen att göra.
»Desslikes», skref han, »styrkes där hos eder skröpligen nog
lag och rätt. Så vill ock ingen lida eller sätta den andre,
utan hvar vill vara sin egen herre, och den som största
släkten hafver och mesta ölet förmår lägga upp, blifver för det
mesta aktad och högt uppsatt, och till äfventyrs snarast de
där ringaste förståndet hafva, och gode män, som någon
förfarenhet hafva eller vilja veta stadens och menige mans bästa,
blifva för intet aktade». Om det försummade befästningsarbetet
utlät han sig slutligen: »Så veten I ock själfve, gode män,
hvad privilegier och friheter vi eder och eder stad gunstligen
unnat och gifvit hafve, hvilket uti den akt och mening skedt
var, att I skullen hafva något förbättrat och befäst byn,
menige, riket och besynnerligen den landsändan Västergötland
till nytta och bestånd. Vi förnimma dock, att I hafve där
ganska föga tillgjort, hvilket oss icke mycket behagar. Vi
hafva dock hulpit där mycket till både i ena måtto och andra;
Gud vet, hvad tack vi därutaf förtjänt hafve, eller hvad det
är gjordt före, föga eller alls intet synes däruppå. Därför kunna
vi icke längre tillstädja eller hålla eder slika friheter, bjudandes
eder fördenskull, att I vilje därutinnan förtänkte vara, när den
tid ute är, som våra privilegier innehålla, att I då levereren
in uti vår kammare den skatt, som där utaf byn gå plägar,
utan all förhalning eller skottsmål».

*
</chapter>

<chapter name="Klockskatten och klockupproret">
<h2><small>Klockskatten och klockupproret.</small></h2>

Då konung Gustaf kom på den tanken att använda
kyrkklockorna till betalning af rikets skuld, skedde det på en tid,
då de såsom handelsvaror stodo högt i pris. Af den
blandningsmalm, hvaraf man göt klockor, kunde man äfven gjuta
kanoner, och de behöfdes i stor mängd under de långvariga
krig, hvilka kejsar Karl V hade att föra såväl mot konungen
i Frankrike som mot den turkiske sultanen. Klockmalm
uppköptes därför begärligt af hansestäderna, hvilka till högt pris
afyttrade den för kejserliga härens behof. Med ett sådant
betalningsmedel kunde man sålunda göra sig hopp om en
förmånlig uppgörelse. Å andra sidan förbisåg ej konungen,
att denna gärds upptagande skulle möta stora svårigheter.
Församlingarna sågo i sina klockor icke blott en dyrbar
ägendom, öfver hvilken konungen icke ägde rätt förfoga, utan äfven
vigda och signade helgedomssaker, hvilka ej med själaro kunde
mistas. Synnerligen var detta fallet i landsbygderna. Därför
hade man på herremötet i Uppsala (jan. 1530) beslutit att till
en början affordra denna gärd endast af städerna samt
därstädes från hvarje kyrka uttaga näst den största klockan.
Man fann dessutom rådligast att därom särskildt förhandla
med menigheterna. Två riksråd afsändes därför genast till
Enköping, där köpstadsmän från nästan alla rikets städer
församlat sig till tjugondedagsmarknaden. De gode männen fingo
då klart för sig, att »om gälden icke blefve betald, skulle
svenska skepp och köpmän varda i Tyskland arresterade och
förhindrade, riket till icke litet förfång och skada». De gingo
då beredvilligt in på klockskatten. Från rikets flesta orter
skulle klockorna aflämnas till Stockholm, endast från 
Västergötland till Lödöse samt från Växjö till Kalmar. Vid slutet
af juli månad blef denna egendomliga gärd uppburen.

Det visade sig emellertid, att hvad man sålunda bekommit
ej långt förslog. Man behöfde därför anlita äfven landsbygdens
klockor, och då mötte större svårigheter. Vid nyåret 1531
blef konungen bjuden på barnsöl till sin högt värderade vän
marsken Lars Siggesson i Örebro; som gäster skulle där äfven
en stor del af riksens råd församlas, och dessutom tillstundade
Henriksmässans stora marknad i samma stad. Här var således
godt tillfälle att både för rådet och för menigheten bringa
det ömtåliga ärendet på tal. Det utlystes därför ett allmänt
rådsmöte i Örebro, där äfven Herman Israel, som ombud för
Lybeck, inställde sig. Det beslöts nu, att klockskatten skulle
utgå äfven af landsbygden. De församlingar, som så önskade,
skulle få lösa sina klockor med silfver eller koppar.
Församling, som ägde blott en klocka, skulle slippa med erläggande
af densammas halfva värde. Till fyllnad af skuldbeloppet
skulle dessutom i hvarje församling uttagas hela det årets tionde
samt »hvad mera kyrkan kunde umbära utaf det i hennes
kistor vore».

Med menigheterna underhandlades på förhand så mycket
möjligt var. Till alla landsändar afsändes lugnande och
upplysande skrifvelser. För hvarje landskap utsågos de ypperste
männen, andlige och världslige, att därom fogligen förhandla
på landstingen och bland menigheterna. Sammaledes
förordnades de, som tillika med konungens fogdar skulle utfordra
klockorna samt låta afföra dem till närmaste sjöstäder, »medan
vintern och föret var». Laurentius Andreæ och Staffan Sasse
förordnades att redovisa för uppbörden samt tillse, att den
användes för sitt föresatta ändamål.

De kungliga sändemännen fullgjorde med nit och 
sorgfällighet sitt ömtåliga uppdrag. De fingo ej allestädes goda
ord tillbaka och hade allehanda svårigheter att möta. På
några ställen undangömde folket de klockor, som skulle affordras.
Här och där har man kvarlefvande folksägner om någon göl,
kallad »klockhöljen», där församlingen nedsänkt sin klocka och
sedan ej kunnat få upp den igen. Men trots knot och
klagomål gick uppbörden på de flesta håll rätt väl och lämnade
en god behållning. Till Helsingland och Småland afgaf Gustaf
tacksägelser för visad beredvillighet. Från en del af Uppland
inflöto således nära 90 skeppund koppar, 95 mark silfver och
1730 mark pänningar; Gestrikland lämnade öfver 20 skeppund
koppar, 50 mark silfver och 637 mark pänningar.
Klockuppbörden sträckte sig äfven till Viken, »efter den landsändan»
hette det, »också vore under konungens välde och Malmö
handel klarligen utvisar, att allmogen i Viken skall undergå
samma tunga som konungens andra undersåtar». Tionde fick
af bönderna lösas genom kyrkvärdarnes försorg, och genom
biskoparne kom slutligen beloppet konungens
befallningshafvande till handa.

Den influtna uppbörden öfversändes till Lybeck, där den
först omsattes i pänningar. Konungen hade därstädes en
handelsagent, Henrik Nyebner, hvilken mottog såväl klockorna
som tiondevarorna samt försålde dem till högsta gångbara pris
och till borgenärerna utbetalade de influtna pänningemedlen.
Efter ett års förlopp redovisade han för mottagna 210
skeppund klockkoppar, 36 skeppund annan koppar, ljuskronor till
en vikt af 15 skeppund samt åtskilligt tiondesmör. Ett
skeppund koppar gällde då 20 mark, och sålunda hade han för
denna vara bekommit 5,200 mark i pänningar. Af lödigt
silfver hade han bekommit 443 mark, beräknade till ett värde
af 5,760 mark pänningar. Han hade sålunda en summa af
10,980 mark pänningar att utdela och redovisa.

Såsom man kunde vänta, blef motståndet mot
klockuppbörden starkast i Dalarne. Dit skickades biskop Petrus Magni,
riksrådet Lars Thuresson och några andra ansedda herrar som
sändemän. I februari 1531 bevistade de landstinget i Tuna;
klockskatten utlofvades där med villkor, att ytterligare pålagor
till skuldens betalning ej skulle komma i fråga. Sedan 
begåfvo de sig till de särskilda socknarne och fingo äfven där
i allmänhet goda svar. I Tuna ville bönderna gifva sin största
klocka, och den blef äfven bortförd, men kom ej längre än
till Hedeboda, ty där var det slut med föret.

Dalamännen voro emellertid långt ifrån belåtna, men
visste i början ej, huru de skulle gå till väga. Från Leksand,
Ål och Gagnef kommo socknemän och begärde råd af Måns
Nilsson på Aspeboda, som var en mycket rik och myndig man.
Han rådförde sig då med Anders Persson på Rankhyttan och
båda voro nu intagna af förtrytelse mot konung Gustaf. De
gåfvo det rådet att gifva konungsmännen, som kommo för
att afhämta klockorna, så många hugg de orkade bära, men
ej slå dem till döds. Rådet behagade dalkarlarne väl, och
de beslöto att följa det. »Från denna dag», yttrade Måns
Nilsson, »vill jag aldrig mer hålla med konung Gustaf, och
har jag så mycket gods, att jag väl kan börja ett kif med
honom. Det må väl ock förtryta oss alla, som bo ofvan
Långheden, att konungen kommer öfver Brunnbäcks färja så ofta
och med så stor krigsstyrka honom täckes. Det har ingen
herre eller konung i riket någonsin vågat före honom, utan
alla hafva först begärt om lejd och låtit oss bestämma, med
huru stor styrka de fingo komma. Nu skolen I, dalamän, vara
karlar och icke låta som en fårskock inkätta eder, såsom det
skedde på Tuna gärde». Dalkarlarne bådo nu Måns Nilsson
att blifva deras höfvidsman, men det ville han ej, utan
föreslog i stället Nils i Söderby (Åls socken). Denne åtog sig
uppdraget och begaf sig upp till Leksand, där han uppviglade
socknemännen.

Då konungens utskickade kommo till Leksand, tillsporde
bönderna dem spotskt, om de ville hafva klockor, och
öfverföllo dem därpå, väl 12 mot en. Somliga höllo sändemännen,
andra slogo dem med yxhammare, tills de sågo, att endast
föga lif fanns kvar hos dem. Fogden Lars Eriksson, hvilken
deltagit i befrielsekampen, blef äfven vid detta tillfälle svårt
misshandlad. Andra socknar visade sig nu benägna att följa
det från Leksand gifna föredömet. Tunamännen drogo till
Hedeboda och togo tillbaka sin stora klocka, hvarefter de
utlyste ett allmänt landsting.

Vid första underrättelsen om detta nya »obestånd» begaf
sig konungen till Västerås. I omnejden hade redan samlat
sig bondeskaror från flere socknar i Västmanland. De drogo
fram mot staden och återtogo sina klockor midt för konungens
ögon; somliga tillropade honom därvid onda och hotande ord.
Helsingarne syntes vilja förena sig med dalkarlarne. Bönderna
från Torsåkers socken i Gestrikland drogo till Gäfle, där de
med våld togo sin klocka tillbaka. Från Dalarnes landsting
utfärdades till konungen en skrifvelse, om hvilken han
yttrade: »Det är föga bättre än en uppsägelse af den trohet och
lydnad, som de goda männen i Dalarne oss förr tidt och ofta
hafva tillsagt.» Han fann sig ej kunna något uträtta i
Västerås och begaf sig därför tillbaka till Stockholm.

Till Dalarne skickades nu befallningsmannen i Uppsala
Staffan Henriksson samt Björn Björnsson, en af borgmästarne
i Stockholm, för att underhandla. Då de kommit fram till
Hedemora, märkte de, att vägarne voro besatta med folk,
som hade i sinnet att gripa dem. De kunde därför ej längre
fortsätta sin resa, utan veko af på lönliga skogsstigar samt
kommo genom Gestrikland och öfver Älfkarleby tillbaka till
Stockholm. Då Gustaf fick veta utgången af
sändemännens färd, sade han: »Det är nu dalkarlarnes tid att svärma;
men vår tid kommer nog, och då skola vi se, hvad lycka Gud
vill gifva oss.»

För att stilla den alltmer utbredda oron i sinnena utskref
nu konungen ett riksmöte, som vid Eriksmässan skulle
sammanträda i Uppsala. Dalkarlarne utskrefvo då samtidigt ett
riksmöte i Arboga. Nederst på kallelsebrefvet stod skrifvet:
»Gånge detta bref från länsman till länsman vid lif och gods.»
Men konungen befallde sina fogdar att förhindra
kallelsebrefvets spridning samt afsände äfven skrifvelser till olika
landsorter med uppmaning att ej skicka några ombud till det af
dalkarlarne utlysta riksmötet. Dessa åtgärder fingo önskad
verkan. Herremötet i Uppsala sammanträdde på utsatt tid,
medan marknaden därstädes ännu pågick, men det af
dalkarlarne utlysta mötet »frös bort» af brist på deltagare.

På Eriksdagen (18 maj) begaf sig konungen, åtföljd af
rådsherrarne och en skara väpnadt krigsfolk, ut till 
kungshögarne vid Gamla Uppsala, där allmogen plägade församla
sig. Själf red han, iförd full rustning, upp på den största
högen för att hålla burspråk med allmogen, som stod samlad
nedanför; krigsfolket höll sig ett stycke därutanför på gärdet.
Han tillsporde då uppländingarne först, hvarför de ej dragit
till det af dalkarlarne utlysta mötet i Arboga; de svarade att
     <img l id="690">Gustaf Vasas värja.</img>
de där intet hade att beställa. Därpå ordade
han om klockskattens behöflighet och sporde,
hvarför en del visat sig genstörtiga vid
erläggandet däraf. Då blef det en rörelse bland
folket, så att somliga »begynte bruka
munnen och låta sig höra med onda ord». Då
kunde Gustaf ej längre styra sin vrede. Han
svängde sin värja och tumlade om med
hästen liksom till angrepp, i det han med
häftighet utbröt: »Vi hafva nu länge nog lidit eder
skändeliga mun. I mån nu hellre slå än
banna. Viljen I det göra, mån I hugga till;
vi vilje med vår hop försöka, hvilken skall
behålla marken.» Allmogen föll då på knä
och bad om nåd, som dem på riksrådens
förbön äfven tillsades.

På herremötet beslöts sedan, att
klockskatten skulle till fullo upptagas. Då
upplästes äfven bref från Thure Jönsson och Magnus Haraldsson
till förmån för den afsatte konung Kristian, åt hvars företag
man nu fått skäl att ägna mycken uppmärksamhet. Hvad i
Dalarne förehades, tycktes konungen ej bry sig om; han
ställde sig, som om han »denna upproriska handel slätt
förgätit hade, så att hvar man sig däröfver fast förundrade».
Dalkarlarne gjorde sig emellertid fåfäng möda och kostnad
med att hålla manstark vakt vid Brunnbäcks färja, ty det
kom ingen, som på något sätt oroade dem.

Från rådet fingo emellertid dalkarlarne en på konungens
tillskyndan uppsatt skrifvelse, däri de förmanades att återvända
till lydnad. »Och kunna vi», tillades det, »icke alldeles gilla
eder öfverdådighet, att I utskrifven möte af hela landet,
likasom riksens regemente vore eder befalldt». Dalkarlarne 
begärde då, att ett nytt allmänt möte skulle af konungen
sammankallas, eftersom de ej varit med vid det i Uppsala hållna.
Men därpå svarade rådet afböjande, att det »vore föga
beskedligt att besvära menige man af allt riket att komma till
sådant möte för en landsändas skull, synnerligen för saker,
hvarom alla tillförene redan varit öfverens». I stället
uppmanades de att med det allra första utlämna sina klockor
eller lösa dem med åsatt värdebelopp och sålunda visa, att
de »ville göra ett med menige man i riket». Då nu konungen
allt fortfarande höll sig stilla, ledsnade till slut dalkarlarne vid
att ideligen gå och hålla vakt i skogarne. De hade för denna
vakthållnings skull försummat att sköta sina åkrar, deras
hustrur och barn ledo nöd i hemmet, och själfva hade de ej heller
mycket i matsäcken.

De gingo då till råds med hvarandra och funno skäligt
att gifva sig till freds med klockskatten, om konungen i öfrigt
ville uppfylla hvad de begärde. Sedan rådplägade de om de
villkor, som skulle honom föreläggas. Han borde förplikta
sig att icke komma öfver Brunnbäcks färja med större följe,
än de tilläto, samt att till fogdar och domare hos dem endast
sätta sådana män, som voro i landskapet infödda. Om dessa
öfverläggningar ville de icke, att konungen skulle i förtid
underrättas, hvarför de öfverenskommo, att ingen skulle få sända
honom bud eller bref därom. Men kyrkoherden Hans i Tuna
skickade till Stockholm sin kapellan (hjälppräst) under
förevändning af uppköp för kyrkans räkning och lät honom medföra
ett i kläderna insydt bref, hvilket af gränsvakten ej
upptäcktes. Kyrkoherden omtalade här, hvad dalkarlarne
förehade, samt rådde konungen att sätta en af upprorsledarne,
Inge Hansson, till fogde, hvarigenom oron skulle komma att
lägga sig.

Konungen följde detta råd. Han tillskref Inge Hansson
vänligt, uppdrog åt honom att uppbära skatt och vanliga
utskylder samt bad honom i öfrigt stå på konungens och rikets
bästa; därtill lofvade han att sådant arbete framdeles
gunsteligen betänka samt anslog åt Inge ett rundligt underhåll. Det
behagade dalkarlarne väl, att konungen sålunda tycktes
själfmant vilja gå deras önskningar till mötes. De togo nu för
gifvet, att Inge skulle åt dem mäkla en god förlikning. I
förlitande därpå höllo de sig stilla och voro vid godt mod.

I andra landskap sökte konungen under tiden genom
gunstbevis göra allmogen vänligt stämd. Han bjöd till sig
Upplandsbönder, en skock i sänder från hvarje lagsaga, höll
för dem gästabud och hade med dem mycken lust. Sedan
skickade han till Västmanland inbjudning, att tio man från
hvart härad skulle hos honom inställa sig. Befallningsmannen
Jon skrifvare, en fattig mjölnareson, hvilken genom konungens
gunst bekommit ett rikt gifte, tog sig då för en opåkallad
inblandning. Han höll med allmogen ett möte i Västerås'
klosterstuga och framställde där, huru de utskickade borde
lägga sina ord för konungen. »Till det första», sade han,
»mån I betacka konungen, att han vill spörja sina undersåtar
till råds och icke i allt gå efter sitt eget hufvud, som han
gjort hittills». Därnäst skulle de ogilla, att konungen ämnade
söka sitt giftermål i främmande land; mycket annat »fleperi»
lade han därtill, men bönderna voro för kloka att bruka de
ord, som han ville lägga dem i munnen. Endast Jon själf
hade däraf skada. Konungen fick nämligen snart veta hans
tilltag och lät föra honom fängslad till Stockholm. Där blef
Jon af den uppretade konungen »ömkeligen undfången, fick
heta en bläckbytta, en mjölnaretuter och flere sådana onamn,
blef ock tillspord, om han ville bortgifta konungen efter sitt
högtförståndiga svinehufvud». Sedan fick Jon sitta i ett
långvarigt fängelse, hvarur han först efter erläggandet af dryga
böter lösgafs.

Dalkarlarne längtade nu efter att med konungen träffa
en uppgörelse i godo. De skrefvo till honom i augusti ett
ödmjukt bref med begäran, att han ville »för Guds och deras
böns skull öfverse med det buller, som en del af dem af
oförstånd sig företagit». De lofvade att icke undandraga sig
riksskuldens betalning mer än andra rikets innebyggare samt
erbjödo 2,000 mark i lösen för sina klockor. Konungen svarade
därpå saktmodigt, att han icke alls hade lust att träta med
sina undersåtar eller stå efter deras förderf; han hade därför
sett till deras ödmjuka bön och ville för deras fattigdoms
skull låta sig nöja med den erbjudna lösesumman. Han 
föreställde dem, att konung Kristian stod redo att med en stark
härsmakt inbryta, hvarför det nu gällde att med samlad
kraft afvärja deras eget och rikets förderf. I en ny skrifvelse
tackade dalkarlarne för konungens öfverseende samt lofvade
att för honom offra lif och gods. Sålunda tycktes oron vara
fullt stillad och det goda förhållandet återställdt.

*
</chapter>

<chapter name="Den förste lutherske ärkebiskopen">
<h2><small>Den förste lutherske ärkebiskopen.</small></h2>

<img l id="691">Laurentius Petri.</img>
Alltsedan 1526, då Johannes Magni afvek ur riket, hade
ärkebiskopsstolen i Uppsala stått ledig. Nu önskade
emellertid konungen få den återbesatt, närmast med afseende på sin
snart tillstundande förmälning, då det vore önskligt, att
vigselakten af en hög prelat
förrättades. Frågan om
ärkebiskops tillsättande
hade förut en och
annan gång varit på tal,
men ej fått någon
lösning. I maj 1530
underrättades biskop
Martin i Åbo, att konungen
och riksens råd önskade
honom till Uppsala
domkyrka, »som icke
längre borde stå utan
biskop». Senare fick
den nyvalde biskop Sven i Skara veta, att Uppsala stift
önskade honom till styresman, men denna sak vore »ännu under
öfverläggning». Då helsingarne återkräfde sina klockor,
begärde de tillika, att stiftet snart måtte få en ärkebiskop.
Konungen hade då svarat, att han därpå vore betänkt, men
att man granneliga måste tillse, hvem man uppsätter».

Vid midsommartiden 1531 kallade konungen biskoparne
samt de förnämste af hela riket till ett möte i Stockholm för
att företaga valet af ärkebiskop. Mötet hölls i början af 
september och sammanträdde i Stockholms storkyrka. Fyra män
sattes upp på förslag, nämligen biskopen i Strängnäs Magnus
Sommar, ärkedjäknen Laurentius Andreæ, doktor Johannes
Laurentii och skolemästaren i Uppsala Laurentius Petri. Den
sistnämnde valdes med vida öfvervägande röstflertal,
öfver 100 röster, till hvilka Laurentius Andreæ äfven lade de
14, som på honom fallit. Fyra klerker skickades därpå upp
till slottet för att inför konungen anmäla utgången af valet.
De återkommo med budskapet om konungens stadfästelse
däraf. Biskopskrönikan vet berätta, att konungen »gladeligen
samtyckt» därtill, och det må väl hållas troligt, då den valde
hörde till de fromsinta och saktmodiga män, som konungen
helst såg på rikets biskopsstolar.

Laurentius Petri hade ej på minsta sätt gjort något
buller af sig, men måtte med nit och trohet hafva verkat i sitt
anspråkslösa kall som lärare och som sådan vunnit allas
tillgifvenhet. Tydligen såg konungen hellre honom än den
kraftige, frimodige Olavus på ärkebiskopsstolen. Från 1527 hade
Laurentius Petri varit rektor vid Uppsala högskola; då han
nu besteg ärkebiskopsstolen, var han 33 år gammal.

Den nye ärkebiskopens invigning förrättades längre fram
på hösten i gråbrödrakyrkan (sedan kallad Riddarholmskyrkan)
af biskop Petrus Magni uti närvaro af konungen, som med
egen hand öfverlämnade ärkebiskopsstafven. Därmed häfdades
på samma gång hans anspråk på att vara den svenska kyrkans
högste biskop. Äfven biskopsmössan och kåpan voro af konungen
skänkta och på hans bekostnad förfärdigade. Vigningsakten
skedde »icke med påfviska vidskepliga ceremonier, utan med
Guds ord, böner och händers påläggning». Konungen visade
sig denna gång mer än vanligt mån om att upprätthålla den
nye stiftstyresmannens värdighet. Han anslog till och med
åt Laurentius Petri en lifvakt af 50 man; denne gjorde
emellertid sedermera den för hans uppgift mer passande
förändringen, att han i stället för 50 soldater underhöll vid
högskolan 50 fattiga studerande.

*
</chapter>
<chapter name="Konungens första förmälning">
<h2><small>Konungens första förmälning.</small></h2>

<img l id="692">Katharina af Sachsen-Lauenburg.</img>
Ännu vid uppnådda 35 års ålder var konung Gustaf
oförmäld. Under de närmast föregående åren hade hans
förmälning stundom varit påtänkt, men af olika skäl hade han slagit
den ur hågen. En gång var det fråga om en dansk prinsessa,
till hvilken frieriet skulle förmedlas med Lybecks hjälp; men
konung Fredrik synes hafva visat föga benägenhet för detta
förslag. En annan
gång var det fråga
om en polsk
prinsessa, och Johannes
Magni skulle då föra
giftermålsunderhandlingen, men
planen öfvergafs i följd
af den fordran
konung Sigismund
förmåtts framställa om
sin blifvande mågs
trosbekännelse.
Sedan nu
reformationsverket långt
fortskridit, var konungen
besluten att förmäla
sig endast med en
prinsessa af luthersk
trosbekännelse, och
han hade då ej många
att välja på.

Förmälningstankarne vände sig då till den unga
prinsessan Katarina, dotter till hertig Magnus af
Sachsen-Lauenburg, hvilken hörde till de furstar, som afgjordt anslutit sig
till Luthers reformation. Hennes äldre syster var redan
förmäld med den danske kronprinsen Kristian; genom det 
blifvande svågerskapet med denne hoppades Gustaf äfven kunna
inleda ett närmare förbund mellan Sverige och Danmark.
Giftermålsunderhandlingen fördes af grefve Johan af Hoja, som
tillika med sin grefvinna, konung Gustafs syster, upprepade
gånger besökte det lilla hofvet i Lauenburg; där uppehöll sig
äfven en tid den unge Svante Sture för sin uppfostrans skull.
Från Lybeck ditsändes rådsherren Herman Israel för att vid
underhandlingen medverka.

Om förmälningen kom man i början lätt öfverens. Men
då upprorsrörelserna började utbryta i Västergötland,
Småland och Dalarne, syntes hertigen blifva betänksam och
fruktade, att Gustaf ej skulle få lätt att bibehålla sig på sin tron.
Att konungens syster grefvinnan Margareta blef tillfångatagen
och länge kvarhållen af de upproriska småländingarne ökade
hans oro för sin dotters räkning. Men då Gustaf i följd af
de gjorda svårigheterna hotade att afbryta hela
giftermålsunderhandlingen, gaf hertigen till slut med sig.

För prinsessans afhämtning utrustades en ståtlig flotta
under befäl af Lars Siggesson. Birger Nilsson (Grip), Gustaf
Olofsson (Stenbock) och flera andra ståtligt utrustade herrar
medföljde. Äfven denna gång var konungens syster grefvinnan
Margareta med. Då de kommit fram till Lauenburg, började
hertigen ånyo tveka och gjorde svårigheter; han hade hört
omtalas konung Kristians med understöd af kejsaren
företagna rustningar och var därför orolig för sin dotters säkerhet
i det främmande, af så många oroligheter hotade landet. Då
Gustaf fick kunskap härom, tillsade han strängeligen Lars
Siggesson att utan uppskof begära ord och afsked af hertigen
och att ofördröjligen afresa, ifall denne ville ytterligare förhala
tiden. Då gaf hertigen utan svårighet med sig, och prinsessan
afhämtades.

Ledsagad af sin mor och andra anhöriga, gick prinsessan
Katarina ombord på den svenska flottan och steg i land vid
Stockholms skeppsbro den 8 september. Den 24 sept. firades
förmälningen på Stockholms slott med all den prakt och
högtidlighet, som konung Gustaf mäktade åstadkomma. Vigseln
förrättades af den nytillsatte ärkebiskopen Laurentius Petri.
Gästabud hölls med lust och gamman, med lek och dans.
På slottsbacken utanför danssalen gåfvos ridderliga
torneringsspel. Då rände Lars Siggesson Sparre och Birger Nilsson
Grip emot hvarandra med så jämlik styrka, att båda på en
gång föllo ur sadeln. En reslig holsteinsk riddare, som med
den unga drottningen hitkommit, rände ihop med Peder Svenske,
kallad den lille, och då blef den tyske riddaren två gånger
kastad ur sadeln. Enligt sin vana vid dylika tillfällen lät
konungen samtidigt hålla förlofning för en del af sina män,
hvilka han ville förse med rika giften. Så blef Birger Nilsson
förlofvad med konungens systerdotter Brita Brahe och Gustaf
Olofsson Stenbock med Brita Lejonhufvud. I hela åtta dagar
pågingo bröllopshögtidligheterna. Därpå tog furstinnan af
Lauenburg afsked af sin måg och dotter samt reste genom
Danmark tillbaka till sitt land igen.

Genom sin ungdom och sin skönhet gjorde den unga
drottningen på alla ett godt intryck i början, men det
bibehöll sig ej i längden. Genom sitt lynne, som lär hafva varit
nyckfullt och besynnerligt, passade hon ej väl samman med
en make af konung Gustafs sinnesart. Deras böjelse och
lefnadsvanor voro hvarandra äfven så olika, att missförstånd
ofta måste uppkomma, helst som det just icke var lätt för
hvem som helst att hålla stadigt samförstånd med konung
Gustaf. Den oerfarna, ringa utvecklade drottningen fick
sålunda en svår ställning, och det var väl icke på blott hennes
sida, som felet låg, att äktenskapet ej blef lyckligt.

Tanken på kronans ärftlighet kom fram samtidigt med
tanken på konungens förmälning. Sålunda var ett slags
arfförening öfverenskommen redan före hans bröllop. På herredagen i
Vadstena 1526 beslöts uttryckligen, att »därest Gud den
allsmäktige barn eller arfvingar, såsom förmodligt är, gifvandes
varder, och det vore söner, då skulle den äldste sonen,
därest han därtill är tjänlig, hvar ock icke, skall en utaf de andra
sönerna, som därtill skickligare vore, till det kungliga
regementet närmast vara; och de andra sönerna, hvar de flere voro,
skola med land och län, såsom konungabarn ägnar och bör,
försedda blifva». Det redan i detta beslut uttalade hoppet
om en tronarfvinge gick i fullbordan två år efter konungens
förmälning. Den 13 december 1533 födde drottningen en
son, som i dopet fick det gamla svenska konunganamnet Erik.
»Af hvilken önskelig födelse», slutar Peder Svart sin krönika,
»hela riket blef fröjd och glädje, och konung Gustafs
regemente blef därigenom mycket styrkt och stadfäst, så att ingen
numera dristade gifva sig upp emot honom förrän den
ogudaktige bofven och kättaren Nils Dacke».

*
</chapter>

<chapter name="Kristian II:s återkomst och fängslande">
<h2><small>Kristian II:s återkomst och fängslande.</small></h2>

Efter många fruktlösa ansträngningar hade det slutligen
lyckats den afsatte konung Kristian att i Holland
sammandraga en liten härsmakt, mest äfventyrarfolk, hvarmed han
mycket besvärade landet. Kejsar Karl V utbetalade äfven
50,000 gyllen, som ännu återstodo af den aflidna drottningens
brudskatt samt lämnade honom dessutom en liten flotta af
12 skepp. Holländarne gåfvo desslikes bidrag till utrustningen,
mest för att sålunda blifva af med det för dem ganska
besvärliga krigsfolket. Kristian ansåg sig då nog stark att återtaga
sina förlorade riken. Missnöjda flyktingar, sådana som Gustaf
Trolle, Thure Jönsson och Magnus Haraldsson, samlade sig
åter hos honom och sökte genom uppviglande bref underhålla
de gamla oroligheterna eller tillställa nya. Gustaf Trolle
afsändes på förhand till Norge, där han med biträde af sin vän
ärkebiskop Olof lyckades vinna ett stort anhang åt konung
Kristian samt uppbar för dennes räkning betydliga
pänningsummor.

Den 25 oktober 1531 afseglade Kristian från Mardyk i
Holland med en flotta af 25 skepp och en härsmakt af 8,000
man. På sjöfärder hade han förut haft otur och hade så nu
med. Flottan öfverfölls och blef till en stor del förskingrad
af en häftig östanstorm, två af skeppen förliste vid den skotska,
tre vid den frisiska kusten. Med blott 11 skepp landsteg
Kristian (9 nov.) vid Oslo (i hvars närhet sedermera Kristiania
anlades). Därifrån skref han till Gustaf Trolle och ärkebiskop
Olof, hvilka båda vistades i Trondhjem, samt uppmanade dem
att sammankalla lagmännen, borgmästarne samt andra ansedda
män till ett riksmöte i Oslo. Det visade sig, att de båda
ärkebiskoparnes arbete för konung Kristian ej varit fruktlöst,
men hela Norges rike hade de ej för honom vunnit, utan det
stod nu söndradt i två mot hvarandra kämpande partier. Till
Kristians parti under ledning af ärkebiskop Olof slöto sig
biskoparne Hans i Oslo och Magnus i Hamar; på denna sida trädde
en öfvervägande del af Norges allmoge och stadsmenigheter.
På konung Fredriks sida stodo rådsherrarne Vincent Lunge
och Nils Lycke samt biskop Olof i Bergen. De befästa
slotten höllos honom fortfarande tillhanda, Agerhus af Magnus
Gyllenstjerna, Bergenshus af Eskil Bille, Bohus af Klaus Bille.
Dessa män voro till största delen af dansk härkomst och
sammanslöto sig som ämbetsmannaklass gent emot den stora
bondemenigheten.

<img id="693">Bohus slott.</img>

Det skepp, på hvilket Thure Jönsson och Magnus
Haraldsson befunno sig, drefs af stormen till Malesund på den
Bohuslänska sydkusten. Därifrån drogo de till Kongälf och
sammandrogo där sitt medförda krigsfolk. Så ingick början af
året 1532. För att locka Klaus Bille till affall skref Thure
Jönsson till honom ett bref med sin »vänliga och kärliga
hälsan.» Han förtäljde omständligt, huruledes man nu af konung
Kristian hade intet annat än godt att förvänta, hvarför herr
Klaus borde »falla hans nåde skyndsamligen till». Brefvet
slöt med den sedvanliga afskedshälsningen: »Eder härmed
Gud befallandes med eder kära husfru, barn och vänner.»
Klaus Bille gaf därpå ett föraktfullt svar, däri herr Thure på
ett för honom säkert oväntadt sätt fick sina ord igen. Det lyder:
»Hälsan efter tidens lägenhet. Må du veta, Thure Jönsson,
att jag fick i går din skrifvelse med några dina lösaktiga ord,
därmed du aktade bedraga mig från min ära, besmitta min
redlighet och ed och göra mig lik dig själf, hvilket Gud förbjude,
som alla ärliga mäns samvete bevarar. På det myckna och
bedrägliga tal, som ditt bref innehåller, bekänner jag mig af
Guds försyn vara för god att gifva dig andra och bättre svar
än detta mitt bref förmäler. Du hafver så tidt vändt och
slitit din kappa, att hon nu är så jämmerligen sliten på båda
sidor, att hon icke kan tjäna mer ibland någon redlig mans
klädebonad. Intet mera uppå denna tid, utan jag befaller dig
den, som Gud fader befallde den man, som hans enda son
förrådde». I vredesmod försökte då herr Thure upprepade
stormningar mot Bohus slott, men blef hvarje gång med
kännbar förlust tillbakaslagen.

Konung Kristian höll emellertid det föranstaltade
riksmötet i Oslo, där han af en talrik menighet hyllades. Gustaf
Trolle hade där äfven infunnit sig och stannade kvar. Första
försöket gjordes mot det närbelägna slottet Agerhus, till
hvars belägring en bondehär uppbådades. Kristian skref till
Magnus Gyllenstjerna, försäkrade honom om sin nåd och
uppmanade honom att med det snaraste öfverlämna slottet.
Magnus Gyllenstjerna svarade slugt, att han vore därtill villig,
men för syns skull ändå måste begära undsättning, hvilken
nog ej kunde komma, och därför betingade sig uppskof tills
i mars månad. Kristian lät däraf intala sig, men före ingången
af mars månad hade Magnus Gyllenstjerna från Kroneborgs
slott bekommit en förstärkning af 1,000 man. Han förde då
helt annat språk, och Kristian belägrade sedan fruktlöst
Agerhus slott.

Från de svenska herrar, som anslutit sig till konung
Kristian, skickades till åtskilliga rikets landsorter uppviglingsbref,
men äfven detta tilltag aflopp lika fruktlöst. På herremötet
i Uppsala visades dylika bref, hvilka skrifvits af Thure
Jönsson och Magnus Haraldsson. Till Dalarne och Helsingland
skref Gustaf Trolle. Men dalkarlarne, som återvändt till
trohet mot konung Gustaf och i alla händelser icke ville hafva
något med Kristians parti att göra, gåfvo eftertryckligt svar
på tal. »Vi minnas nog», utläto de sig, den kristendom
Gustaf Trolle långfredagen 1520 beviste mot fattige svenske män,
hvilken kristendom var ett bödels- och icke ett biskopsämbete.
Ty mågen I icke vända edert sinne och eder näsa hit. Där
I med eder hop och edert parti gifven eder hit in i Dalarne,
äre vi alla så till sinnes och öfverens att, så länge skäkta och
pil räcka, våga vår hals däremot, så många som här i Dalarne
femton år gamla äro. Betänker, att I och edra medhållare
aldrig varit svenske män hulde och trogne. Ty vedersäga
vi, menige man, eder alldeles.»

Då Thure Jönsson misslyckats utanför Bohus, drog han,
åtföljd af andra höfvidsmän, med 1,200 landsknektar in i
Viken och belägrade Karlsborg. Åke Klausson, som skulle på
egen bekostnad hålla manskap till detta fästes försvar, hade
därvid visat sig väl nidsk och fick nu hårdt plikta därför.
Vid stormningen värjde sig slottsknektarne manligen, men Åke
blef själf skjuten, och manskapet måste då underhandla. Slottet
kom sålunda i fiendens händer samt blef nedbrändt och
förstördt.

Gustaf var under tiden ej overksam. Han vände sig till
konung Fredrik för att förvissa sig om samverkan från dennes
sida. För Lödöse och Älfsborg var han i synnerhet orolig.
Till Severin Kijl skref han (7 jan.): »Så är det icke vårt begär,
att I skole därinne låta bekräkta eder och icke hafva så
makten till att försvara eder och komma däröfver om halsen, utan
hellre där I förnimmen, att det vill gälla Lödöse till, att I
då låte det blifva en öde stad, stickandes eld därpå. Förvarer
de skott därinne äro och bemanner dess bättre slottet». Själf
reste konungen vid årets början till Arboga, där krigsfolk
sammandrogs och vapensyn hölls. Lars Siggesson, Holger
Karlsson och Knut Andersson förordnades att med meniga
frälset af Västergötland, Östergötland och Småland draga ned
till Lödöse. Konungen sökte inskärpa all försiktighet i striden
mot Kristian och skref därom: »Därför är oss allom ganska
rådligt, att vi göre honom motstånd och icke tillstädja honom
att göra, såsom hans onda mening och uppsåt är. Men efter
det han hafver mycket krigsfolk med sig, syntes oss icke 
rådligt vara, att vi skulle gifva oss till slags med honom och
spilla där folk utöfver, med mindre vi hade så stor makt med
oss, att vi äre honom fyra- eller sexdubbelt starka, till
hvilket vi behöfva menige Sveriges inbyggares hjälp och
bistånd». Han föreskref därför ett uppbåd af 1,500 man från
hvar lagsaga, utrustade med armborst, pil och skäktor samt
två månaders kost. »Och så vilja vi», skref han, »göra honom
sådant motstånd, att han icke oftare skall längta hit, och
vilje därutöfver våga all den del Gud oss unt och förlänt
hafver, att Sveriges inbyggare skola komma till frid och
rolighet igen».

Till Köpenhamn afsändes riksrådet Peder Hård samt
biskop Sven i Skara för att med regeringen därstädes rådgöra
om samverkan. Sändebuden skulle spörja »huru den läglighet
sig begifver, att konung Kristian är gifvet så stort tillfälle att
inkomma i Norges rike». Dansk härsmakt borde långt förut
hafva afsändts till Norge; nu skulle påyrkas snar utrustning
och afsändning däraf. För egen del ville konung Gustaf
bevisa sig som en god och tro nabo bör göra efter yttersta
makt och läglighet, och icke begära för slik bekostnad hvarken
land eller fäste, förmodandes också detsamma af de gode herrar
igen. Sådan var sändebudens instruktion. De kunde
emellertid i Köpenhamn föga uträtta, emedan konung Fredrik afrest
till Holstein och det danska riksrådet visade föga ifver.
Endast med Lybeck ingicks aftal om hjälpsändning med några
krigsskepp, hvilka framdeles också anlände.

Vid slutet af januari reste Gustaf till de södra
orterna och uppehöll sig då någon tid i Jönköping. Därifrån
skref han till den vid samtingsmarknaden i Strängnäs församlade
menigheten, omtalade sitt förbund med konungen i Danmark
och förmanade till endräkt. Han tillade de mycket sägande
orden: »Så stån nu fasta på eder sida och låten icke något
obestånd uppkomma ibland eder, så varder oss svenske män
intet skadandes; när vi drage öfverens inbördes, så hafva de
utländske ingen makt emot oss». Från Jönköping utfärdades
äfven en rundskrifvelse till menigheter i Småland, med hvilka
Gudmund skrifvare förut underhandlat om utrustningen, ehuru
med ringa framgång. »Som vi förstått hafva», skref konungen,
»så beklagen I eder stora armod och fattigdom, som I uti
stadde äre. Så känne Gud, att det hafver alltid varit oss
storliga emot, att vi skulle betunga eder, och hafvom det
aldrig gjort, utan då uppenbara nöden hafver drifvit oss
därtill.» Han fortsatte: »Så hafva vi ock förstått, käre vänner,
att somliga af eder falla däruppå, att de vilja hellre, att vi
skulle soldera oss främmande krigsfolk, än att de ville själfve
gå ut, och de ville komma oss till hjälp att hålla sådant folk
uppe. Och sätta vi det ännu in till eder själfve, hvad I hellre
viljen göra sådant folk, som vi tillförene begärade, eller en
hjälp till att hålla främmande krigsfolk med, så att I skolen
kunna märka den godvilja vi hafva till eder». På samma
gång skickades borgmästaren Nils Arvidsson samt Esbjörn
skrifvare för att med menigheterna ytterligare förhandla. Gärna
ville emellertid konung Gustaf hafva i sin tjänst de småländska
skyttarne. Till Severin Kijl skref han (25 febr.): »Må du
hafva råd med herr Thure Trolle, Jon Olsson och flere gode
män där nedre, att det kunde skickas bud till Småland efter
goda skyttar. Och är oss undervist, att i Värend skola väl
finnas de med rör (skjutgevär) umgå kunna, dem vi gärna
hade i vår tjänst».

Af de redan förda striderna hade emellertid konung
Kristians medförda krigsmakt blifvit ansenligt medtagen, så att
det fanns ej mycket i behåll. Själf vistades han nu i Kungälf,
där han åter sammanträffade med Thure Jönsson. Den
svenska krigsmakten samlade sig emellertid, väl utrustad, vid
Lödöse under Lars Siggessons befäl och närmade sig till Kungälf.
Öfver den tillfrusna älfven drogo 3,000 man in på ön
Hisingen. Kristian, som stod vid Thure Jönssons sida, såg
trupperna draga förbi, och det var med sviken förväntan han gaf
akt på deras goda utrustning. »I hafven bedragit mig, herr
Thure», yttrade han misslynt, »då I sagt, att i Sverige skulle
inga hofmän (välrustade krigsmän) finnas. Hvad är det nu,
som jag ser där borta? Månne de äro käringar.» Nästa
morgon fann man Thure Jönssons kropp liggande hufvudlös på
gatan i Kungälf. Hvem det var, som anbefallt och verkställt
afrättningen, fick man aldrig reda på. Att det kommit från
Kristian är ej fullt säkert; Klaus Bille omtalade nämligen 
sedan för konung Gustaf, att han funnit märkliga bref i den
afrättades kläder.

Det svenska manskap, som gått öfver till Hisingen, hade
emellertid ingen framgång, mest i följd af anförarnes
ovarsamhet. Det tog en ofördelaktig ställning vid en liten stridt
rinnande å, som flöt ut i den stora älfven och ej kunde
tillfrysa. En mängd ryttare drunknade, då de sökte komma
öfver den lilla ån, än flere nedskötos af fienden, då de måste
utrymma den illa valda ställningen. Från en närbelägen höjd
åsåg Kristian denna framgång, den sista han i sitt lif fick
röna. Han flyttade nu sitt läger öfver älfven och förlade det
vid Skepplanda kyrka, där han blef kvar en vecka för att
bättre kunna skaffa lifsmedel åt sitt folk. Men de svenske
»gjorde honom öfverallt vägen trång», så att han led stort
afbräck; några hundra man af hans folk ihjälslogos och många
tagna fångar sändes till konung Gustaf, som då vistades i
Riseberga. Kristian blef nu så försvagad, att han »en ringa
makt igen behöll, den ock så utsmäktad blef af hunger, svält
och köld, så att många störtade döda ned, där de gingo eller
stodo.» Han bröt därför upp från Skepplanda och drog sig
med den lilla återstoden af sin här, omkring 2,000 man,
tillbaka till Oslo.

Kristians härsmakt var nu, hufvudsakligen genom svenska
vapen, oskadliggjord, utan att man från Danmarks sida ännu
hade nämnvärdt ingripit. Men i mars månad utsändes några
danska och lybska skepp, som lade till utanför Oslo;
deras manskap undsatte Agerhus med lifsmedel samt
uppbrände en del af Kristians skepp. I maj anlände till Oslo
hufvudstyrkan af den danska och lybska flottutrustningen
under befäl af biskopen på Fyen Knut Gyllenstjerna, bror till
höfvitsmannen på Agerhus. Kort därefter uppbrändes
Kristians återstående skepp jämte alla hans sjöbodar och magasin
vid stranden. Han var sålunda nu afskuren från återvägen och
hade knappast någon utsikt att undkomma; hans anhängare
öfvergåfvo honom nu äfven hoptals.

Knut Gyllenstjerna var försedd med vidsträckt fullmakt
att bjuda och förhandla å konung Fredriks vägnar. Till
honom vände sig nu Kristian i sitt betryck och fick det rådet
att inställa sig hos konung Fredrik för att med denne
personligen förhandla. Det lofvades honom säker lejd, om han
läte sig på flottan öfverföras till Danmark. Han ingick därpå
och skref till konung Fredrik ett ödmjukt bref. »Vi komma
nu», utlät han sig, »som den förlorade sonen, icke allenast som
vår käre farbroder, utan såsom vår pånyttfödde broder i Kristo,
bedjandes hugsvalelse, hjälp och tröst. Vi hoppas till Gud,
att I mildeligen sen till vårt stora och långa elände, hvilket
har trängt oss till denna handel». Det hopp, som han,
tydligen med inre oro, uttalat, gick emellertid icke i uppfyllelse.
Skeppet, på hvilket han affördes (i början af juli), fick i fem
dagar vänta utanför Köpenhamn, medan konung Fredrik
öfverlade med sitt riksråd; Knut Gyllenstjerna själf uppgaf de
svepskäl, på hvilka den utlofvade lejden kunde brytas. För
Kristian tillkännagafs nu, att konung Fredrik befann sig i Flensburg
och där inväntade honom. Skeppet afseglade, men det drog
Flensburg förbi. Kristian började då bittert gråta och
beklagade sig, att han »fallit i händer på slika män, som aktade
hvarken eder, löften eller sigill». Han hade fallit för samma
svek, som han själf i forna dagar begått mot Gustaf Eriksson.
I Sönderborgs slott på ön Als insattes han, i början
någorlunda drägligt, men sedermera i ett trångt och mörkt
fängelsehvalf, tillsammans med en norsk dvärg, som blef hans enda
sällskap. Dörren tillmurades, så att endast en liten glugg
lämnades öppen. Ej långt efter Kristians fängslande afled konung
Fredrik. På Sönderborg satt emellertid den fångne konungen
i tolf år utan nämnvärd mildring i sitt sorgliga lif. Först år
1544 upptogs åter dörren, och han fick sedan njuta åtskilliga
bekvämligheter, men bevakades fortfarande strängt. Än mera
förbättrades hans ställning 1549, då han utsläpptes ur fängelset och
fördes till Kallundborgs slott, där han fick furstligt underhåll
och allehanda tidsfördrif; han var då en utlefvad gubbe, för
hvilken ingen längre behöfde frukta. Ännu ett årtionde fick
han upplefva; han afled 1559, således blott ett år före konung
Gustaf.

Samtidigt med Kristians fängslande afträddes, med
åberopande af Varbergs recess, Viken till Danmark för att
återförenas med Norge. I själfva verket hade Gustaf genom 
förlusten af Karlsborg mist den enda något så när fasta plats,
han i detta landskap innehade. Underhandlingen fördes af
Klaus Bille, hvilken skulle mottaga Viken som län; han
förband sig att till konung Gustaf gifva ett vederlag af 1,200
rhenska gyllen, hvilka skulle aflämnas i Lybeck. Om
bekommandet af Thure Jönssons uppsnappade bref skref Gustaf
sedan till honom enträget flera gånger.

*
</chapter>

<chapter name="Sista dalkarlsräfsten">
<h2><small>Sista dalkarlsräfsten.</small></h2>

Det buller, som i Dalarne uppkommit för klockskattens
skull, var längesedan både stilladt och förlåtet. Men det var
ändå icke konungens uppsåt att lämna det ostraffadt. Han
hade endast uppskjutit den räfst, som han hade i sinnet, så
länge fruktan för den återkomne konung Kristian höll honom
tillbaka; nu var ingenting att frukta från det hållet, och äfven
i Dalarne höll man sig stilla i tillit till den ödmjukt begärda
och vänligt gifna förlåtelsen. Till räfsten hade emellertid
konungen redan förberedt sig genom den under förebärande af
Kristians farlighet uppbådade mängden af krigsfolk; huru han
hade för afsikt att sedan bruka detta, kom snart i dagen.
Ännu en tid fortfor han att insöfva dalkarlarne i säkerhet och
sökte slutligen med list få deras hufvudmän i sitt våld.

I början af december 1532 utlyste konungen en allmän
vapensyn, som vid tjugondedagstiden följande året skulle
hållas i Västerås; allt frälsemanskap skulle där infinna sig
välrustadt till häst och till fots. »Det I ingalunda försumme, vid
edert frälse till görandes», hette det i kallelsebrefvet. Riksens
råd och fullmäktige från hvarje lagsaga kallades samtidigt att
där inställa sig till herremöte. Den 29 december afläts en
skrifvelse till »dannemän alla, som bygga och bo i menige
Dalarne, kärlige med Gud, käre vänner». Konungen bad dem
vänligt att skicka fullmäktige till Västerås »för några
märkelige sakers skull, som oss nu nyligen förekomne äro, där oss
och menige riket stor makt uppå ligger». Kallelsen slöt med
orden:  »Därför är vår vilja och begäran, att I alle gode män,
hvar vid sitt namn, vele komma till oss till samma möte och
dela edra goda råd med oss och flere riksens innebyggare
här nedre. Och tager här ingen försummelse före, utan
beviser eder som trogne undersåtar bör göra; i hvad måtto vi
kunne ramma edert bästa och bestånd, göre vi alltid gärna».
Till bergsmännen, helt visst med tanke företrädesvis på Måns
Nilsson och Anders Persson, afläts ett särskildt kallelsebref,
som uppmanade dem att »<i>alla</i> komma där ned, på det
menige riksens innebyggares råd beslutas skall, och icke fördröjas
med något skotsmål till dem som hemma äre».

Till vapensynen i Västerås samlades i början af år 1533
omkring 15,000 man, den största härsmakt, som Gustaf
dittills haft på ett ställe samlad. Riksens råd infann sig äfven,
men fick endast några ägendomstvister att afgöra, ty
dalkarlarnes hufvudmän hade, varnade af hvad förut händt, aktat
sig för att komma. Nu afläts (19 jan.) till Dalarne en ny
skrifvelse, som meddelade rådets beslut att låta afskilja dem,
som varit vållande till det företagna obeståndet, företrädesvis
»en part af dem, som där hafva bott på Kopparberget, Måns
Nilsson och flere med honom». Hvad konungen hade i
sinnet, omtalade han öppet. »Varer oss därtill behjälplige»,
skref han, »att ofta nämnde Måns Nilsson må komma oss till
handa, som eder ock själfve makt uppå ligger, att I icke
skolen njuta honom ondt åt, utan låter honom bättra, som brutit
hafver. Och befatter eder intet med hans sak, efter det att
I väl vete, huru han hafver varit en rot till allt det obestånd,
som däruppå hos eder skedt är. Så, käre dannemän alla,
gifve vi eder ock till känna, att vi nu hafve aktat med vårt
älskliga riksens råd draga upp till Kopparberget att hålla där
räfst och låta hvar man, fattiga och rika, ske lag och rätt,
och skole I icke förundra, att vi drage där så starke upp, ty
vi hafve så ofta vordit undsagde af Måns Nilsson och hans
parti. Därför måste vi ju hafva makten med oss.»
Skrifvelsen slöt med påbjudandet af en betydlig kostgärd, som skulle
erläggas till krigsfolkets underhåll.

Kort därefter bröt konungen med den samlade
krigsmakten upp från Västerås och drog norrut. Det väckte
öfverraskning, och några af krigsöfverstarne tillsporde honom, hvart
det skulle gälla på. Han svarade: »Dit I sen mig draga förut,
skolen I skynda efter.» Från Väsby skref han (30 jan.) till
Dalarnes menighet, att han nästföljande söndag ämnade hålla
landsting på Kopparberget, där 12 gode män från hvar socken
skulle inställa sig, försedda med den sammanskjutna
kostgärden. »Vi komma upp till eder», hette det, »att skaffa eder
lag och rätt och icke till att veta edert argesta». Kyrkoherden
i Tuna, mäster Hans, fick samtidigt tillsägelse att medföra
så mycket kyrksilfver, som kunde anträffas, samt alla i
kyrkan förvarade bref och register. Vid Brunnbäcks färja hade
dalkarlarne tolf år förut segerrikt kämpat för Gustaf Eriksson
och meniga Sveriges befrielse; nu drog här Gustaf Eriksson
med samlad krigsmakt in i Dalarne, nästan på fiendevis.

Så snart konungen kommit öfver Brunnbäcks färja,
utsändes knekthopar åt olika håll för att gripa dem, som varit
obeståndets hufvudmän. Anders Persson på Rankhyttan, Nils
i Söderby och den kort förut tillsatte fogden Inge Hansson
blefvo genast anträffade och fasttagna. Måns Nilsson flydde
långt in i skogen och gömde sig i en kolmila. Han
anträffades slutligen på det sättet, att knektarne, vägledda af
fogden Lars Eriksson, togo med sig hans hund, hvilken vädrade
upp sin husbondes spår och sålunda med sin tillgifvenhet
beredde hans ofärd. Många, som ej själfmant ville begifva sig
till det med bäfvan motsedda mötet på Kopparberget, blefvo
med våld ditförda. Bland dem voro åtskilliga präster, som
visste med sig, att de icke hade något godt att vänta.

Då menigheten sålunda sammanförts, slog krigsfolket i
full vapenrustning en ring om densamma. Konungen såg
fruktansvärd ut, där han, omgifven af sitt råd och en väldig
vapenmakt, satt till häst framför krigarleden. Dalkarlarne
föllo på knä och afvaktade bäfvande sitt öde. Först talade
Lars Siggesson allvarliga och värdiga ord, såsom hans sed
var. Därefter förehöllo Erik Fleming och andra rådsherrar
dalamännen, huru illa de hållit den trohet, som tillförene
lofvats. Slutligen höjde konungen med vrede sin röst och
talade hotande ord.

Han frågade dem, om de ville hålla honom för en
lekfågel, som hvarje år skulle spela för dem; det skulle nu blifva
<img id="694">Slaget vid Brunnbäcks färja.</img>
det sista spelet, och ville han hafva en sådan ända på saken,
att antingen skulle Dalarne blifva en lydig eller en platt öde
landsända. Men fiendeland ville han där icke hafva; hellre
skulle han där hålla sådan mönstring, att dädanefter skulle
hvarken hund eller hane höras i den landsändan. Han
frågade dem vidare, om de ville hafva landamäret vid
Brunnbäcks älf, såsom Måns Nilsson och hans parti yrkat, och om
det ej skulle vara konungen lofligt att draga däröfver, med
mindre han skulle tigga gunstig lejd af bergsmännen och dem,
som bodde ofvan Långheden.

I sådan anda hölls stämma från morgonen ända till sena
aftonen. Dalkarlarne lågo hela tiden på knä och svarade med
största undergifvenhet på de dem förelagda spörsmålen.
Menigheten ålades att angifva obeståndets tillskyndare, och dessa
blefvo genast framförda för att fängslas. Likaså utmönstrades
de, som i Leksand slagit och misshandlat konungens
sändemän; de fördes genast fängslade till sin höfvitsman Nils i
Söderby. De förskräckta dalamännen ropade och skriade på
Måns Nilsson, att han så skändeligen förledt dem till denna
öfverdådighet, samt yppade, huru grufveligen han förtalat
konungen. De, som felat hade, gåfvo skuld somt på sig själfva,
somt på sina kyrkoherdar och andra, som deras ledsagare
varit; de gåfvo konungen rätt och sig själfva orätt, bådo om
nåd och barmhertighet och lofvade, att de aldrig någon tid
ville honom förtörna. Konungen benådade dem då till slut,
sedan han först ur hopen utplockat det skadliga ogräset.
De blefvo sedan fromme och gjorde honom ej mer något
motstånd, så länge han lefde.

Afrättningar företogos närmast efter, en och annan
måhända redan under detta fruktansvärda skräckmöte. Nils i
Söderby blef jämte fyra andra halshuggen (eller rådbråkad)
vid Kopparberget. Deras afhuggna hufvud sattes på ett bräde,
som uppfästes på en hög stång, Nils' hufvud i midten, prydt
med en näfverkrona, samt två hufvud på ömse sidor därom.
Måns Nilsson, Anders Persson, Inge Hansson samt de
fängslade prästerna affördes till Västerås, dit konungen
återvände. Därifrån fördes de till Stockholm och blefvo där en
tid hållna i fängelse. Följande år (1534) vid fastlagstiden 
ställdes de till rätta inför det samlade rådet på Stockholms
rådhus. De blefvo då dömda till döden och kort därefter
afrättade.

<img id="695">Gustaf Vasa.
(Kopparstick från år 1559, men tydligen taget efter ett äldre porträtt.)</img>

Mesta deltagandet fäster sig vid Måns Nilsson på
Aspeboda och Anders Persson på Rankhyttan, hvilka under
Gustafs flykt och befrielsekampen stått honom bi. Måns Nilsson
var den rikaste mannen i Dalarne; sägnen visste berätta, att
han skodde sina hästar med silfver. Han ägde en betydlig
andel af Falu grufva, där ett af malmstrecken ännu bär hans
namn. På sista tiden hade han blifvit förbittrad på konungen,
och konungen var det ej mindre på honom, såsom bland
annat af domsbrefvet synes. Måns tillvitades däri bland annat
att hafva stått i förbindelse med Peder Gröm, således med
daljunkaren, hvilket väl svårligen kan hafva varit
sanningsenligt. Anders Persson anklagades hufvudsakligen för att hafva
undertecknat den af dalkarlarne utfärdade kallelsen till
riksmöte i Arboga. För Dalarnes landsting och gamla friheter,
sådana de med stöd af åldrig häfd fattades, hafva båda
kämpat och fallit samt förtjäna därför ett deltagande, som ej
kommer vanliga statsbrottslingar till del. Straffets följder drabbade
icke eller åtminstone i jämförelsevis ringa grad deras
efterlefvande familjer. Konungen tog väl en anpart af den
förverkade ägendomen, men lät de båda änkorna behålla det
mesta, såväl löst som fast.

Sista dalkarlsräfsten utgör ett pinsamt blad i konung
Gustafs historia, men sanningen måste sägas. Vi inskränka oss
till upprepande af den allvarsdom, som den vördade
häfdatecknaren Fryxell därom fällt. »Ingen oro», säger han, »intet missnöje
förspordes från denna dag i Dalarne, och hela riket fick
därigenom inre fred och lugn i många år. Brott kan dock icke
vara rätt, om ock nyttigt; och när svenskarne med vördnad
och tacksamhet betrakta sin räddares, den store Gustafs, eljest
rena och klanderfria lefnad, då måste de beklaga den fläck
han denna gången satte därpå genom löftesbrott och hårdhet.
Gustaf Vasa var nog den hjälte, som kunnat kufva ett
uppror utan att smyga sig öfver undersåtar, som förlitade sig på
hans gifna löfte. Han var nog den man, som förmådde hålla
de missnöjde i tukt, utan att behöfva skrämma dem med
det utgjutna blodet af forna vänner och välgörare».

*
</chapter>
<chapter name="Striden mot Lybeck. Deltagandet i grefvefejden">
<h2><small>Striden mot Lybeck. Deltagandet i grefvefejden.</small></h2>

Sverige, som dittills stått i tämligen ringa beröring med
främmande orter, blef nu vidlyftigt inblandadt i utlandets
stridigheter. Däraf följde åtskilliga bekymmer, men det vanns
också en betydande förmån, nämligen rikets frigörelse från
det tryckande handelsberoende, hvaraf det länge lidit.

I Lybeck inträffade en statshvälfning, hvarigenom de
gamla stormanssläkterna aflägsnades ur styrelsen, och nya män,
tillhörande de ringare folkklasserna, i stället kommo till
makten. Den gamla regeringen hade följt en jämn och försiktig
statskonst, den nya visade mer storslagenhet, men också
obetänksamt öfvermod. I spetsen för dessa nya
maktinnehafvare stodo Jörgen Wullenwever och Markus Meyer.
Wullenwever, bördig från Hamburg, hade varit en af de verksammaste
ledarne för statshvälfningen i Lybeck och blef (1533)
borgmästare därstädes. Meyer började som ankarsmed i Hamburg,
blef sedan landsknekt och var som sådan i konung Fredriks
tjänst vid belägringen af Köpenhamn. I spetsen för 600
knektar af staden Lybeck, sända som hjälptrupper till kejsaren,
hade han därefter deltagit i dennes krig mot turkarne. Efter
statshvälfningen blef han högste befälhafvare öfver Lybecks
krigsmakt. Båda sträfvade med all makt att återupprätta och
föröka det gamla hanseatväldet.

Framför allt låg dem om hjärtat att från Östersjön
utestänga holländarne, som sedan visat sig vara farliga medtäflare.
Redan under konung Fredriks sista lefnadsår hade
underhandlingar med Danmark därom pågått. Efter dennes död (10
april 1533) kom Danmark i ett svaghetstillstånd, emedan man
ej kunde komma öfverens om tronföljden. Adeln slöt sig till
den aflidne konungens äldste son, prins Kristian, men denne
var i följd af sin böjelse för reformationen misshaglig för
prästerskapet, som i stället ville upphöja den näst äldste
sonen, prins Johan, hvars företrädesrätt man ville stödja därpå,
att han var den efter Fredriks uppstigande på tronen
förstfödde. På en herredag i Köpenhamn (juni 1533) genomdrefs,
att konungavalet skulle ett helt år uppskjutas. Af det 
osäkerhetstillstånd, som däraf blef följden, ville den nya regeringen
i Lybeck raskt begagna sig. Wullenwever for själf till
Köpenhamn för att där nödga till ett förbund mot Nederländerna,
medan Meyer gaf sig ut på sjön för att uppbringa nederländska
fartyg. Men båda lyckades illa; Wullenwever fick af det
danska rådet undvikande svar, och Meyer blef som fånge en
tid kvarhållen i England, där han dock lyckades vinna stor
bevågenhet af konung Henrik VIII.

Förbittrad öfver detta missöde, sökte de genom
öfverrumpling vinna Sverige på sin sida för att med dettas hjälp
öfva påtryckning på Danmark. Under föregifvande, att danska
riksrådet vore med om förbundet, ville de förmå svenske
konungen att också biträda detsamma. Men konung Gustaf var
för väl underrättad och vägrade i följd däraf att lyssna till
något sådant förslag. För att tvinga honom till eftergift
fordrade de på enskilda borgares vägnar betalning för
skulder, som han sades hafva gjort, då han vistades i
Lybeck som flykting. Denna fordran afböjde han emellertid med
hänvisning till den pågående uppgörelsen. Lybeckarne läto
då lägga beslag på alla de varor, som hos hans ombud i
deras stad voro innestående. Gustaf svarade med att lägga
beslag på lybska fartyg, varor och köpsvenner, som funnos
på svenskt område. Han gjorde än mer: det begångna
öfvervåldet gaf honom ett länge önskadt tillfälle att med ens
förklara Lybecks handelsprivilegier förbrutna samt förbjuda sina
undersåtar att vidare besöka staden. Lybeckarne klagade högt
öfver Sveriges »otacksamhet», och deras förbittring var stor.

Gustaf gaf så till vida efter, att han gick in på att
hänskjuta saken till sin svärfaders bemedling. Men hertig Magnus,
som själf stod i beroende af Lybeck, kunde endast på sådana
villkor få uppgörelsen till stånd, att de beslagtagna lybska
skeppen genast skulle återgifvas, men det beslagtagna svenska
godset kvarhållas, tills någon domstol därom fällt utslag.
Dessa villkor vägrade Gustaf att underkasta sig. Han aftalade
därpå med det danska rådet ett försvarsförbund (febr. 1534)>
hvilket dock ej hann bekomma full stadfästelse.

Från det fredliga Holland och det konungalösa Danmark
vände lybeckarne sin förbittring mot konung Gustaf, hvilken
de menade sig kunna störta från tronen lika visst, som
de bidragit att uppsätta honom på densamma. Därvid
hoppades de kunna begagna sig af den i Sverige rådande
tillgifvenheten för Sturehuset. Den unge Svante Sture uppehöll sig
fortfarande i Lauenburg, där han vid hertigens hof skulle lära
sig »tuktsamlig umgängelse hos främmande herrar och furstar,
det honom måtte blifva till gagn och heder i framtiden».
Under förevändning att låta honom bese hästar, som skulle
hafva blifvit af modern honom tillskickade, lockade en slug
köpman den godtrogne ynglingen in på Lybecks område.
Där fick Svante ej se de utlofvade hästarne, men i stället
ditkom Markus Meyer och sökte med lockande förespeglingar
förleda honom till otrohet. Den unge Svante visade sig
emellertid värdig sin ädla ätts föredömen; han vägrade ihärdigt trots
alla lockelser. »Viljen I ej i Guds namn, så skolen I i
djäfvulens», utbröt då Meyer förtörnad. Svante Sture fördes nu till
Lybeck, där han hos Markus Meyer och Herman Israel
kvarhölls under höflig, men noga bevakning. De svekfulla
lockelserna fortforo äfven där; man förärade honom en grann
sammetsklädnad och ett dyrbart sigill samt lät öfver hela staden
hälsa honom såsom Sveriges riksföreståndare. Det förärade
sigillet hade förut i hemlighet brukats under en i Sturens
namn skrifven upprorsmaning, hvilken man sedan sökte
kringsprida i Sverige. Men lockelse, hot och svek verkade lika
fåfängt. Svante Sture kvarhölls i Lybeck ända till på
sommaren 1536, då hertig Magnus af Lauenburg och hans furstinna
ditkommo som bröllopsgäster i Meyers hus. Då utverkades
ändtligen, att Svante Sture fick med furstinnan återvända till
Lauenburg.

Bättre framgång hade lybeckarne med Gustafs svåger,
grefve Johan af Hoja, hvilken utan svårighet förmåddes att
träda på deras sida. Han hade, måhända med föga
underhandlingsskicklighet, träffat uppgörelse om skuldens belopp
och afbetalning. Han hade med sitt hedersord borgat för
verkställigheten och lofvat att som gisslan eller fånge inställa
sig i Lybeck, om något däri skulle brista. Nu ansåg eller
förebar han sig lämnad i sticket, då Gustaf ej uppfyllde
lybeckarnes anspråk i den af dem önskade utsträckningen. Han
hade därom med konungen mycket brefväxlat, utan att af
dennes förebragta skäl låta föra sig till rätta. Han förebar
sig ämna för sjuklighets skull resa utrikes, men fick då
konungens kallelse att på gifven lejd ofördröjligen afresa till
Stockholm samt medtog då sin grefvinna och sitt dyrbaraste gods.
Grefvinnan visste ej annat af, än att färden ställdes till
Stockholm, förrän hon fick framför sig se Reval med dess murar
och torn, och i Reval hamnade de. Därifrån skref grefve
Johan till konungen, att han ämnade fara till Lybeck, emedan
han edligen lofvat att där förblifva, om ej skuldsumman blefve
till fullo betald. Därpå afreste grefve Johan till Lybeck och
lämnade sin grefvinna kvar i Reval. Han trädde snart i
stadens tjänst och fick förespeglingar om vida större förmåner,
än han i konung Gustafs tjänst åtnjutit. Som län af svenska
kronan hade han innehaft Viborg och Nyslott samt höll dem
starkt förvarade. Gustaf måste därför låta belägra dem, men
de intogos snart; från Viborg fick befälhafvaren och hans
tyska folk fritt afsegla med fyra skutor, lastade med så
mycket gods, som på dem kunde rymmas. Gustaf erbjöd sin
syster att återvända till Sverige, men hon kvarstannade
alltjämt i Reval, där hon afled 1537. Hennes son i förra giftet,
den unge Per Brahe, blef sedan, såsom ej hörande till det
»grefliga herrskapet», på konungens tillsägelse återförd till
Sverige, där han tillträdde besittningen af sitt fädernearf.

Lybeckarne voro emellertid beslutna att till sin fördel
bruka hvarje inblandningstillfälle, som i de nordiska länderna
erbjöde sig. Ett mycket lockande sådant förefanns i
Danmark, där tronföljartvisten ännu var oafgjord. Utom de två
förutvarande tronkräfvarne tillkom nu äfven en tredje, som i
själfva verket kunde hafva de största anspråken, nämligen den
afsatte Kristian II. Allmogen stod sedan gammalt på dennes
sida, och äfven i städerna hade han ett stort anhang.
Wullenwever hade under sitt besök i Danmark kommit i beröring
med två myndiga borgare, nämligen Ambrosius Bogbinder,
fordom borgmästare i Köpenhamn, och Jörgen Kock,
borgmästare i Malmö. Dessa hade alltjämt varit Kristian II:s
tillgifne vänner och sträfvade tillika att åt sina båda städer bereda
en mera själfständig ställning, likartad med de tyska 
hansestädernas. Detta passade förträffligt ihop med Lybecks planer,
hvilka gingo ut på att understödja Kristian II. Han hade
visserligen förr varit Lybecks fiende, men kunde nu komma
såsom den »förlorade sonen» lybeckarne till mötes med större
hopp, än då han förtrodde sig åt sin farbror.

Kristian II satt emellertid i fängelse och blef nu hårdare
inspärrad än någonsin förut. Hvarken prins Kristian, hvilken
såsom erkänd hertig af Holstein hade Sönderborg inom sitt
område, eller den danska adeln, som hade allt att frukta af
fångens lösgifvande, tilläts någon efterlåtenhet i bevakningen.
Egentligen voro
lybeckarne föga
angelägna om Kristians
befrielse, om det blott
lyckades dem att
åvägabringa en
omhvälfning i hans namn.
I Kristians frände,
Kristofer af
Oldenburg, en fattig
äfventyrare med
grefvetitel, funno de en
hurtig kämpe, hvilken
var villig att i
Lybecks sold strida för
den fångne Kristians
intressen och på
samma gång för sina
egna. Sedan hertig
Kristian fruktlöst
uppmanats att frigifva den fångne konungen, inbröt grefve
Kristofer (i maj 1534) med 1,600 ryttare och 2,000 man fotfolk
i Holstein och fick där i början snabb framgång, men efter
ett par veckor blef han af hertig Kristians utmärkte fältherre
Johan Rantzau tillbakaträngd och drog sig till Travemünde.
Där inskeppade han sig på den lybska flottan, hvilken låg
segelfärdig och den 19 juni anträdde sin färd.

<img id="696">Jörgen Kocks forna hus
<small>(nu Kockumska huset i Malmö).</small></img>

Inom kort (21 juni) inseglade den lybska flottan, 20 
fartyg stark, öfver hvilken Wullenwever och Meyer i egen person
förde befälet, in i Öresund. Gustaf Trolle och grefve Johan
af Hoja voro ombord på densamma. Landstigning gjordes
vid Roskilde på Själland; i Ringsted tog grefve Kristofer i
konung Kristians namn hyllning af menigheten och insatte
Gustaf Trolle som biskop. Samtidigt (i juli) bemäktigade sig
grefven hufvudstaden Köpenhamn, där de danska riksständerna
som bäst voro samlade, och tvang dem att gå sig tillhanda.
Därifrån öfvergick han till Skåne, där han af Jörgen Kock fick
kraftig handräckning och på Lybers hög vid Lund lät utropa
Kristian II till Danmarks konung (10 aug.). Allmogen i Skåne
och på de danska öarne trädde nu på hans sida, och i Norge
sökte man få en ny folkrörelse till stånd. Efter grefve
Kristofer fick den sålunda började uppresningen namnet
»grefvefejden.»

Det var från början lybeckarnes mening, att äfven Sverige
skulle indragas i denna för dem lyckosamt började kamp.
Redan den 13 maj hade de till Sveriges landsorter och städer
utfärdat ett bref, hvari tillkännagafs, att hansestäderna måste
uppträda fientligt emot konung Gustaf, emedan han traktade
efter deras förderf; dock skulle rikets invånare ingen skada
lida, om de afhölle sig från att understödja konungen. Gustaf
företog då genast starka rustningar. Det uppbådade
frälsemanskapet fick befallning att samlas i Stockholm och Kalmar.

Adeln i Jylland sammanslöt sig emellertid och hyllade
vid Horsens (18 aug.) hertig Kristian som Danmarks konung.
Kort därpå skickade han till konung Gustaf sändebud med
anhållan om bistånd. Gustaf var genast villig därtill; han
sände till Danmark 700 ryttare och 4 fänikor fotfolk (omkr.
2,000 man), under befäl af Jöns Olofsson och Nils Boye, hvilka
han dock snart återkallade, då danska riksrådet förklarade sig
ej hafva deras hjälp af nöden. Vid denna tid rymde Gustafs
tyske sekreterare Wulf Gyler till grefve Johan af Hoja, med
hvilken han städse varit nära förenad, och gaf denne
underrättelse om allt hvad i Sverige förehades.

Hertig Kristian, hvilken företagit sig att belägra Lybeck,
understöddes af konung Gustaf så mycket kraftigare och
erhöll af honom ett betydande penningelån. En svensk här
af 2,000 ryttare och 8 fänikor (omkr. 4,000 man) fotfolk
inbröt i Halland under befäl af Johan Thuresson; Lars
Siggesson, Holger Karlsson, Peder Hård och Thure Trolle voro
vid denna här tillstädes. Johan Thuresson intog efter hård
kamp (31 okt.) Halmstad, då den sedermera så namnkunnige
Jakob Bagge aflade sitt första mandomsprof. I början af
följande år gaf sig äfven Varberg, som länge varit fruktlöst
belägradt.

<img id="697">Helsingborg på 1500-talet.</img>

Under tiden hade Markus Meyer och grefve Johan af
Hoja med stark härsmakt inbrutit i Skåne samt med sig
förenat besättningarne i Malmö och Landskrona. De befäste
sig i Helsingborg, som af dem innehades. Ehuru själf sårad,
försvarade Jakob Bagge Halmstad segerrikt mot Johan af Hoja,
hvilken kort därefter öfvergaf Skåne och återvände till grefve
Kristofer. Den svenska hären förenade sig nu med hertig
Kristians danska trupper och drog mot Helsingborg. Där
hölls i början af år 1535 en drabbning, då Markus Meyer
blef tillfångatagen. Konung Gustaf yrkade på att få honom
till sig utlämnad, emedan Sverige mest bidragit till
utrustningen af den förenade hären, och erbjöd sig att förvara
honom på Leckö slott. Detta bifölls emellertid icke, utan fången
öfverläts till bevakning åt Trued Ulfstand på Varbergs slott.
Med tillhjälp af hemligen insläppt tyskt manskap lyckades
dock snart Meyer icke blott att befria sig, utan bemäktigade
sig till och med slottet och staden. Trued Ulfstand måste fly
till det svenska lägret utanför Lund.

Sin återvunna frihet begagnade Meyer till en lömsk
anläggning mot konung Gustafs lif. Wulf Gyler lär redan hafva,
innan han afvek, förberedt densamma, och såväl tyska som
svenska borgare voro däri invigda. Länge förehade de
sammansvurne olika, mer eller mindre verkställbara förslag. Till slut
(1536) hade de för afsikt att medelst en under konungens stol i
kyrkan anbragt krutfjärding spränga honom i luften midt under
pågående gudstjänst. Men genom en deltagares pratsamhet
under ruset blef sammansvärjningen i förväg upptäckt och
omintetgjord.

Hertig Kristian hade emellertid af nästan hela den danska
adeln blifvit erkänd som konung Kristian III. Framgången
vände sig nu öfverallt afgjordt på hans sida. I mars kommo
2,000 man af hans folk öfver till Skåne och började i
förening med den svenska hären belägra Malmö. Trued Ulfstand
lyckades, ehuru med stor ansträngning, återtaga Varberg och
fick då i sitt våld Meyer, hvilken fördes till Helsingör och
där afrättades, sedan han förut under tortyren tvingats
bekänna alla de anläggningar, som han mot de nordiska rikena
förehaft. Johan Rantzau gick med kärnan af sin här öfver
till Fyen, där bondehären blef i grund slagen vid Öxneberg
(11 juni). Grefve Johan af Hoja tillfångatogs här af en
holsteinare, som af gammalt var hans ovän, och blef genast af
dennes värja genomstungen, så att han satte lifvet till. Äfven
Gustaf Trolle nådde i detta slag slutet på sin oroliga lefnad;
han fördes nämligen från valplatsen fången och svårt sårad
till Gottorp, där han inom kort afled.

De svenska och danska flottorna, hvardera 11 fartyg stark,
visade sig förenade i Östersjön under befäl af den svenske
amiralen Måns Svensson (Some) och den danske Peder Skram.
De svenska fartygen voro till en del mycket stora och alla
synnerligt väl utrustade. En afdelning af lybska flottan
angreps vid Bornholm och jagades hän till Öresund. Kort därpå
(16 juni) blef den lybska flottan, som låg utanför Svendborg
på Fyen, i en häftig sjödrabbning i grund slagen. I den
första striden jagade de bägge största svenska skeppen,
»Stora krafveln» och »Kampermannen» ensamma nio lybska
skepp framför sig, så att dessa endast under betäckning af
det inbrytande mörkret kunde uppnå hamnen. Stora krafveln
kämpade äfven med det lybska amiralskeppet och var nära
att skjuta det helt och hållet i sank. Följande dagen togs
ett stort lybskt skepp, som från Riga medförde en last af
30,000 gyllens värde. I den därpå följande
hufvuddrabbningen blefvo nio lybska skepp tagna, sedan de af sina
besättningar öfvergifvits. Det visade sig sålunda nu uppenbart,
att Lybeck ej längre med sin flotta beherskade Östersjön.

Med dessa händelser var den vidtutseende striden afgjord.
Sedan Kristian III låtit på Lybers hög vid Lund hylla sig
af den skånska menigheten (18 aug) och längre fram fått
Köpenhamn i sitt våld, fanns ej längre någon, som kunde
bestrida hans konungadöme. I Norge genomdrefs hans
erkännande af Vincent Lunge. I Lybeck blef Wullenwevers
välde störtadt, och den gamla styrelsen återinsattes, men
stadens stormaktstid var nu för alltid förbi. Grefvefejden
företedde en kamp mellan många skilda tidsriktningar af olika
slag och fick därför genom sitt afgörande slut stora följder. I
Danmark segrade reformationen öfver den katolska kyrkan,
men på samma gång dukade allmogen under för adeln och
bragtes efterhand i en hård lifegenskap. I Norge bereddes
undergång åt det parti, för hvilket ärkebiskop Olof stod i
spetsen, och landet knöts fastare vid Danmarks krona. Åt
kvarlefvan af hanseatväldet gaf denna fejd ett dråpslag, och
Nederländerna kunde nu fritt draga fördel af den indräktiga
Östersjöhandeln. Sverige hade här framträdt som en sjömakt,
jämnstark med Danmark och öfverlägsen Lybeck. Genom
sin svåger och själsfrände Kristian III:s tronbestigning hade
Gustaf välgrundadt hopp om en varaktig vänskap mellan
nordens riken. Det tryckande handelsvälde, hvarunder Sverige
så länge lidit, var nu fullständigt brutet, den fria beröringen
med utlandet var återställd, och rikets ekonomiska utveckling
kunde hädanefter kraftigare främjas. I detta afseende förde
Sverige äfven genom sitt deltagande i grefvefejden en
befrielsekamp.

*
</chapter>

<chapter name="Konungamötet i Stockholm. Drottning Katarinas död">
<h2><small>Konungamötet i Stockholm. Drottning Katarinas död.</small></h2>

Med sin svåger, Danmarks nye konung, fick Gustaf i
början icke så lätt att komma öfverens, som han på förhand
helt säkert hade väntat. Han fick snart mot denne klagomål
att anföra och misstankar att nära. Kristian hade ej, såsom
utlofvadt var, aflönat det till honom öfverlåtna svenska
manskapet, men dröjde ändå med att lösa knektarne från deras
trohetsed. Sedan hans ställning genom vunnen framgång
förbättrats, gjorde han sig äfven misstänkt för att ämna skilja
sin sak från Gustafs och sluta enskild fred med Lybeck. Han
hade ej heller lämnat åt den svenske konungen det manskap,
som vid krigets början lofvades. Å sin sida fruktade han,
att svågern skulle tröttna på vidare hjälpsändning och yrka
betalning för de lån, som redan lämnats. Han beslöt därför
att till svågerns blidkande helt hastigt göra denne ett besök
i Stockholm, oaktadt hans förtrogne föreställde honom
äfventyrligheten af ett sådant företag. I denna svekfulla tid var
det onekligen ett drag af storsinthet hos den danske konungen
att lämna sig utan gisslan i en missnöjd grannes händer,
men han visade därmed äfven, att han tänkte högt om konung
Gustafs redlighet.

Med ett följe af endast 7 personer begaf sig sålunda
konung Kristian till Stockholm, dit han anlände den 7 sept.
Genom ilbud från en af sina tjänstemän hade Gustaf blifvit
förberedd på besöket och blef däraf angenämt öfverraskad.
Han fick tid på sig att åt sin gäst bereda ett ståtligt och
praktfullt mottagande. Ömsesidigt samförstånd syntes på god
väg att uppgöras. Kristian tackade för det erhållna biståndet
och lofvade sin återtjänst, om den kunde behöfvas; han
utfäste sig att ej utan den svenske konungens vetskap och
fördel träda i underhandling med lybeckarne; han öfverlät äfven
de gods, som Vasasläkten innehade i Halland, men ej sedan
Kristian II:s tid fått besitta. Af Gustaf tillråddes han att
efter dennes föredöme stäcka biskoparnes makt i sitt rike,
hvilket föredöme han sedan följde, ja väl ock öfverbjöd.
Kristians förnämsta ärende torde dock hafva varit utverkandet
af pänninghjälp, och där stötte han visserligen på en af sin
svågers ömtåligaste strängar. Han fick emellertid ej blott
anstånd med det gamla lånet, utan ett nytt lån af 3,000 lödiga
mark silfver och 9,000 »Joakimsthaler» lofvades honom äfven.

Men konung Gustaf var ej den man, som stack under
stol med sitt missnöje, då han därtill fått någon anledning;
äfven i sitt gästfria umgänge lät han gärna öfvermåttan skarpa
och stränga ord falla. Sådana måtte äfven hans gäst hafva
fått uppbära mer, än som behagligt kunde vara. För det
beviljade pänninglånet fordrade konung Gustaf icke blott
Viken utan äfven Bohus och Agerhus som pant. Kristian
kände sig ängslig och fruktade att ej med trygghet kunna
vistas i sin svågers hufvudstad. Hans oro lär hafva blifvit
uppväckt af drottning Katarina, hvilken i nervsjuk inbillning städse
fruktade och misstänkte sin gemål. Med obetänksam
uppriktighet yttrade hon till den danske konungen: »Broder! I
mån tacka Gud för den lyckliga stjärnan, under hvilken I
ären född, ty det är ej länge sedan man ämnade eder ett
annat öde». Denna antydning i förening med det något
kärfva värdskapet gjorde, att konung Kristian påskyndade sin
hemresa.

Han återvände till lägret utanför det ännu ej eröfrade
Köpenhamn. Där fick han det öfverraskande budskapet, att
drottning Katarina, hvilken vid god hälsa tagit afsked af
honom, helt plötsligt hade aflidit.

Gustafs fiender, i synnerhet lybeckarne, fingo genom detta
dödsfall ett önskadt tillfälle till utspridandet af förklenliga
rykten. Det berättades, att konungen genom en lyssnande
hofpilt fått underrättelse om sin gemåls samtal med svågern,
och att med anledning däraf ett häftigt uppträde förefallit.
Det omtalades till och med, att konungen skulle med en
hammare hafva gifvit drottningen ett så våldsamt slag i hufvudet,
att hon genom verkan däraf ljutit döden. Att hammaren i
Vasakonungarnes hand brukades vid häftiga vredesutbrott var
visserligen ingenting ovanligt; men ryktet om den olyckliga
användningen däraf vid detta tillfälle är emellertid lika
obestyrkt som illvilligt. Det utbroderades med det ytterligare
tillägget, att en af den aflidnas släktingar, hvilken vistades
vid det svenska hofvet, skulle i sin förtrytelse utmanat konungen
till envig, hvilken dock icke blifvit af. Ryktet kom slutligen
äfven till Gustafs öron samt vållade honom naturligtvis både
bekymmer och förargelse.

De under konungamötet ingångna öfverenskommelserna
höllos sedermera ej synnerligt noga. Erik Fleming afsändes
till lägret vid Köpenhamn med yrkande, att det muntligen
ingångna aftalet skulle skriftligen affattas samt af det danska
riksrådet underskrifvas. Men det svarades honom, att detta
ej kunde ske, emedan riksrådet ej var vid lägret tillstädes.
Endast om pantsättningen af Viken och Bohus gafs en skriftlig 
försäkran. Men denna var affattad i sväfvande ordalag
och innehöll egentligen blott ett löfte, att konung Kristian
framdeles skulle af sitt riksråd söka utverka ett öfverlåtande af
nämnda orter. I själfva verket undandrog sig Kristian från
att öfverlämna själfva orterna, utan lät Gustaf endast
uppbära de influtna räntorna däraf. De utgjorde 6 läster smör
från Bohus och Varberg samt 500 lybska mark i pänningar
från Viken.

*
</chapter>

<chapter name="Konungens andra förmälning. Margareta Lejonhufvud">
<h2><small>Konungens andra förmälning. Margareta Lejonhufvud.</small></h2>

Sin aflidna gemål hade Gustaf föga skäl att sakna och
visade ej någon nämnvärd sorg öfver hennes frånfälle. Snart
såg han sig om efter en ny maka och var denna gång
besluten att välja en af landets döttrar, då hans samlif med en
utländsk gemål blifvit så föga lyckligt. Gustaf tänkte nu
alldeles lika med Jon skrifvare, hvilken också utsläpptes ur sitt
fängelse samt återfick sin forna gunst.

Hans val föll på den sköna och älskvärda Margareta
Lejonhufvud, dotter af Erik Abrahamsson Lejonhufvud, hvilken
för Kristian II:s inbrytande här 1520 visat vägen öfver
Tiveden, men ändå af denne blef halshuggen i Stockholms
blodbad. Hennes moder Ebba Vase var dotter af Erik Karlsson
och således Gustafs syssling. Till sinnelag och tänkesätt var
fru Ebba ingalunda likstämmig med sin höge frände. Hon
tillhörde Vasaättens äldre gren, hvars släkttraditioner icke
voro de samma som den yngres. Vid sin katolska tro höll
hon orubbligen fast och vistades därför helst vid Vreta kloster.
Med Erik Abrahamsson Lejonhufvud hade hon två söner,
Sten och Abraham, som blefvo märkliga män i den följande
tidens historia, samt döttrarna Margareta, Märta och Brita,
som alla blefvo gifta med betydande män.

<img id="698">Margareta Leijonhufvud.</img>

Då Gustafs val föll på den sextonåriga Margareta, var
hon redan med sitt hjärtas tillgifvenhet fäst vid en annan.
Hon älskade nämligen sin barndomsvän, den adertonårige
Svante Sture, med hvilken hon uppväxt tillsammans, och det
berättas, att hon i hemlighet var trolofvad med denne. Nu
måste hon emellertid foga sig efter konungens maktspråk och
försaka sin första kärlek. På årsdagen af drottning Katarinas
begrafning höll Gustaf i Uppsala (den 1 okt. 1536) sitt bröllop
med Margareta Lejonhufvud. Det firades med »synnerlig
ståt, fröjd och härlighet».

Den unga drottningen var utmärkt för sin skönhet. Hon
var en af de veka nordiska kvinnogestalterna med blek
ansiktshy, ljust, silkeslent hår, liten mun, samt klara blå ögon, hvilkas
blick hade ett mildt och drömmande, men tillika trofast och
allvarligt uttryck. Förstånd och godhet jämte ett naturligt,
okonstladt majestät framlyste i hela hennes väsen. Hade
Gustafs första äktenskap varit för honom föga tillfredsställande,
så blef detta andra så mycket rikare på glädje och lycka.
Som sin »kära husfru» ansåg och betecknade han drottning
Margareta, hvilkens vanor och sinnelag väl passade
tillsammans med hans egna. Som en omtänksam godsägarefru
förde hon uppsikten öfver ladugård, visthus och mjölkkammare.
Mer än en gång anlitade konungen hennes ljusa förstånd och
fick goda råd, dem han fann sig väl af att följa. Det stora
inflytande, som hon öfver konungen vann, brukade hon, så
mycket henne möjligt var, att stämma hans sinne till mildhet
och försonlighet. Därigenom kom hon att hos rikets
undersåtar lefva i ett välsignadt minne. Sålunda besannades hvad
Franzén om detta konungsliga par kväder:
<poem>
Han med sin uppsyn endast kan regera;
men hon med sin kan göra ännu mera,
kan hjärtan vinna, äfven dem igen,
som han förlorat och förlorar än.
En man, hur stor, hur ädel han må vara,
missnöjda gör, och allramest en kung;
ett allmänt bifall vinna och bevara
kan blott en kvinna, huld och skön och ung.</poem>

Sin barndomskärlek till Svante Sture hade hon måhända
ej lätt att förgäta, men offrade den undergifvet för de plikter,
som nu voro henne pålagda. Svårare blef det i början för
Svante att beherska sin smärta, då han vid återkomsten till
Sverige såg sig beröfvad sin tilltänkta brud. Det berättas,
att han en gång, öfverväldigad af sina känslor, under ett besök
kastat sig ned på knä för hennes fötter. Konungen, som i
detsamma inträdde i rummet, blef oförtänkt vittne därtill.
»Hvad betyder detta?» utropade han med en förtrytelse,
hvilken, såsom man väl kände, ej var att leka med. Med
kvinnlig fintlighet svarade då genast drottning Margareta:
»Han begär att få min syster Märta till äkta.» — »Det vare
honom beviljadt», sade då konungen med klarnande uppsyn.
Margareta togs på orden, och Svante fick sålunda helt
oväntadt en brud, på hvilken han förut måhända ej tänkt.

Gustafs äktenskap med Margareta Lejonhufvud blef
välsignadt med många barn; till 5 söner och 5 döttrar blef hon
moder. Den 21 december 1537 föddes på Stegeborgs slott
hennes förstfödde son, prins Johan. Halftannat år därefter
nedkom hon på Stockholms slott med sin förstfödda dotter,
prinsessan Katarina.

*
</chapter>

<chapter name="Kyrkliga förhållanden">
<h2><small>Kyrkliga förhållanden.</small></h2>

Öfver biskopsstiften och kyrkans egendom förfogade
Gustaf efter behag och tålte ej minsta invändning eller
motsägelse. Betecknande är hvad han en gång skref till
sysslomannen, som under den långa biskopsledigheten förestod
Uppsala ärkestift. »I skrifven», utlät han sig, »att I
hafven vårt maktbref, det vi ock bekänne. Dock var det icke
vår mening, att I med samma maktbref annorlunda skulle
handla, än som vårt sinne var, men icke emot vårt sinne. Ej
heller bundo vi oss så vid detta maktbref, att vi ju icke
måtte gifva eder en annan befallning, när oss täcktes, eller
den förvandla, eftersom vår läglighet sig begåfve».

Som uppbördsmän och arrendatorer måste biskoparne
först och främst vara betänkta på att göra konungen till lags.
Vid uppbärandet af såväl klockskatten som andra tillfälliga
gärder anlitades de esomoftast; de fingo uppdrag att hopsöka
och till konungen öfverlämna kyrkornas silfver eller andra
dyrbarheter, och russtjänst måste de äfven utgöra. I
åtskilliga andra förrättningar af rent världslig art anlitades de
esomoftast. Af biskopstionden och andra inkomster måste konungen
noga få ut sin stadgade anpart, hvarigenom biskopsämbetena
i själfva verket blefvo ställda på ett slags arrende. I de nya
regleringarna började han dessutom gå vida utöfver Västerås
recess, i det han ej nöjde sig med att taga en anpart af
»biskopsbordet», utan tvärt om anvisade en sådan åt biskoparne,
hvarigenom han i verkligheten bemäktigade sig själfva
inkomstkällan. Sin inre kyrkliga myndighet, sådan Västerås
ordinantia kringskurit den, bibehöllo biskoparne i öfrigt
oantastad, där ej konungen i enskilda fall fann för godt att
ingripa, och det gjorde han visserligen ofta.

De båda förnämsta stiften, Uppsala och Linköping, hade
länge stått obesatta och förvaltats af konungens sysslomän,
som för hans räkning uppburo tionden och andra intäkter;
någon del af de influtna medlen användes emellertid till
stiftens eget bästa. Slutligen blef konungen betänkt på att
återbesätta dessa båda stift. Laurentius Petri, den nye ärkebiskopen,
fick visserligen till en början bättre villkor, än han kunnat
vänta sig, men det mesta af Uppsala domkyrkas egendom
var och förblef i kronans våld. I Linköping valdes,
sannolikt genom konungens tillskyndelse, Johannes (Magni eller
Haquini) till biskop, men denne afsade sig ämbetet efter
kort tid, då han ej kunde reda sig i den ställning, hvari det
genom den stränga reduktionen kommit. Det heter om honom,
att han
<poem>hade intet annat att göra
utan äpplegårdar stikta och rödja,
åker och humlegårdar rätt försann
bekymrade han sig om som en man,
stenbroar på gator och vägar lägga,
timmer och ved, hur man det skulle hugga.</poem>

Biskopsstolen stod sedan åter en lång tid obesatt. Den
kyrkliga reduktionen i stiftet pågick obehindradt. Fogdarne
fingo befallning att »granneliga låta uppregistrera all den del,
där är kvar på biskopsgården i Linköping». Gården, det gamla
biskopshuset, skulle för konungens behof »förses med oxar
och fetalier» samt »med mak rätteligen tillpyntas». Det mesta
och dyrbaraste af kyrkornas klenoder framletades efterhand
och bortfördes. Där fordom biskop Brask haft sin hofhållning
i välmakt och härlighet, där
fingo nu de män, som efter
honom skulle förestå
stiftsstyrelsen, bo bland skröpliga
lämningar af ett nedbrunnet
gråbrödrakloster.

<img l id="699">Sakramentsskåp<br>i Linköpings domkyrka.</img>

Efter den undanflyktade
Magnus Haraldsson
förordnades domprosten Sven
Jakobsson till biskop i Skara.
Laurentius Andreæ, som till honom
synes stått i enskildt
vänskapsförhållande, rådde honom att
mottaga biskopsämbetet för
att ej genom vägran gifva sig
sken af att stå i för nära
samband med företrädaren. Biskop
Sven kom i stor gunst hos
konungen och brukades, såsom
förut är omtaladt, i flere
maktpåliggande värf. Mera
obemärkt lefde den gamle Petrus
Magni i Västerås, hvilken afled
1534, sedan han vigt alla de
nya biskoparne. Till
efterträdare utsågs Henrik Johansson,
hvilken var den nya läran varmt
tillgifven. Han hade varit
prior vid svartbrödraklostret i
Västerås, hvars munkar
skickades ut i landtförsamlingarna
som präster; själf stannade
han då kvar i stiftstaden, där
han »predikade evangelium
rent och klart, mångom till
uppbyggelse och tröst och
konungen till så godt behag,
att han efter biskop Petri död
förordnade honom till efterträdare». Han blef sedan en af
konung Gustafs ypperste förtroendemän, synnerligen i kyrkliga
frågor.

Helt annorlunda gick det för biskop Magnus Sommar i
Strängnäs, hvilken vid Västerås riksdag förvärfvade så stora
anspråk på konungens bevågenhet, men sedan ej fick dem
efter önskan uppfyllda. Han synes hafva hoppats att genom
tillmötesgående i egendomssaker utverka medgifvanden till
förmån för den gamla kyrkan, vid hvilken han fortfarande
fasthängde, men kände sig i detta hopp mer och mer
besviken. Att han blef förbigången vid ärkebiskopsvalet, där
han stått på första förslagsrummet, gick honom äfven till
sinnes, och från denna tid blef hans brytning med konungen
alltmer uppenbar. I juni 1531 nedlade han i domkapitlet
en skriftlig »protestation eller skotsmål, dock konungens heder
och vördning alltid oförkränkt». Protesten var riktad mot
det lutherska kätteriet, mot det nya sättet för biskoparnes
vigning samt mot »klerkernas taxering»; den torde ej,
åtminstone på någon tid, hafva kommit till konungens kunskap.
Men denne fick anledningar till missnöje ändå. Tillskotten
från Strängnäs blefvo sparsammare, kanske af det skäl att
därifrån ej så mycket återstod att upphämta. Då konungen
höll sitt bröllop med Margareta Lejonhufvud, riktade han vid
gästabudet några skarpa ord till Magnus Sommar; biskopen
gaf därpå ett stickande svar. Mer behöfdes ej för att få den
kungliga vreden att rinna öfver. Från gästabudsbordet fördes
biskopen i fängelse och förklarades med detsamma afsatt.

I ett af sina bref omtalade konungen, att biskopen fällt
det yttrandet: »Ja, tillförene, när jag kom till min herre och
förde kistorna fulla, då var jag den gode Måns; men nu, då
jag intet förmår, får jag intet annat än prackeri. Än, Guds
dyraste, jag skall våga min hals därutöfver». I åtta månader
hölls Magnus Sommar fängslad. Har han, såsom det
berättas, under den tiden varit inspärrad i Gripsholm, så börjas
med honom den långa raden af statsfångar, som detta slott
hyst inom sina murar. I maj 1537 frigafs han, sedan man
försökt, men ej lyckats finna något att anklaga honom för,
men sitt biskopsämbete fick han ej åter. Han framlefde sin
öfriga tid i Krokeks öfvergifna kloster på Kolmården och
fick sig anslagen den årliga räntan af Jönåkers härad. Hans
dödsår känner man ej, men i en utanordning från år 1542
finnes som lefvande upptagen »biskop Måns i Krokek».

Till hans efterträdare förordnades genast Botvid
Svensson, hvilken stod högt i konungens gunst; men hans
inkomster blefvo genom den reglering, som honom förelades,
betydligt minskade, så att han måste afsäga sig det mesta af
biskopsbordet och tionden. Biskop Botvid omtalas som en
»behaglig och berömlig ordningsman», som vårdade sitt
ämbete »med mycken flit till uppbyggelse i lära och lefverne.»
Han kunde äfven skämtsamt gifva svar på tal. Det berättas,
att konungen en gång vid upprymdt lynne frågat honom:
»I hvilket kapitel uti bibeln står det, att biskoparne skola
bo i stenhus?» Biskopen svarade: »I samma kapitel, där det
står, att konungen skall taga tionde af sina undersåtar». Med
detta svar höll konungen till godo den gången; men den tid
kom, då biskop Botvid, ehuru af annat skäl, fick dela sin
företrädares öde.

Med all sin stränghet mot biskoparne var dock konungen
i allmänhet skonsam mot det under dem lydande
prästerskapet och sökte ibland skydda det emot herremännens många
öfvergrepp. Det måtte dock hafva skett tämligen lamt, enär
han i ett bref af år 1538 utlät sig: »Det eder veterligt är,
att frälset här i riket hafver nu i mång' år ryckt och rappat
mycket gods från kyrkorna och klostren, där de dock hafva
haft föga rätt till, hvilket ännu fast dagligen sker utöfver det
allmänneliga beslut, som uti Västerås i den måtto belefvadt
blef.»

Bättre bibehöllos och hägnades de intäkter, som
prästerskapet ägde att af det skattskyldiga folket uppbära, ty till
detta togs föga hänsyn. På ett rådsmöte i Skara 1529
fastställdes, att till prästen skulle erläggas »tionde efter lagboken,
både kvicktionde och annan». Klerkerna skulle vidare äga
att af sina socknebor kräfva likstol, kyrkogångspänningar,
påskaltare samt i offerafgift 2 skillingar. Allmogen tillhölls
att bygga prästgårdshus, men prästen ålåg att själf »beställa
all byggning på sin sätestom». Åt det af alla dessa utlagor
betungade folket medgafs däremot föga lindring. Endast en
del af de många sakören (böter), som vid olika tillfällen
plägat ådömas, aflystes, särskildt i fråga om »helgdagsbrott».
Det stadgades sålunda, att »i det allmogen brukar sig, sedan
gudstjänst är hållen, till det som lofligt och behöfligt är,
såsom att skjuta fågel och djur i skogen sig till föda, bruka
åker och äng i andtiden eller taga fisk i vattnet, skall ingen
besväras eller till böter fällas». Dessutom förbjöds att för
obetald skuld eller af annan dylik orsak undanhålla
sakramentet; »ty hvar och en må berätta sig och anamma sin Gud
och skapare, när han af gudlighet det önskar».

För egen och kronans räkning »anammade» konungen
af prästerskapet hufvudsakligen sådana inkomster, som biskopen
förut plägat uppbära. Dit hörde i främsta rummet en
större eller mindre andel i arfvet efter aflidna präster, i hvilkas
testamenten han dessutom gärna såg sig hågkommen. Sin
arfslott uttog han då vanligen med fogden som mellanhand
och ofta godtyckligt nog. Då kyrkoherden i Munktorp aflidit,
tillhölls efterträdaren att till konungen afstå den aflidnes
»silfstop» och häst, desslikes »en part af det öfriga silfret»; något
däraf skulle dock efterträdaren få behålla, »på det han ej
måtte blifva platt fördärfvad». Större pastorat behandlades
i afseende på skattskyldighet nästan som biskopsdömen,
nämligen så, att innehafvarne förpliktades att till konungen lämna
en årlig afgift. Sålunda fick domkapitlet i Åbo en gång
förebråelser för att, konungen oåtspord, hafva tillsatt efterträdare
efter en afliden kyrkoherde; den tillsatte skulle emellertid
ändå få kvarstanna, men på det villkor, att han årligen
inbetalte 200 mark i konungens kansli. Liknande aftal förekommo
ofta och hade ibland nästan innebörden af en
»pastoratshandel».

Mot klostren var konungen sedan gammalt föga skonsam,
och det räknades honom efterhand till godo, om man än
ogillade den hänsynslöshet, hvarmed de mången gång
sköflades och nedbrötos. Men allmogen såg med ovilja, att
klostergodsen öfverlätos åt kungliga fogdar eller adliga läntagare,
hvilka mot de underhafvande gingo vida mer hårdhändt till
väga, än kyrkan gjort. Till de kloster, hvilka bibehöllos 
under egna styresmän, dock med betydliga afgälder till kronan,
hörde Varnhem, Gudhem, Husaby, Riseberga och Sko. Där
klostren kunde göra nytta som välgörenhets- eller
undervisningsanstalter, blefvo de ibland till sådana förvandlade.
Flerestädes gjordes de sålunda till helgeandshus eller blefvo med
sådana sammanslagna. Arboga fick tillstånd att använda
helgeandshusets kyrka till rådhus, »efter i staden vore kyrkor
nog att höra Guds ord uti».

Men äfven de kyrkliga understöds- och
välgörenhetsstiftelserna tog den världsliga makten om hand. En af de
förnämsta bland dessa hade kort före Gustafs regeringsanträde
grundats af Mårten Skinnare, en rik borgare i Vadstena,
hvilken till densamma anslagit flere tomter och gårdar med
villkor, att anstalten skulle »vara fattiga människor till hjälp,
tröst och hugsvalelse, att de där måga hafva hus och hem
till evig tid». Gustaf befallde (1532), att Vadstena
helgeandshus och Mårten Skinnares stiftelse skulle blifva »under ett
hospital och regemente», som öfverläts åt stadens magistrat.
Mårten Skinnare förbjöds att hafva någon befattning med
hospitalet annorledes, än om honom syntes, att någon »måtte
där hafva sitt redliga uppehälle och fria bröd till döddagar».
Hans hus står ännu kvar (afbildadt sid. 67); ur hans stiftelse
kan Vadstena hospital sägas hafva framgått.

Gillena och gilleshusen voro stiftelser, som åtminstone
stodo den gamla kyrkan mycket nära. Ett af de förnämsta
bland dem var Stockholms »helga lekama gille», som till
själfva sitt ursprung synes hafva varit af rent kyrklig art.
Redan 1527 hade konungen öfvertagit detta gilles hela fasta
ägendom, som uppskattades till ett värde af 5,590 mark;
dess styrande ålderman sattes först till föreståndare för
helgeandshospitalet (med hvilket gråbrödraklostret sammanslagits)
och utnämndes slutligen till kyrkoherde i ett landtpastorat. En
liten del af gillets indragna ägendom anslogs till understöd åt en
skolmästare i Stockholm. Liknande öde drabbade under loppet
af de följande åren äfven de öfriga gillena i den tidens Sverige.

Under tiden fortgick reformationsverket, dock med en
varsamhet, som konungen ofta fann sig böra inskärpa, enär
folket visade sig föga benäget för ändring i sina gamla vanor.
Den nye ärkebiskopen ålades att ej göra någon reformation,
konungen oåtspord, »efter af häftiga reformationer
understundom förargelse plägar ske», hvarför vore bäst, att det
»måttligen reformerades». I Stockholm hade den svenska mässan
tidigt blifvit införd, men den afråddes, »efter där följer dock
föga bättring af, förrän allmogen något bättre undervist
blifver». Olavus Petri utgaf 1529 sin svenska kyrkohandbok.
I sitt företal yrkade han gudstjänstens hållande på svenska
samt förklarade, att han ej »i alla stycken till pricka hållit sig vid
den latinska handboken, efter denna icke så dragit öfverens
med skriften, som den borde». En mängd katolska kyrkobruk
bibehöllos dock fortfarande. Vid dopet följdes sålunda den
gamla liturgien med exorcism (djäfvulens utdrifvande),
korsteckning, smörjning samt användande af salt och ljus. Åt
den döende gafs fortfarande »sista smörjelsen», hvilken
ansågs som sakrament; särskilda böner lästes då vid smörjningen
af ögon, öron, näsa, läppar, händer och fötter.
Begrafningsakten började med vigningsbönen, som upplästes, då liket
bars ut ur dödshuset.

Olavus Petri hade år 1531, då hans yngre bror vigdes till
ärkebiskop, blifvit förflyttad från sin stadsskrifvartjänst till det
kungliga kansliet. Han blef då konungens kansler, »fick sig
anförtrodt signetet» och förde registraturet. Under denna tid tyckes
det, att han skulle kunnat öfva stort inflytande på
reformationsverket, men så blef ej förhållandet. Han förde sitt
kanslersämbete vid en tid, då konungen var svårast att tillfredsställa,
och i stället för att vinna inflytande ådrog han sig ökad onåd.

*
</chapter>

<chapter name="Brytningen med de svenska reformatorerna">
<h2><small>Brytningen med de svenska reformatorerna.</small></h2>

Ett frö till söndring mellan konungen och reformationens
svenska hufvudmän låg däri, att för honom makten, för dem
friheten var ledstjärna och ögonmärke. Båda kunna enas, om
makten gör sig till folkfrihetens hägnare, såsom Sturarne velat,
hvilka grundlade en löftesrik frihetsutveckling, som ej fullt
kväfdes efter deras fall. Så hade äfven Gustaf Vasa, om än
med annan lystnad, måst gå fram, så länge frigörelsekampen
var hans främsta lifsuppgift. Han hade då trädt i sin första
beröring med de tre Strängnäsmännen, och deras syften
sammanföllo till en tid med hans egna. För dem innebar
reformationen samvetets frihet gent emot makten, församlingens rätt
gent emot kyrkan. Ur sådan synpunkt uttalade sig Laurentius
Ardreæ som kansler, och det bjöd ej konungen emot under
dennes första uppträdande mot påfvemakten och biskoparne.
Då lät det för dem båda lika väl säga sig, att kyrkan betyder
»de troendes församling», och att hennes samlade skatt vore
församlingens gemensamma ägendom. För kanslern var det
klart, att hvad från kyrkan återtogs borde, åtminstone till
hufvudsaklig del, komma folket eller menigheterna till godo.
Men för konungen betydde folket endast »den menige man,
som i vår befallning är» eller, med andra ord, den svenska
<i>staten</i> med konungen som ende och allrådande herre. Den
skarpsynte biskop Brask märkte tidigt den dolda motsägelsen
i uppfattningarna och utlät sig därom: »Till detta motstånd
bidraga mycket deras uppeggelse, hvilka säga, att kyrkans
egendomar tillhöra menigheten; däraf tager sig menigheten
före att ingripa i dessa ägendomars förvaltning, kanske vida
mer än predikanterna själfva önska. Oss synes, att man här
gräfver åt andra en grop, men faller själf däri.»

Konungen var emellertid den »man», som nog aktade
sig för att falla i en sådan »grop». Västerås recess gick
öfver den med ett dristigt tankesprång, som ej följde vanlig
logik. Förutsättningen fick kanslern uppställa: »Efter den ränta,
som kyrkan innehafver, är kommen från <i>riksens innebyggare</i>
och med konungens stadfästelse»; men slutföljden blef:
»därför samtycke vi alle med vår nådigste herre, att <i>kronans</i> ränta
därmed må upprättas igen». Det var uppenbarligen att, efter
Geijers uttryck, »taga grundsatser från ett håll och slutsatser
från ett annat». Motsägelsen mellan konungen och hans
kansler tillkännagaf sig tydligt nog däri. Förhållandet dem
emellan blef också ej längre detsamma som fordom. Redan före
kyrkomötet i Örebro hade Laurentius Andreæ afgått från sin
kanslersbefattning, hvilken öfvertogs af Henrik Sledorn. Att
den afgångne kanslern sågs med misshag, ehuru han ännu
satt kvar i rådet och fick viktiga uppdrag sig anförtrodda,
kunde snart märkas. Man började på honom skjuta skulden
för det uppväckta missnöjet. Då folkrörelsen brutit ut i
Småland 1529, skrefvo östgötafogdar till konungen, att »allmogen
gifver stora klagomål på mäster Laurentius och mäster Olof
och flera af dem, som gifvit sig till evangelium, och hafver
mäster Laurentius tilläfventyrs tagit mycket före och vållat
all den ovilja, som man hade till hans nåde; vore då bättre,
att han allena blefve näpst, än många män skulle njuta ondt
åt.» Tvifvelsutan hade fogdarne, innan de framförde sådant
tal, förvissat sig om, att det ej var för konungen misshagligt.

Genom sin frimodiga kröningspredikan hade Olavus Petri
bevisat sig ej duga till hofpredikant och kunde från den
tiden svårligen stå mycket högt i konungens gunst. Hans
verksamhet som skriftställare och predikant syftade till en
reformation, som gick vida längre, än man på högre ort fann
tillrådligt, och i afseende på menigheternas rätt stod han på
samma ståndpunkt som Laurentius Andreæ. Hans
framhållande af den kristliga friheten gent emot hvarje jordisk makt
kunde ej vara till behag, då konungen som högste biskop
gjort sig till den störtade påfvemaktens arfvinge; hans
omutliga rättskänsla förledde honom mer än en gång till
oförsiktigt språk, då han såg uppenbara rättskränkningar begås. Som
Stockholms stads sekreterare sökte han häfda stadens
själfstyrelserätt i en utsträckning, som ingalunda kunde bestå
inför de vidtgående kungliga maktanspråken. Allt detta gjorde,
att konungen såg honom med allt mindre blida ögon.

Då Olavus Petri 1531 ombetroddes att sköta
kanslersgöromålen, kunde detta visserligen anses som ett gunstbevis,
ägnadt att i någon mån uppväga den yngre broderns samtidiga
upphöjelse på ärkebiskopsstolen; men då han utbytte
Stockholms stads sigill mot rikssigillet, drogs han tillika från en
mer själfständig ställning till en mindre själfständig, där han
stod under ständig uppsikt och i strängt beroende af
konungen. För en man med hans sinnesart hade ett sådant
ombyte tvifvelsutan sina stötestenar; de vanor han fått såsom
Stockholms stads sekreterare, tog han helt säkert med sig,
äfven sedan han blifvit konungens. De händelser, som 
inträffade under hans kanslerstid, medförde tillika för honom
ökade svårigheter. Klockuppbörden kan hafva förefallit
honom som ett rån från menigheterna, och dalkarlarnas motstånd
mot densamma torde han hafva förnummit mera med
samkänsla än med förtrytelse; den lena tonen i de af honom
uppsatta skrifvelserna till dem synes bära vittnesbörd därom. Kort
efter dalkarlsräfsten fick han också från sin befattning ett
afsked, som inglunda var nådigt. Af den uppretade konungen
fick han sedermera det vitsordet, att han visat sig lika duglig till
kansler som »en åsna till luteslagare» eller »en frisisk ko till
att spinna silke».

Laurentius Petri bodde fjärmare, hade ett mera undfallet
lynne och var dessutom genom sitt gifte med en dotter af
Birgitta Vase, Gustafs kusin, befryndad med konungen. Men
äfven han såg med oro den utveckling, som syntes förestå.
Uppenbart visade sig konungen mer benägen att insamla en
rik skörd af reformationens världsliga frukter än att befrämja
en reformatorisk nydaning i lära och lefverne. Genom det
nya aflöningssätt, som småningom infördes, såg det ut, som
om kyrkan helt och hållet skulle falla i den världsliga
maktens händer, bindas i sin verksamhet och mista de nödiga
medlen till fyllandet af sin lifsuppgift. Själf blef ärkebiskopen en
af de förste, som drabbades af denna ogynnsamma förändring.
Kronan öfvertog nämligen hela intäktens förvaltning samt
anvisade åt honom prebenden och tiondeanslag. Så fromsint
han än var, erfor han dock med smärta verkningarna af
denna åtgärd.

Olavus Petri, hvars spänstiga natur ännu ej nedböjdes af
motgången, ägnade sig med fördubblad ifver åt sitt kall som
predikant och reformator. Han utgaf 1536 sin postilla,
hvilken tvifvelsutan i sitt slag är ett af de yppersta verk vårt
land äger, men genom den frimodiga sanningsspegel, som
ibland framhölls för den världsliga makten, ej var konungen
synnerligt till behag. Då förföljelsen bröt ut, tillvitades
Olavus och de med honom liktänkande predikanterna, att de »uti
deras predikan alltid med deras Herodem och Pharaonem
igenom svinde, behändige och oblique ord ropat och skriat,
likasom de gärna säga ville, att hans majestät skulle vara en slik
blodstyrann som Herodes och Pharao voro. Och hade hans
kongl. majestät väl kunnat lida, att predikanterna sådana
exempel af tyrannisk öfverhet talat hade, allenast de därhos
betrakta ville, hurulunda de skulle applicera eller ingifva den
menige man sådana exempel, att dem därigenom icke någon
orsak gåfves till ohörsamhet, utan mycket hellre därhos indragas
skulle, att detta rike uti hans kongl. majestäts regementstid icke
herodiskt och pilatiskt, utan nådeligen och väl regeradt är.»

Åt det världsliga samhället ägnade han sin
uppmärksamhet som historieskrifvare och frambragte som sådan ett verk,
hvaröfver vårt land kan vara stolt. Som kansler åt biskopen
i Strängnäs hade han begagnat ett godt tillfälle att rannsaka
häfdagömmorna. Som Stockholms stads sekreterare och under
handhafvandet af det kungliga kansliet fick han ännu större
forskningstillfällen. Så utarbetade han sin svenska
medeltidskrönika, som både för vårt språk och vår häfdateckning kan
anses epokgörande. Det gyllne budet, att »historieskrifvare
bör tala sanning», stod för honom främst. Detta var ej till
behag för konungen, hvilken ville slå under sig
häfdateckningen, såsom han slagit under sig allt annat. Krönikan var
visserligen blott en medeltidshistoria, som slöts med
Stockholms blodbad, men konungen ville, att hela denna föregående
tid skulle tjäna som förgård åt hans egen historia och bära
vittne om utvecklingen af allt det onda, hvarifrån han befriat
riket. Han harmades därför, då »mäster Olof» framhöll, att
felet under unionstiden ej uteslutande låg på danskarnas sida,
att katolska kyrkan och hennes män äfven haft sina goda
sidor, ja till och med — och detta torde hafva varit det allra
harmligaste — att några af Vasahusets egna medlemmar
öppet stått på unionspartiets sida. Därtill kom, att Gustaf
flerestädes trodde sig förmärka beslöjade hänsyftningar och
stickord, för hvilka han alltid var mycket känslig. I historien om
Magnus Ladulås hade Olavus talat om »dem, som utan all
beskedlighet vilja rappa allt till sig», samt anmärkt, att »det
finnes icke många i världen, som kunna kallas Ladulås;
ladubrott hafver alltid i världen varit mera allmänt». Detta tog
konungen — med skäl eller oskäl — som en pik åt sig,
hvarför krönikan ingalunda räknades mäster Olof till godo.

*
</chapter>
<chapter name="Försökt smålandsräfst. Ny uppresning">
<h2><small>Försökt smålandsräfst. Ny uppresning.</small></h2>

Det »obestånd», som från Småland utgått 1529, hade
visserligen med lämpor och goda ord blifvit stilladt, och
klockskatten hade sedan utgått utan nämnvärda olägenheter, men
konung Gustaf hade ändå i tankarna att utkräfva en kännbar
bestraffning framdeles, när rätta tiden för honom skulle
komma. Han hade länge måst dröja därmed och ytterligare
insöft med goda ord, utan att dock släppa den tillämnade
räfsten ur sikte. Så länge faran för Kristian II hotade, hade han
gentemot småländingarna skäl till den allra största försiktighet.
De voro, liksom sina grannar skåningarna, benägna att i
Kristian se bondemenigheternas vän och hämnaren af herrarnes
öfvervåld. Under grefvefejden hade smålandsbönderna haft
en vänskaplig hållning mot sina under danskt välde lydande
ståndsbröder, ja väl äfven skickat öfver gränsen tillförsel och
undsättning åt dem. I synnerhet befunno sig södra Möre och
Värend i nära förbindelse med Bleking, hvars befolkning var
samstämmig och nära befryndad med deras. Med
konungadömena hade de egentligen ännu föga gemensamt, men mot
herremän och fogdar förfäktade de med lättretadt
bärsärksmod sina vanor, sin frihet, ja väl äfven sitt själfsvåld.

<poem>Värend var som en värld för sig själf; dess mossiga hällar
speglade hjässornas rund i sjöar, kända af ingen.
Fjärran var danakung och sveakonung än mera.</poem>

Genom Holavedens svårtillgängliga skogsmarker voro
Finved och Tjust, det nordöstra Smålands båda förnämsta
landsorter, skilda från Östergötland, hvarmed de emellertid
fortfarande i följd af det kyrkliga stiftsbandet stodo i nära beröring.
Här hade uppresningshotet höjts 1529, men snart blifvit i godo
stilladt, ej minst genom det inflytande, som östgötamännen
förmådde utöfva. I trakten omkring Eksjö var Sturesläkten
bofast; där låg det gamla stamgodset Eksjö hofgård (nära
Säfsjö), hvilket Svante Sture och Sten Sture d. y. besuttit, och
den unge Svante Sture hade vid arfskiftet 1528 fått detta gods
på sin lott. Var Sturesläkten afhållen, så var detta ingalunda
fallet med Trollesläkten, som var den förnämste 
herremannaätten i Värend och Njudung. Thure Trolle, mot hvilken ett
förut omtaladt mordförsök gjorts, var konung Gustafs mest
betrodde befallningsman i Värend samt hade, särskildt som
kunskapare vid gränsen, ofta varit anlitad. Han innehade som
stamgods Bergkvara slott (nära Växjö) samt hade af konungen
(1533) fått ståthållarskapet öfver Kalmar slott och län med
Öland; förre ärkebiskopen Gustaf Trolle var hans brorson.
En hans frände, Arvid Trolle, var en tid lagman i Småland
och hade under grefvefejden anfört svenska hjälptrupper. Båda
trädde fram under den påföljande uppresningstiden.

<img id="700">Bergkvara Slott (ursprungliga utseendet).</img>

Då fredslugnet nu var återställdt och den kungliga
myndigheten på alla håll befäst, ville Gustaf sätta i verket den
länge uppskjutna bestraffningen. Vid anordnandet af denna
smålandsräfst fick den sista dalkarlsräfsten tjäna till föresyn;
man finner nämligen förfarandet vid densammas begynnelse
nästan till alla delar upprepadt. Vid det rådsmöte, som i
Uppsala hölls under konungens förmälningsfest på hösten 1536,
beslöts, att under den påföljande vintern en räfst skulle hållas
med de under framfaren tid upproriske småländingarna, och
att för det ändamålet allmän vapensyn och herredag skulle
på nyåret 1537 hållas i Linköping, liksom den förut för
dalkarlsräfstens skull hållits i Västerås. Lika stränga
uppmaningar till frälsemännen att komma fullrustade och mangrant
utgingo äfven nu; endast till det finska frälset synes ingen
sådan kallelse hafva utfärdats.

På utsatt tid vid nyåret inställde sig i Linköping riksens
råd och meniga frälset med sitt underlydande manskap från
hela riket, utom från Finland. Konungen dröjde emellertid
till närmare midten af månaden och skickade i stället med
Nils Boye ett budskap att meddela de församlade. »Vi äre»,
skref han, »icke nu väntandes innan 3 eller 4 dagar och
synnerliga för vår kära husfrugas skull, som nu är hårdeliga sjuk.»
Som närmast föreliggande uppgift angafs denna gången rent
ut den beslutna räfsten, »på det man kunde komma samma
småländingar till en tillbörlig lydno och hörsamhet, så att
man icke skall alla tider förmoda sig af dem slikt obestånd
som tillförene af de dalkarlar».

Den 14 jan. anlände konungen till Linköping. Samma
dag utfärdades därifrån till småländingarna en kunglig
skrifvelse, liknande den, som dalkarlarna fingo från Västerås. »Och
skole I, dannemän», heter det, »icke förundra eder, att de
gode män, som vi sända dit ned till eder, draga något starke,
efter I väl själfve vete, där ibland eder äre en part, som sig
icke låter säga, hvarken med lag eller rätt, utan tränga dem,
som lagen drifva skola, platt därifrån, görandes därmed
mången fattig man, som god rätt hafver uppå stå, stort
öfvervåld och orätt.» Vidare förehölls småländingarna, att de under
grefvefejden »gjort Sveriges rikes uppenbara fiender och
besynnerligen de städer i Skåne stor hjälp och tillförning»,
samt att de »varit tredske och ovillige och dragit sig från
all tunga både med kostgärder och annat». Särskildt
förebråddes de skarpt för sin ohörsamhet mot herremännen; de
hade åt sina husbönder ej velat utgöra deras rätta landgille,
de hade velat behålla de af dem själfva på godsen uppförda
boningslägenheterna, så att »den adelsman, som godset ägde,
rådde icke att sätta däruppå hvem honom täcktes», de
»brukade stort slagsmål och slogo ihjäl den ene efter den andre»,
ja de hade till och med »gifvit ett gemenigt anskri, att de vilja
slå ihjäl alla dem, som rödklädde äro» (d. v. s. herremännen).

Med denna skrifvelse afsändes nu till Småland hela den
samlade krigsmakten under befäl af Lars Siggesson, Holger
Karlsson och Johan Thuresson för att »hålla konungsräfst
efter Sveriges lag, förhöra alla saker och klagomål för rätta,
straffa alla skalkar och ogärningsmän, men hålla dannemän
och de fromma vid makt». Någon skonsamhet ville man
denna gång ej veta af; på det straffet skulle drabba så många
som möjligt, förbjödos de adliga godsägarne att ingå någon
enskild förlikning med sina landbor; »hvilken adelsman det
gjorde, skulle däröfver tillbörligen straffad blifva». Själf drog
konungen ej med till Småland, såsom han vid föregående
räfst dragit i egen person upp till Dalarne. Han dröjde kvar
ännu en vecka i Linköping och begaf sig därifrån vid
månadens slut till Arboga. Måhända hade han i minne den pil,
som djupt in i den småländska skogen en gång träffat Thure
Trolle.

Huru konungens män och deras knektar foro fram under
utförandet af sitt räfstvärf i Småland, därom har man ingen
redogörelse bevarad; men antydningar gåfvos, hurusom de
begagnat det erbjudna tillfället att öfva hämnd och injaga
skräck. I de nordliga landsändarna föllo bönderna till föga
och erbjödo sig på ett till Eksjö (sannolikt Eksjö hofgård,
som i äldre tid var tingsplats) utlyst ting att i
förlikningsböter erlägga en oxe och något silfver för hvarje fyrtal
bönder. Konungen lät sig nöja, ehuru med någon svårighet och
skref därom (30 jan.): »Ändock denna försoning är ringa nog
emot de stora skalkheter, som samma småländingar alltid emot
oss och riket bedrifvit hafva, äre vi dock därmed,
synnerligen med dessa (oxarna) väl till freds med så skäl, att de
lämna oss goda gilla oxar och inom den sagda tid». De tre
rådsherrarne, som förde befälet, torde hafva, efter vunnen
erfarenhet, funnit bäst att ej gå för hårdt fram. Konungen
var emellertid ej därmed belåten, utan ville med stränghet
injaga skräck. I bref till Lars Siggesson (5 febr.), uttryckte
han sin otålighet, då han »icke förstått, att några, som samma
olydnad vållat hafva, blifva hvarken fångade eller (af)-rättade».
Man borde därför snart »vara förtänkt, att några af samma
sällskap må så straffade blifva, det andra måga se därvid.»

Mot de sydliga landsändarne Värend och Möre, hvilka
befunnos hafva svårast försyndat sig, var man emellertid
besluten att förfara vida stängare. Bötesbeloppet så väl i oxar
som i silfver blef här ansenligt förhöjdt. Därtill fingo de
bötesskyldige behålla sin frihet endast mot handsträckning af
förmögna och väl anskrifna bönder; erhölls ej denna, insattes
de i fängsligt förvar på Kalmar slott, tills böterna blifvit till
fullo utbetalda. Likaså höllos äfven borgesmannen i fängsligt
förvar af fruktan, att de efter truppernas aftåg möjligen skulle
taga sig ett annat sinne och undandraga sig sin
betalningsskyldighet.

Denna stränghet fick en helt annan verkan än
dalkarlsräfsten och åstadkom just motsatsen mot hvad man åsyftat.
Fogdarnes hårda förfaringssätt vid bötesbeloppens uttagande
uppretade sinnena på det högsta. En mängd bönder, som
blifvit utarmade, så att de måst gå ifrån gård och grund,
drogo sig in i de djupa skogarna, där de bildade farliga
fribytarband. Till dem sällade sig en stor del af dem, som
lösgifvits ur fängelset eller lyckats fly därifrån; ty äfven dessa
funno sig vanligen utarmade. Under benämningen
»skogstjufvar» gjorde de sig snart fruktade; de plundrade adelns
gårdar och ihjälslogo konungens befallningsmän, hvar de
kommo åt. Den gamle Arvid Vestgöte, som länge innehaft
Kalmar slott, var för den våldsamhet, som onekligen tillhörde
hans lynne, synnerligen hatad. Det samma var, om än i
mindre grad, fallet med Gudmund Slatte, hvilken efter
Gottfrid Sures död fått Nydala sig anförtrodt. Båda sågo nu sitt
lif stundeligen hotadt.

Icke desto mindre ökade konungen sin stränghet genom
nya åtgärder, hvari bönderna icke kunde se annat än ett
ingrepp i sin häfdvunna äganderätt och sitt lagliga näringslif.
Redan förut hade han förbjudit utförandet af oxar till det
danska området, där de hade närmaste afsättningsplats och
högre betalades; det skedde för att åt de svenska städerna
bereda ett bättre pris på denna vara. Nu hölls (1537) vid
Svante Stures bröllop i Nyköping ett rådsmöte, då än mera
ingripande stadgar utfärdades. Ek- och bokskogarna
förklarades vara kronans ägendom, som skulle väl vårdas; det
förbjöds vid påföljd af strängt straff att där göra någon afverkan
eller anlägga några nybyggen. Sådana skogar utbredde sig
då flerestädes, synnerligen i Konga härad. Till största delen
torde de hafva varit härads- eller sockenallmänningar, där en
mängd svin insläpptes på ållonbete. Nu fordrade konungen,
att kronan hädanefter skulle få sin andel af »ållonfläsket»,
och denna »ållongäld» sattes så hög, att hvart femte svin,
som ditsläpptes på bete, kom att afstås för kronans räkning.
Allmogen såg häri en våldsam omhvälfning af de
äganderättsförhållanden som från hedenhös varit gällande, och till dess
häfdande kände sig äfven de besutna bönderna, som dittills hållit
sig stilla, frestade att träda på uppresningens sida. Fogdarne
fingo sträng befallning att bortskaffa de på allmänningsskogarna
anlagda nybyggena, och däraf blef följden, att ytterligare en
mängd husvilla sällade sig till »skogstjufvarne».

Uppresningen började sålunda i södra Möre och Konga
härad samt utbredde sig efter hand öfver det öfriga Värend.
Sin anförare fick den till en början i bonden Jon Andersson,
hvilken sammanhöll de spridda banden och öfver hela Växjö
stift kringsände sina budkaflar. Herremännen stodo i förstone
tämligen rådlösa, hvarför konungen (i jan. 1538) utfärdade ett
bannebref till meniga frälset i Småland. »Så förundrar oss
endels», skref han, »att I, gode män, icke hafva tänkt där
något mera till, på eder sida rådslagit därom eller med våra
fogdars och befallningsmäns tillhjälp, att göra samma
skogstjufvar afbräck och nederlag, efter I dock höre och se, huru
de öfverfalla och ihjälslå den ene vår tjänare efter den andre,
så att man hafver där nu hvarken frid eller plats hos dem».
Frälsemännen uppmanades allvarligt att biträda fogdarne
»till skogstjufvarnes nedgörande», och konungen afskickade
som sin sändeman Lars Broms för att därom vidare förhandla.

Uppmaningen blef ej utan sin verkan. Thure Trolle
ansatte Jon Andersson, så att denne måste draga sig in öfver
Blekingska gränsen, där de upproriske i nödens stund oftast
funno en tillflykt. Konungen skref då till den danske
ståthållaren i Bleking Axel Ugerup med åberopande af det mellan
konungarne ingångna fördraget och uppmaning till biträde
mot de fredlöse. Jon Andersson lyckades emellertid att från
Bleking komma öfver till Lybeck, och där blef han ännu
farligare. Han trädde i förbindelse med grefve Erik af Hoja,
son af den i grefvefejden omkomne grefve Johan, samt med
Berndt von Mehlen, hvilka båda vid denna tid förde gamla
och nya arfstvister med konung Gustaf. De gåfvo honom
en ny beklädnad samt sju hornbågar och sex halfva hakar
(långbössor); ett eller flera fartyg måtte han äfven i Lybeck
hafva erhållit. Men då han återkommit till Bleking, blef han
af Ugerup eftersatt med den påföljd, att han förlorade sitt
medförda gods och själf med knapp nöd kom undan. Han
drog sig då åter igen in i skogarne, där han samlade
upprorsmännen och ännu en tid dref sitt fribrytarlif såsom förut.
Han afträdde emellertid snart från skådeplatsen, och i hans
ställe trädde en annan, vida farligare bondehöfding.

*
</chapter>

<chapter name="Utländska envåldsfunder">
<h2><small>Utländska envåldsfunder.</small></h2>

I sin alltjämt fullföljda sträfvan att förstärka statsmaktens
allenavälde öfver den enskilde och samla alla dess trådar i
sin egen hand hade nu konung Gustaf kommit så långt, att
han brutit med många framstående män, hvilka i hans
regeringsverk dittills biträdt honom, men ej längre kunde följa
honom på den fortsatta banan. Han började klaga öfver, att
han saknade dugliga biträden hemma; därför såg han sig om
efter användbara, desslikes också mer böjliga redskap från
utlandet. Hade Gustaf Vasa fortgått på Sturarnes väg, så
hade svenska folkets yppersta män, hvilka, den ene efter den
andre, stöttes bort från honom, män sådana som Johannes
Magni, Olavus Magni, Hans Brask, Laurentius Andreæ, Olavus
Petri m. fl., helt säkert följt honom ända till slutet, och då
hade han ej behöft sakna dugligt folk. Han hade förut, då
han aflägsnade de redlige, men föga ättstore svenske män
som under befrielsekampen stått honom bi, kastat sig i armarna
på utländske äfventyrare; han råkade då ut för Berndt von
Mehlen och grefve Johan af Hoja, hvilka han gaf
riksrådsvärdighet och upphöjde i sin släkt. Sedan han brutit med de
svenske män, som under reformationsverkets begynnelsetid
stått honom bi, såg han sig å nyo om efter utländska redskap;
han råkade då ut för Konrad von Pyhy och Georg Norman.

I den förstnämnde af dessa båda menade sig konung
Gustaf genom en lycklig tillfällighet hafva funnit den man,
som bäst vore i stånd att ombilda den svenska styrelsen efter
de stora utländska envåldsmonarkiernas mönster. Denne sades
vara en lärd tysk juris doktor, som innehaft en
förtroendesyssla hos konung Ferdinand, Kejsar Karl V:s broder, och
hos denne stått i hög gunst. Han hade ursprungligen hetat
Peutinger, men fått upptaga namnet von Pyhy jämte
dithörande sköldemärke efter en utslocknad italiensk adelsätt. Denna
utmärkelse hade emellertid ådragit honom andra ädlingars
hätskhet, som vållat honom en duell och i följd af denna en
mängd förföljelser och svåra obehag. Då han ej längre kunnat
få erforderligt skydd, hade han, sades det, måst fly från
Tyskland. Försedd med rekommendationsbref af kejsaren,
begaf han sig då (1538) till Sverige och blef där inom kort
konung Gustafs högste förtroendeman. Kansliet ställdes genast
under hans öfverinseende och blef af honom, så godt
omständigheterna det medgåfvo, ombildadt efter kejserligt- romerskt
mönster. Genast i början antydde de långa och ståtliga
titlarna, att man ämnade införa en högförnäm, mångledad
ämbetsmannastyrelse. Konrad von Pyhy lät kalla sig »kongl.
öfverstekansler, regements-, krigs- och sekreteråd». Sedan
gammalt hade titeln kansler varit känd och brukad; men
Laurentius Andreæ och Olavus Petri hade blygsamt nöjt sig
med benämningen konungens sekreterare (secretarius).

Konrad von Pyhy hade mycken världserfarenhet och en
mångsidig begåfning. Han var väl förtrogen med lifvet och
sederna vid de stora furstehofven och förstod själf att skicka
sig som en smidig, intrigförfaren hofman. Den vittra
humanistiska bildning, som utmärkte detta tidehvarf, hade han
tillägnat sig. Det latinska språket var han fullt mäktig, så
att han kunde väl röra sig därmed både i vers och prosa.
Med den tyska kanslistilen var han naturligtvis väl förtrogen,
då däremot det svenska språket under denna behandling
vanställdes och rådbråkades. Öfver brist på skrifkunnigt
kanslibiträde behöfde sålunda konung Gustaf ej längre klaga, om
än själfva kanslistilen blef vida mindre svensk än den förut
varit. Men i sin karakter visade Konrad von Pyhy svåra
lyten; han var lättsinnig, fåfäng och opålitlig. För allt svenskt
visade han en högmodig ringaktning. I sitt lefnadssätt röjde
han en slösaktig praktlystnad, i synnerhet sedan hans hustru,
hvilken tillhörde den tyska släkten Kökeritz, kommit öfver
till Sverige. Då den rikliga underhållssumma, som blef
honom anslagen, ej räckte till för hans slöseri, skydde han ej
att bruka oredliga utvägar.

Af bättre halt var Georg Norman, hvilken vid samma
tid som Konrad von Pyhy hitkom samt då var försedd med
rekommendationsbref från både Luther och Melanchton. Han
tillhörde, sades det, en pommersk adelssläkt, hade i Wittenberg
gjort grundliga studier och var reformationen varmt tillgifven.
Från 1539, då han förordnades till lärare för prins Erik, vann han
konungens oinskränkta förtroende. Han ville hafva
reformationen fortsatt efter mönstret af hans hemland, där
biskopsdömet var fullständigt nedbrutet och kyrkostyrelsen lagd under
den världsliga makten.

Den nye kanslern anslog i sitt halftyska tungomål en stolt
herskarton, som betydligt skilde sig från det forna
folkledarspråket. Än mera framträdde enväldesanspråken i nymodiga
förvaltnings- och beskattningsåtgärder, åsyftande att införa en
»politi», som ställde den enskildes hela hushållning och
näringslif under statsmaktens reglementering.
Uppländingarne, af ålder vana att föra ett fritt språk, beklagade sig,
att de i den utländske kanslern fått »en herre och konung
här i landet»; de knotade öfver att ej mer få »brygga och
baka i fred» samt befarade, att man ville »beskatta deras
korndråsar». För att taga sin kansler i försvar och tillika
lugna missnöjet, aflät då (1539) konungen till Upplands
menighet ett märkligt bref, i hvars landsfaderliga ordalag
envåldsklorna på mer än ett ställe stucko hårdt fram.

»I fattige män», skref han, »kunnen icke besinna, huru
högt och märkeligen oss och detta rike anligger om en 
förfaren och skicklig kansler, efter vi äro här med många
främmande furstar, land och stater begränsade, och hafva
fördenskull många åtskilliga ärenden och saker på främmande
tungomål att uträtta, hvilket vi uti många förlidna år mest
själfva beställt och uträttat hafva och därigenom så förarbetat
och besvagat oss, att vi hafva det nu hos oss dagligen i
handen rönt och följer oss, så länge vi lefva. Och förundrar
oss storligen, att I intet sådant besinna kunnen.» Efter sin
vana vid dylika tillfällen, framhöll han därefter huru bedröfligt
det stod till under »den gruflige blodhunden och tyrannen,
gamle konung Kristian», och huruledes konung Gustaf själf, efter
att hafva brutit detta våldsregemente, »icke annorlunda än
såsom den helige Moses bland Israels barn kristligen och väl
handlat hade». Nu vore ock tillståndet vida bättre, »så att»,
fortfor han, »på denna tid må både människorna och eder
boskap tidigt och med god frid uppstå och hvar och en gå
glad till sitt arbete och sin näring. Edra drängar och pigor
gå utan sorg fredligen och gladeligen ut i marken till sitt
arbete; sammalunda komma de alla om aftonen gladeligen
och uti frid hem igen; alla berg, dalar, åkrar och ängar stå
nu öfver allt lusteliga och väl tillprydda». För allt detta borde
de vara konungen tacksamme och framför allt lydige. Om
riksens regemente, hvarpå de intet förstånd hade, borde de
ej bekymra sig, utan tryggt lämna den omsorgen åt honom.
Han slöt med den stränga uppmaningen: »Vakten I edra hus,
åkrar, ängar, hustrur, barn, fä och boskap och sätten oss intet
mål före uti vårt regemente eller religionen, ty oss bör på
Guds och rättvisans vägnar och efter allt naturligt skäl, att
vi såsom en kristlig konung här uppå jorden eder och alla
andra våra undersåtar bud och regler sätta skola, och att I,
så framt I undfly viljen vårt svåra straff och vrede, skolen
vara våra konungsliga bud underdåniga och lydiga både uti
de världsliga saker så ock i religionen.»

Hvad det sista uttrycket innebar, fingo biskoparne med
Laurentius Petri i spetsen snart erfara. Georg Norman var
utsedd att för kyrkan blifva detsamma som Konrad von Pyhy
för staten. Det är omtaladt, att man redan börjat öfverskrida
gränserna för Västerås recess genom den nya regleringen af
biskopslönerna, i det staten bemäktigade sig själfva
inkomstkällan och därur anslog ett underhåll åt biskoparne. Liknande
åtgärd vidtogs äfven med »kanikgällen», som utgjordes af
prelatur- och prebendehemman; de blefvo i mån af inträffade
ledigheter lämnade i förläningar åt konungens skrifvare och
fogdar, hvarefter det ej dröjde länge, innan de uttryckligen
»vederkändes» åt kronan. Därpå följde indragandet af
kyrkornas andel i tionden, och till slut började man äfven låta deras
återstående lösägendom gå samma väg. De svenska
reformatorerna, som så länge med hängifvenhet följt konungen,
kände sig nu intagna af oro för kyrkans bestånd och kunde
ej undertrycka sina gensägelser. Ärkebiskopen Laurentius
Petri erhöll därför (24 april) af konungen en bittert
tillrättavisande skrifvelse, uppfylld med beskyllningar och bifogande
ett hot, hvars mening snart blef uppenbar.

På ärkebiskopens klagomål öfver kanikgällens indragning,
hvarigenom nödiga tillgångar fattades för utbildande af goda
prästämnen, svarade konungen: »Vi hade gärna sett, att det
klara och rena Guds ord förfordradt blifvit, och hade vi icke
därtill gjort mera än I, vete vi icke, om saken tilläfventyrs
kommit så långt, som hon nu är». Än hårdare fortfor han:
»Det är dock icke den sak I mene. Vi förstå väl hvad eder
mening är, nämligen denna, att I viljen gärna klippa fåren
och nyttja ullen, men vakta hjorden, det viljen I icke. Det
är nog sant, att vi hafva några kanonier (kanikgall) under
oss, men hoppas dock, att de dem hafva göra det meniga
bästa så godt skäl, som I göra kunnen; icke heller är af nöden
hafva så många kordjäknar. I beklagen eder fast lika, som
I haden intet uppehälle. Det gjordes eder intet behof; vore
viljan god och girigheten icke alltför stor, så funnes väl råd
för allting. Men vi förmärka väl, hvad I spelen efter, det
Kristus dock förbjudit hafver. Predikanter skolen I vara och
icke herrar. Det vi skulle låta komma därtill, att bisparne
skola återfå svärdet igen, det behöfven I icke tänka.»

Den häftige Olavus Petri, som ej kunde återhålla sin
bitterhet, hade i en predikan om gängse eder och svordomar
fällt uttryck, hvarmed konungen menade sig åsyftad, samt
sedan utgifvit samma predikan på trycket. Därjämte hade
han med anledning af några »vädersolar», som visat sig på
himmelen, i en annan predikan förklarat, att detta järtecken
bådade Guds straff för öfverhetens synder samt i Storkyrkan
uppsatt en tafla, där vädersolarnas företeelse på Stockholms
himmel var afbildad. Den uppretade konungen skref med
anledning däraf till ärkebiskopen: »Vi hafva nu i några år
här i Stockholm och tilläfventyrs annorstädes, varit mycket
antastade på predikstolen, dock med endels förtäckta ord, och
ropas intet annat än tyranner och omildt herrskap. Kristus
och Paulus hafva dock lärt att predika lydno och hörsamhet,
hvilket dock minst varit hördt eller höres, utan fast snarare
predikas allmogen till ohörsamhet, som det nu uti det sista
<img id="701">Stockholm 1535 (efter den i Storkyrkan uppsatta taflan).</img>
pränt om de eder klarligen uttryckes, liksom öfverheten skulle
vara vållande om alla de eder, som, Gud bättre, nu brukas,
och allt annat ondt, som ty värr för handen är. Guds ord
bjuder dock att först hemligen varna och förmana till
bättring. Hade man haft därtill skäl, hvi hade man icke trädt
oss själfva under ögonen med föreställning om våra fel?
Sådant hade varit fast anständigare än att uti församlingen
sin öfverhet utskria. Då I därför saken så ovisligen
företagen, så befalla vi, att från denna dagen ingen reformation
ske skall, med mindre vi det förut belefvat och samtyckt
hafva, ej heller att något pränt härefter allmogen lämnas, med
mindre vi det förut öfversett och beslutit.» Hotande tillade
han: »Där vi se, att Guds ord blifver icke kristligen och
med bättre grund förkunnadt och utropadt af eder och edra
rådgifvare, än vi nu förnimma och förnummit hafva, då veta
vi icke, hvad lust och vilja vi kunna hafva därtill. Och
måste vi då tänka där ett annat sinne till, eftersom Gud
gifver nåden».

Det i slutmeningen inlagda hotet fick sin ögonblickliga
uppfyllelse, hvilken tvifvelsutan var redan förut planlagd. I
en den 8 dec. utfärdad skrifvelse, som med sina många tyska
ord och vändningar bar vittne om sitt ursprung, förklarades,
att konungen funnit några oskickliga och otrogna predikanter
hafva under evangelii sken eggat hans undersåtar till
ohörsamhet mot den timliga öfverheten, och att han för att afvärja
dylikt hade af sin konungsliga makt och fullkomlighet
förordnat magister Georg Norman till sin »ordinator och
superattendent», samt gifvit honom i uppdrag att »med därtill
förordnade råd och adjunkt» i religionssaker öfva kunglig
jurisdiktion öfver biskopar, prelater och andra andliga med
myndighet att under sina visitationer »tillsätta alla andliga och
predikanter samt afsätta dem, som han kunde finna
oduglige».

Man hade sålunda lagt grunden till en
ämbetsmannaregering med Konrad von Pyhy såsom öfverstekansler och
»regementsråd» för den världsliga styrelsen och Georg
Norman som superattendent och »religionsråd» för de kyrkliga
ärendena. Vi se, för att tala i vår tids språk, en regering
med två departement det borgerliga med sin statsminister och
det kyrkliga med sin ecklesiastikminister i spetsen. Kyrkan
var nu fullt underlagd under den världsliga makten och genom
reformationsrörelsens klafbindande själf i viss mån
förvärldsligad. Med sin »politi» införde Konrad von Pyhy i vårt språk
stamordet till namnet polis och åsyftade väl än mera. Vårt
lands första trycktvångsförordning var, ehuru blott i
handbref, afgifven och den därmed sammanhängande »censuren»
likaledes införd, med konungen själf som öfverstecensor.
Utkastet var gjordt till en författning, som i vissa fall tillgodosåg
verkliga behof och helt säkert hade framtiden för sig, men
på intet sätt anslöt sig till det svenska folkets dittills
häfdvunna samhällslif och åskådningssätt, till hvilka man mer, än
som skedde, hade bort taga hänsyn.

*
</chapter>

<chapter name="Arfföreningen. Förföljelsen mot de svenska reformatorerna">
<h2><small>Arfföreningen. Förföljelsen mot de svenska
reformatorerna.</small></h2>

För konungadömets och sina egna syften behöfde den
mäktige kanslern närmast få två saker genomdrifna: arfrikets
upprättande och de svenska reformatorernas fullständiga
störtande. Med arfkonungadömet följde enligt den tidens
utländska föreställningar envåldsmakt, då däremot valkonungen, som
kunde bindas af »handfästning», ansågs stå lägre i både rang
och myndighet. Genom den åt honom förut gifna försäkran,
att en af hans söner, helst den äldste, skulle efterträda honom
i regeringen, hade ej konung Gustaf blifvit arfkonung, sådant
ordet i denna högre mening uppfattades, ty en sådan
försäkran kunde gifvas, äfven då riket fortfor att anses som valrike;
först då arfrätten tillerkänts åt hela ätten, led efter led, kunde
han obestridt taga en arfkonungs obegränsade envåldsanspråk.
Med densamma följde också maktfullkomlighet för den
ämbetsmannastyrelse, som bemyndigats att handla i konungens
namn. Ett motstånd mot de högtflygande
omgestaltningsplanerna kunde tänkas samla sig omkring de båda
reformatorerna Laurentius Andreæ och Olavus Petri, hvilka voro
högt uppburna af allmänheten och ännu städse hade en
möjlighet öppen att återvinna sitt inflytande äfven hos konungen.
Dem ville kanslern därför helst rödja ur vägen eller
åtminstone störta så djupt ned, att de ej vidare kunde blifva för
hans maktställning hotande. Båda syftena ställdes sålunda
från början i nära samband med hvarandra och förverkligades
äfven på samma gång.

Såsom förut är berättadt, var konungen redan långt på
förhand mycket uppretad mot Olavus Petri; de predikningar,
som denne hållit, efter att 1539 hafva tillträdt sin befattning
som själasörjare vid Stockholms Storkyrka, hade bragt denna
förtrytelse till sin höjd. Mot Laurentius Andreæ, i hvilken
kanslern såg sin farligaste medtäflare, gjorde han allt för att
stämma konungen oblidt och lyckades däri fullständigt. I
synnerhet verkade han på konungens misstänksamhet genom
den ingifna föreställningen, att den forne kanslern stod i
spetsen för ett reformationsparti, som kunde sätta gräns för
konungamaktens envåldssyften.

På ett kyrkomöte i Uppsala under hösten 1539 tyckas
Laurentius Andreæ och Olavus Petri skarpt uttalat sig mot
konungens kyrkliga kraftåtgärder, och ärkebiskopen torde väl
däri, åtminstone stillatigande, instämt. Däraf torde konungen
fått uppslag till sin påföljande åtgärd att ställa så väl
ärkebiskopen som hela den svenska kyrkan under statens närmare
öfverinseende. De i Uppsala förda förhandlingarna fortsattes
i december på ett möte i Örebro. Hvilka uppträden där
förefallit, känner man ej närmare, men under själfva mötet
fängslades Laurentius Andreæ och Olavus Petri. Kanslern
begagnade genast det säkerligen välkomna tillfället att låta
åtala dem båda för högförräderi och uppbjöd för deras
sakfällande hela sin skicklighet, hvilken också väl
behöfdes, då man nu skulle uppleta något straffvärdt att anklaga
dem för.

Till Örebro utlystes genast ett allmänt rådsmöte, hvilket
skyndsamt sammanträdde under årets sista dagar. De
anklagade reformatorernas domfällande var närmaste anledningen,
men i närmaste samband därmed stod den förestående
ombildningen af regeringssättet. Endast sådana män, på hvilkas
beredvillighet konungen fullt kunde lita, voro därför inkallade.
I namn och rangordning antyddes ett syfte till ombildning
af själfva den gamla svenska rådsförsamlingen. Den gamla
benämningen riksens råd förändrades till »hans kongl. maj:ts
besvurne regementsråd». Bland de världsliga herremännen,
som efter rang uppnämndes, var kanslern Konrad von Pyhy
den främste och »magister» Georg Norman den siste; mellan
dem nämndes 12 svenska herrar, alla konungens närmaste
förtrogne. Sten Lejonhufvud, konungens svåger, hade, såsom
»öfverste mönsterherre och krigsråd» rang framför riksmarsken
Lars Siggeson. Efter dem kommo, bland andra, Johan
Thuresson, Svante Sture, Birger Nilsson (Grip), Abraham
Lejonhufvud och Lars Thuresson, som alla voro konungens
fränder. Sista rummet intogs af tre inkallade biskopar,
nämligen ärkebiskopen Laurentius Petri samt biskoparna Botvid i
Strängnäs och Henrik i Västerås.

Beslutet om arfföreningens upprättande lär enligt en
krönikas berättelse hafva föregåtts af en öfverläggning, som af
konungen inleddes. Han lär då hafva framhållit, att den
föreslagna åtgärden vore lika mycket till rikets som till hans egen
ätts förmån, enär man komme att blifva fri från faror och
oordningar, som vid tronledighet lätt inställa sig i ett valrike,
då det kunde hända, att »landet göres till en tummelplats
och kronan till en boll, som flyger händer emellan».
Särskildt varnade han för faran af utländsk inblandning. Det
märktes redan, sade han, att »mäktige furstar lystrade efter
den svenska spiran», och det kunde då lätt hända, att »riket
fölle tillbaka i de danskes händer». Därefter afträdde konungen
och lät församlingen i hans frånvaro rådpläga. Då han åter
inträdde, tillkännagafs, att beslutet fattats i enlighet med hans
vilja.

Den 4 januari 1540 försiggick den högtidliga akt,
hvarigenom arfmonarkien förklarades vara upprättad. Det
egendomliga ceremonielet och de högtrafvande ordalag, som
därvid begagnades, ledde sitt upphof från Konrad von Pyhy.
Konungen utsträckte sitt blottade svärd; i det han med hög
röst yttrade: »I namn Guds faders, sons och den helige andes
och utaf den allsmäktige Guds kraft och makt, hvilken oss
och alla våra konungslige och furstlige lifsarfherrar från
arfvinge till arfvinge unte och förlänte äro, öfver eder och alla
våra undersåtar på jorden att styra och råda, utsträcke vi
detta rättvisones svärd öfver eder till ett vittnesbörd. Och
till en försäkran träden här nu till och rören svärdet med
edra lekamliga finger vid den trohetsed och plikt till
görandes, som I oss och våra arfvingar nu tillbjuden». De
närvarande vidrörde då svärdet och aflade knäböjande eden, hvilken
dem förestafvades af kansleren. Till ytterligare underpant af
sin försäkran begingo de slutligen nattvarden. Prinsarne
Erik och Johan voro vid denna arfföreningsakt tillstädes.

I den aflagda eden förbundo sig rådsherrarne såsom
»besvurne regementsråd» att blifva konungen och hans furstliga
»lifsarfherrar» hörsamme uti alla »regementssaker, krigsvärf
och handlingar samt uti alla konungsliga edikter, ordningar
och påbud». De lofvade tillse, att den »konungsliga
kammarräntan icke försvagad, utan förmerad blifva må». De förbundo
sig, att »rättvisones ordning tillbörligen må handhafvas och
beskyddad blifva, uppå det hans kongl. majestät härefter utaf
underdånerna, hvilka som oftast sig högeligen beklaga, att
dem föga skäl eller rätt vederfaras kan, icke såsom till denna
tid skulle öfverlupen och med odrägligt arbete, möda och
sorg så mångfaldeligen beladen och försvagad blifva». Med
särskildt afseende på det förföljelsedåd, hvartill rådsherrarne
inkallats att tjäna som redskap synes följande försäkran hafva
inryckts: »Hvar ock så skedde, att någon, eho det helst vara
kunde, ingen undantagandes, sig understode att göra någon
tvedräkt uti det konungsliga regemente och ordning, eller ock
eljest hans kongl. maj:t eller hans unge lifsarfherrar otroligen
och farligen mente, desamma skola vi uti ingen måtto
veterligen se igenom finger med, utan dem med allt allvar
strängeligen förfölja». I liknande syfte torde äfven influtit den
edliga förpliktelsen att »hvad uti det förordnade konungsliga
regemente med ett tidigt råd beslutet varder, detsamma uti
evighet dölja och förtiga».

Det ser nästan ut, som om hela den högtidliga akten
med åtföljande sakramentsbefästa edsförpliktelse tillställts mindre
för att upprätta en arfföljdsordning än för att framtvinga
undergifven medverkan till en förföljelsedom, mot hvilken
annars gensaga kunnat befaras. För arfföljdens ordnande
gåfvos inga närmare bestämmelser, icke ens de, hvilka redan
uppställts på rådsmötet i Vadstena 1524. Men så mycket
mer talas det om ovillkorlig lydnad för konungens vilja om
förpliktelsen att »strängeligen förfölja» de honom misshaglige
och om tystlåtenhet i det han ville hålla hemligt.

Redan på nyårsaftonen ställdes de båda anklagade
reformatorerna till rätta, och redan den 2 januari var deras
dödsdom afgjord. Men fastställelsen däraf torde hafva mötts med
en motvilja, hvilken det icke blef så lätt att öfvervinna.  Om
förhandlingarne känner man föga, men anklagelseskriften,
högst sannolikt uppsatt af Konrad von Pyhy, finnes i behåll.
»Den utmärker sig», säger en nyare författare, »för en äfven
för denna tid påfallande brist på reda och gör intryck af
att hafva tillkommit efter någon häftig sammandrabbning, där
den hetlefrade konungens vrede kokat öfver. De flesta
beskyllningarne äro fullkomligt allmänt hållna och gå ut på
förräderi och illfundighet, men bakom dessa ofta
osammanhängande tillvitelser märker man ett länge doldt missnöje».

De båda anklagade betecknades som hufvudmän för ett
protestantiskt parti, som ej i allt ville göra konungen till
viljes. Han hade, heter det i inledningen, länge haft fördrag
med dem,» uppå det att hos den oförståndige pöbeln (också
ett af Konrad v. Pyhy infördt ord!) icke någon förargelse
skulle förmärkt blifva, hvilken predikanternas gärningar
understundom mycket mer än Guds ord anse». Hela deras
föregående lif genomgicks och öfverallt sökte man framleta
anklagelsepunkter.

I tillvitelserna mot Laurentius Andreæ framlyser den nye
kanslerns äflan att störta och förhatliggöra en fruktad
medtäflare. Den afgångne kanslern framställdes som en man
hvars inflytande hade varit för konungen skadligt och kunde
blifva farligt. Han hade inledt denne i reformationsverket,
men sedan lämnat honom i sticket, då svårigheterna och
bekymren tillväxte, »så att, sedan han liksom hållit konungen
ofvan hufvudet vid håret och fört honom platt ut i det djupa
haf, hade han lämnat honom där, obekymrad om konungen
förmådde simma i land igen eller skulle drunkna». I början
hade han uppträdt mot biskoparne, men sedan ställt sig på
deras sida och sålunda »gått såsom kräftan baklänges, viljande,
att biskoparne åter skulle komma till sin gamla värdighet
makt och välde». Som partiman hade han »alltid pockat
med konungen gifvandes före, att han med sin evangeliska
hop vore lika stark som konungen själf». På dessa och andra
dylika skäl blef nu Laurentius Andreæ domfälld.

Mot Olavus Petri urladdade sig tydligen konungens egen
länge samlade och tillbakahållna förbittring. I hans
föregående lif uppletades en mängd klagopunkter med eller utan
rimligt skäl. Han beskylldes för delaktighet i de af
vederdöparne tillställda uppträdena 1524 (se sid. 151). Man lade
honom till last att som Stockholms stads sekreterare hafva
sökt åt staden bereda en själfständigare ställning, än konungen
fann önskligt. Som ännu eftertänkligare framhölls, att han
uti sina utgifna skrifter »hans kongl. maj:ts goda rykte och
lämpe i all världen subtiligen och skickligen difamerat och
beskriat». Som förräderibrott anfördes, att han och måhända
äfven Laurentius Andreæ haft vetskap om de nära fyra år
förut mot konungen förehafda mordplanerna, men ej yppat
dem. Olavus Petri lär under enskild bikt hafva fått veta
något af de många rykten, som därom kringflögo, men ansett
sig otillåtet att förråda, hvad på detta sätt meddelats,
måhända också ansett meddelandet föga tillit värdt. Då hade man ej
heller fäst sig vid denna sak, men nu efter flere års förlopp drogs
den fram för att förstärka de öfriga, tämligen klena domskälen.

Dödsdomens afsägande framtvangs skyndsamt, utan att
de anklagade fingo tillfälle att anföra något nämnvärdt till sitt
försvar. Laurentius Andreæ begärde att få en afskrift af de
många mot honom framställda anklagelsepunkterna, men det
förvägrades honom. Olavus Petri afgaf sitt svaromål på
stående fot och bedyrade, att han aldrig mot konungen
förehaft något förräderi eller någon otrohet. Domen fick man
sålunda i hast medgifven, men de domfällande bäfvade
tillbaka för det tunga ansvar, som de måste ådraga sig genom
att på detta sätt handhafva »rättvisones ordning»; djupast
måste blodskulden hafva känts för Laurentius Petri, som nu
tvangs att underteckna sin broders dödsdom. Kort efter
domens fällande afsändes därför en beskickning till konungen
för att anhålla om nåd för de dömde. Tvifvelsutan var det
från början ej konungens uppsåt att taga sina båda forna
medhjälpares lif, men deras anseende och väl äfven deras
egendom ville han beröfva dem, såsom det sedan nogsamt
visade sig. De förskonades sålunda väl från dödsstraffet, men
Laurentius Andreæ måste med hela sin förmögenhet friköpa
sig därifrån. För Olavus Petri utfästes likaledes en hög
lösesumma, genom hvars sammanskjutande Stockholms stad
räddade hans lif.

<img id="702">Kungsstugan i Örebro.</img>

För konung Gustaf kunde ej hvad sålunda föröfvats
blifva något i framtiden angenämt minne. Laurentius Andreæ
drog sig tillbaka till Strängnäs där han i fattigdom tillbragte
sina återstående dagar. Man vet ej, om konungen vid något
tillfälle visat honom sitt deltagande, men man vill gärna tro
det. Hvad Olavus Petri angår, köpte Stockholms stad med
lösesummans erläggande icke blott hans benådning, utan äfven
hans återinsättande som predikant. För »mäster Olof» som
sålunda åter stod upprätt, behöll konungen en viss fruktan.
Han ville under sin lifstid få sin egen historia skrifven af
denne, men det afböjdes, och likaså gick det med senare
gjorda förslaget att åtminstone utförligt beskrifva konung
Kristians »skräckeliga och okristliga tyranni»; till officiel
historieskrifning var »mäster Olof» alltjämt för god att låna
sig. Nådevermälen fick han vid flere tillfällen; understöd
gafs åt hans son Reginald, hvilken studerade i Tyskland, själf
utnämndes Olavus Petri 1541 till inspektor vid Stockholms
skola och 1542 till stadens kyrkoherde. Laurentius Andreæ
och Olavus Petri afledo under samma år och samma månad,
i april 1552.

Förfarandet mot de båda reformatorerna vid Örebro
arfföreningsmöte betraktades äfven efter konung Gustafs död
som en fläck, hvilken man ville aftvätta eller, då detta mindre
väl lyckades, helt och hållet bortrifva ur hans historia. Erik
Göransson Tegel, som skref sin krönika under uppsikt af Karl IX,
konung Gustafs yngste son, hade om uppträdet i Örebro
skrifvit en efter bästa förmåga öfverskylande berättelse. Men
äfven i detta skick blef den, berättar han, först af Karl
»emenderad, så att den »med rätta må kallas hans kongl.
majestäts eget verk». Att på detta sätt förfalska historien
fann emellertid konungen också föga tillrådligt. Han befallde
därför, att berättelsen om reformatorernas domfällning skulle
ur krönikan helt och hållet uteslutas.

Under rådsmötet i Örebro kan konungen själf eller någon
af hans närmaste hafva bebott den gamla kungsstugan
därstädes, (se afbild.), hvilken ännu kvarstår som ett
minnesmärke från denna tid. Sägnen vet tillochmed förtälja, att
mötet skulle hafva hållits i det större af stugans rum, hvilket
därför också kallas »Gustaf Vasas rikssal». Mera säkert torde
vara, att hans yngste son, hertig Karl innehaft och bebott
detta hus.

*
</chapter>

<chapter name="Den nya regementsformen">
<h2><small>Den nya regementsformen.</small></h2>

På rådsmötet i Örebro hade en grundval lagts genom
besvärjandet af en envåldsakt, som förkunnade en oinskränkt
hörsamhet under konungens vilja, men icke nämnde ett ord
om, att denna vilja var bunden inom gränserna af Sveriges
gamla landslag. Det gamla riksens råd hade fått en ny
ställning af osjälfständighet som kungligt regementsråd. Till en
kunglig ämbetsmannastyrelse efter utländskt mönster var
desslikes en början gjord genom den myndighet, som öfverlåtits
åt Konrad von Pyhy och Georg Norman. Den åt kanslern
öfverlåtna myndigheten i världsliga ting hade till redskap ett
mer och mer ordnadt skrifvardöme, hvilket, osvenskt som det
är till sitt ursprung, blifvit betecknadt med det utländska
namnet »byråkrati». På denna grundval gällde det nu att i
de särskilda landsändarne upprätta en byråkratisk ortstyrelse,
som skulle uttränga eller rent af upphäfva den gamla svenska
landskapsförfattningen. Sannolikt med afseende på det ännu
alltjämt okufvade Småland gjordes början därtill med
götalandskapen. Första steget togs i det till Småland
angränsande Västergötland. Konungen hade där en förtroendeman,
på hvilken han kunde fullt lita, uti Gustaf Olofsson Stenbock
till Torpa, och en annan, på hvilken han likaledes satte högt
värde, uti ståthållaren på Älfsborgs slott Severin Kijl.

Från Örebro begaf sig konungen, åtföljd af
regementsråden och hela sitt kungliga hof till Älfsborg. Där skulle
enligt aftal hållas ett möte med konung Kristian eller hans
sändebud angående betalningen af nämnde konungs skuld
samt några klagomål, som man från svenska sidan hade att
anföra. Danska sändebud infunno sig väl, men någon
benägenhet att nu förhandla röjdes hvarken på ena eller andra
sidan, hvarför ärendet uppsköts till afgörande på ett nytt
möte i Kalmar längre fram på året. Helt andra tankar och
planer voro nämligen nu i görningen. Sändebudsmötet aflöstes
af ett landskapsmöte, på hvilket stadfästes och beseglades
den arfföreningsakt, som i Örebro blifvit uppgjord. Därpå
utfärdades (10 april) en närmast för Västergötland afsedd
»regementsform», hvilken, säger Tegels krönika, »konung
Gustafs kansler herr Konrad von Pyhy lagt sin hjärna i blöt
före och sammansatt efter hans kongl. maj:ts befallning».
Den byråkratiska styrelseform, som här satts i system, var
tvifvelsutan ämnad att framdeles snart nog tillämpas äfven i
andra landskap än Västergötland.

I spetsen för landskapets styrelse ställdes Gustaf
Olofsson Stenbock som regementsråd och ståthållare. Närmast
under honom förordnades som öfriga styrelsemedlemmar en
underkansler, fyra »medråd» samt en sekreterare. Sidoordnad
med dessa civile styresmän och i vissa fall delaktig i deras
»regemente» var en militärbefälhafvare, »ridtmästaren», hvilken
i spetsen för en »rote» af krigsmanskap skulle med väpnad
hand utöfva ordningsmakten. »Regementet» ägde att utfärda
sina beslut i konungens namn; inför denna maktfullkomlighet
förkrymtes och utplånades det gamla landstinget. Den nya
styrelsen fick åt sig öfverlåten konungens domsrätt; sålunda
bortföllo de gamla räfst- och rättartingen. Under dess
uppsigt och myndighet ställdes befallningsmännen och fogdarne;
därmed följde den allmänna tillsynen öfver kronans rättigheter,
uppbörd, gods och gårdar. Därjämte skulle regementsherrarne
bringa i tillämpning en »politi», hvartill hörde, utom den
allmänna ordningens stränga vidmakthållelse, ett vidsträckt
ingripande i de enskilde undersåtarnes hushållning, handel och
vandel. De skulle vaka öfver, att »landsköp» (handel på
landsbygden) ej fick bedrifvas; de skulle noga tillse, att de
ibland utfärdade förbuden mot utförsel af varor ej
öfverträddes; de skulle reglera varuprisen, tillse, att inga fördärfvade
eller förfalskade varor såldes, samt hålla uppsikt öfver mått
och vikt. För den allmänna samfärdseln medgåfvos endast
tillåtna landsvägar,» hvilka från den ena köpstaden och till
den andra skola proklamerade och allestädes utropade blifva».
Utländska köpmän och andra långväga resande, som voro i
rätta ärender stadda, skulle vara försedda med pass.
Ridtmästaren» ålåg särskildt att natt och dag med sin »rote»
draga utefter gränserna och på alla farvägar för att utspeja
misstänkta personer, tillse, att de resande voro försedda med
pass, och antasta dem, som befunnos hafva utan tillstånd
afvikit från de påbjudna allmänna landsvägarne. En
polisregering, sådan svenska folket aldrig förut sett den, var sålunda
nu upprättad.

I nära samband med denna regementsform stodo
vidtgående anspråk, som gingo ut på att utsträcka konungens
envälde och kronans egendomsrätt öfver nästan hela den
svenska jorden. Kyrkans gods hade redan, såsom förut är
anfördt, kronan så godt som helt och hållet slagit under sig.
I regementsordningen förbjödos nu frälsemännen att utan
konungens skriftliga tillåtelse låta tilldöma sig några kyrkliga
gods. Men äfven deras oinskränkta eganderätt till sina egna
gods började sättas i fråga; de förbjödos nämligen att utan
konungens samtycke sälja eller förpanta dem. Sedermera lär
Norman hafva föreslagit, att adeln skulle »annamma sina
gods länsvis efter tysk ordning», hvarmed svårligen kan
menas annat, än att frälsegodsen skulle förvandlas till län,
dem kronan egde att gifva och återtaga. I regementsformen
förbjödos köpmän och borgare att utan konungens medgifvande
tillhandla sig jordagods. Följande året gjordes ett uttalande,
som innebar kronans anspråk på eganderätt äfven till
skattehemmanen, det förklarades nämligen, att, om bönderna ej
rätteligen skötte dem, så skulle hemmanen falla konungen och
kronan till. På eganderätt till allmänningar och betydligare
fiskvatten hade kronan redan förut gjort anspråk; nu
förklarades uttryckligen (1542), att »sådana ägor, som obyggda
ligga, höra Gud, konungen och Sveriges krona till». Det
var en grundsats, som enligt den tidens statsrätt en eröfrare
kunde göra gällande i ett underkufvadt land, men som var
ohörd i det aldrig underkufvade Sverige. Genom ett
understucket »Helgeandsholms beslut» sökte man sedermera under
Johan III:s tid föra denna grundsats ända upp till Magnus
Ladulås.

I Västergötland trädde den nya regementsformen
ofördröjligen uti tillämpning. Det är tvifvelaktigt, om den ens
för konungen själf länge blef synnerligt till behag, åtminstone i sin
ursprungliga gestalt. Han var för mycket van vid det raska
personliga ingripandet, för att kunna rätt finna sig i det tyska
ämbetsmaskineriets tungrodda former och omsvep. Med
Gustaf Olofsson stod han, nu som förut, genom brefväxling i
den lifligaste beröring, men till »regementet», som sådant
vände han sig icke; det synes hafva från början stått tämligen
öfverflödigt vid ståthållarens sida. Biskop Sven, hvilken
skulle tjänstgöra som underkansler, tyckes föga hafva funnit
sig i denna ställning, helst som ståthållaren bar ej blott titeln
utan säkerligen äfven maktbefogenheten af »religionsråd»; han
tog efter några år (1544) afsked från sin biskopsvärdighet
och tillbragte sin öfriga lifstid som en af kanikerna i Skara.
Ännu mindre fann sig menigheten väl vid, att
ämbetsmannamakten sträckte sin kalla, reglementerande hand emellan
konungen och folket. Som lagskipande myndighet har
»regementet» lämnat de märkbaraste spåren af sin verksamhet, ty
dess domböcker för ett par år finnas i behåll. Men spåren
måtte hafva känts oroande, helst som de fällda utslagen skulle
af det kungliga regements- och sekrete rådet under ledning
af Pyhy och Norman stadfästas eller ändras. Det befinnes
då, att Mose lag och utländska lagverk åberopas i stället för
Sveriges gamla landslag, hvilken det nästan ser ut, att man
velat tränga undan. En följd däraf blef, att man oblidkeligt
tillämpade dödsstraff för dråp och annan lifssak, som förut
fått försonas med böter. Det täta åberopandet af »kejsarlagen»
och den religiöst salvelsefulla tonen hänvisa på inflytelser af
Pyhy och Norman.

På närmare håll kännbart och förtretligt verkade den
nyinrättade »politiens» ingripande i den enskildes näringslif
och hushållning. Sålunda uttalas i ett af regeringsrådets
utlåtanden öfver nämnda domböckers utslag för år 1541: »Om
dem, som icke vele rätta sig efter den kongl. ordinantia, som
utgifven är, nämligen i den artikel, huruledes allehanda varor
säljas skulle, utan träda där öfverdådeligen utöfver, icke
aktandes, hvad som påbjuds eller hur varorna satta blifva, sådana
skola straffas, eftersom stadslagen innehåller, och därutöfver
hafva förverkat varorna som dyrare säljas, än de satta äro;
och besynnerligen förmärker kongl. maj:t med slika stycken
de Lödöse borgares arghet och tredskhet både mot andliga
och världsliga ordinantier, hvarför är ganska för nöden, att
ståthållaren hafver där ett noga inseende och tager något
hårdt uti med dem, när de skicka sig så otillbörligen.» Om
åverkan på de af kronan i besittning tagna ekskogarna utlät
sig domboken: »Må man tillstädja, att bönderna hugga så
mycken ek, som de för nöden hafva till att bygga deras
åkerredskap, vagnshjul och annat slikt med; dock icke till att
bygga hus där upp med eller annat slikt, det kan man
ingalunda medgifva.»

Säkert var denna »politi» välmenande, om än mera för
kronan än för undersåtarne, och i många fall verkade den
tvifvelsutan välgörande. Då samfärdseln bands vid de
»utropade» landsvägarna, följde därmed också en stadgad ordning
för dessa vägars underhåll; åt ståthållaren uppdrogs att
tillsätta »krögare» för de vägfarandes behof, och sålunda gafs
uppslag till inrättningen af gästgifverier. Han fick likaledes
tillsägelse att genom fogdarne ombesörja västgötarnes
»bespisande med fisk». Hvad än låg konungen om hjärtat för
Sveriges rikes bästa, försummade han ej att därmed
sammanpara sitt eget. Sålunda fick ståthållaren i uppdrag än att
låta föra konungens spanmål till Holland eller låta bönderna
däraf köpa till utsäde, än att förbjuda köpmännen uppköpa
mårdskinn och i stället tillbyta sig sådana för konungens varor
i Älfsborg.

Som landsfaderlig ville konung Gustaf helt säkert
allvarligt, att hans styrelse skulle gälla, men fadersväldet kunde
utöfvas med stor våldsamhet utan hänsyn till lag eller
undfångna privilegier. Det fick Ny-Lödöse erfara. Ej långt förut
hade staden blifvit flyttad från sin äldre plats; nu ville konungen
flytta den ännu en gång och förlägga den intill Älfsborgs
slott; det hjälpte ej, att borgerskapet, som kände sig däraf
svårt betungadt, företedde sina erhållna privilegier och
försäkringar. Han skref därom (febr. 1542) till ståthållaren:
»Som eder utan tvifvel veterligt är, att dessa Lödöse borgare
hafva nu här varit hos oss med deras skatt; så bland annat
hafva de ock haft med sig en hop gamla bref och privilegier
(huru vi dem skole kalla) hvilka vi icke till ett blåbär akta,
och kunne vi fördenskull icke fulleligen besinna, uti hvad akt
och mening de sådana bref med sig fört hafva eller
presentera ville, annan än att de därmed tilläfventyrs mente, att,
så snart vi sådana deras bref sågo, vi då skulle strax efterlåta
dem allt dem syntes godt vara, som är att bygga staden
uppå Säfveåholmen eller blifva där de äro; där vi, kronan
eller den landsändan Västergötland föga med förvarade eller
belåtne blifva. Så är väl sant, att vi för samma snack skull
hafva haft något skarpt snack och tal med dem, efter de icke
vilja vara där man dem hafva vill, och där de kunna bygga
och bo, riket, oss och den landsändan till nytta och beskärm.
Och skole I veta, att vi nu icke äre till freds, att de skola
blifva besittandes där de nu bo, icke heller vilje vi hafva dem
till Säfveholmen, efter där är dock icke stort bekvämare eller
fastare lägenhet, än där de nu äro. Hvarför är det än nu vår
vilja och begäran, att I vilje förhandla denna sak, så att
slottet och staden måtte blifva tillsammans, efter som I uti
den måtton tillförene vårt sinne och vår mening väl
förnummit hafve.»

Den nya landskapsstyrelsens införande började med
Västergötland, men var tydligen ej ämnadt att därvid stanna.
Sedan Svante Sture samtidigt med sitt bröllop erhållit i
förläning Stegeborgs slott och Söderköpings stad med
kringliggande länsområde, kom han, åtminstone efter Holger
Karlssons snart (1540) inträffande död, i åtanke som Östergötlands
ypperste förtroendeman. Under hägnet af hans folkgunst kunde
den nya ordningen därstädes i en något mildare gestalt
genomföras. Han hade dessutom äfven i norra Småland ett stort
inflytande, hvilket kunde till konungens tjänst brukas. För
öfrigt väntade man sig Smålands fullständiga underkastelse
efter hand och hade redan till någon del börjat tillämpa den
nya »politien» äfven där. Sålunda påbjöds (1540) en
ytterligare skatt efter nya grunder; i febr. 1541 följde ett
upprepadt förbud mot utförsel af oxar och lifsmedel och för
öfverträdelse däraf stadgades ej blott godsets förlust, utan till
och med lifsstraff. Kort därpå började man tillämpa
grundsatsen om kronans eganderätt äfven till skattehemmanen; det
förordnades nämligen (april 1541), att husesyn skulle hållas
med skattebönderna och att de, som ej rätt skötte sina
hemman, skulle därifrån vräkas.

Sedan Götaland sålunda blifvit af den nya
»regementsformen» efterhand underkufvadt, var det väl meningen, att
turen därpå skulle komma till Svealand. Men utan motstånd
underkastade sig icke ens de båda nordliga götalandskapen, än
mindre Småland. Det är berättadt, huru staden Lödöses försökta
gensaga mot den våldsamma förflyttningen blef genom
konungens häftiga maktspråk tystad. I april 1540 gjordes i
Östergötland ett försök till uppresning under anförande af bonden Lars
Jonsson. Han hade, säger krönikan, »hyllat en hop bönder till
sig och aktade uppväcka menige allmogen i den landsändan till
uppror mot konung Gustaf; han sade sig vilja resa en hunahär
och slå ihjäl allt ridderskap och adel och alla dem som ville
hålla sig till den reformerade läran.» Detta uppresningsförsök
blef emellertid i sin första begynnelse kväfdt. Anföraren och
de flesta deltagarne däri blefvo »strax fängslade och fingo
deras förtjänta förrädarstraff och lön.» På gränsen mellan
Småland och Östergötland, synnerligen i Tjust, rådde en
oroväckande jästning, så att krigsfolk måste ditsändas till
herremännens och de evangeliske prästernas skydd. Oss fruktade,
skref sedan konungen (i mars 1541), att det skulle icke allom
behaga, att de knektar blefvo så kringlagda till adeln och
prästerna». Han var orolig öfver denna kringspridning, »hvar
de blifva så åtskils liggande, att en hop af dem blefve om
halsen bringade, förrän man vet där något af». Från det
inre af Småland kom snart protesten så eftertryckligt, att
hela regementsformen, åtminstone sådan den af Konrad von
Pyhy uppgjorts, för densamma föll. Men andan och
innebörden däri vidhöllos af konungamakten alltjämt och gjordes
gällande, om än mer varsamt och under skonsammare former;
ingalunda har således det författningsverk, om från Konrads
von Pyhy ledde sitt upphof, gått spårlöst förloradt för vårt
land och vårt folk.

*
</chapter>

<chapter name="Skrifvardömet, kansliet och riksarkivet">
<h2><small>Skrifvardömet, kansliet och riksarkivet.</small></h2>

Under medeltiden hade konungen i krigföring och
styrelsevärf biträdts af den ur frälset framgångna länsadeln, men där
underhandlingsspråk, skrifvelser och uträkningar voro af nöden,
vändt sig till kyrkans män och de ur hennes skolor utgångna
»djäknarne»; sålunda förefanns redan då i hans omgifning en
åtskillnad mellan svärdets och pennans män, mellan den
vapenöfvade, dådkraftige riddersmannen och den skrifkunnige,
latinlärde klerken. Som »riksens skrifvare» nämnes då vid
konungens sida en man af det andliga ståndet, stundom en
biskop, men oftare en person med lägre kyrklig värdighet;
denne tog till kanslibiträden unga prästmän eller
klosterskolornas utlärda djäknar. Kansliarbetet öppnade löftesrika
framtidsutsikter för uppåtsträfvande klerker, hvilka på denna
väg nådde på en gång de högsta platserna inom kyrkan och
ett mäktigt inflytande inom det världsliga samhället. Vid
slutet af riksföreståndartiden synas riksrådet och
riksföreståndaren hafva förfogat öfver hvar sitt kansli. Äfven biskoparne
hade då sina kanslerer med dithörande uppsättning af
kanslibiträden, och sådana platser voro med godt skäl lika ansedda
som eftersökta; Olavus Petri hade som kansler åt biskop
Mathias fört viktiga underhandlingsvärf, och biskop Brask
lät sig representeras af sin kansler vid valriksdagen i Strängnäs.

Vid Gustafs regeringsanträde öfvertog Laurentius Andreæ
som konungens skrifvare eller »secretarius» kanslersvärfvet:
närmast efter honom sköttes det dels af Henrik Sledorn dels
af Olavus Petri. Då de undveko att benämna sig med
kanslersnamn torde detta till någon del hafva berott på
svårigheten att uppsätta ett ordnadt kansli, sedan konungen afgjordt
brutit med den gamla kyrkan. För lycksökeriet hos unga
prästmän och djäknar voro utsikterna till befordran i kyrkans
tjänst på vägen genom kungliga kansliet allt annat än
lockande, så länge en kättersk konung och hans lika kätterske
»secretarius» lefde på högst spänd fot med de ännu mäktige
biskoparne. Det gällde då att uppsöka och i tjänst taga
skickligheten, hvar den fanns, och man lyckades därmed, om
än till en början blott nödtorftigt. En uppsättning af skrifvare
med åtminstone någorlunda god djäknebildning lyckades man
samla och i olika arbetssysslor fördela. Genom titeln
skrifvare, som alltid lades till deras namn, betecknades de som
ett afslutet skrå, ett frö till blifvande skrifvardöme. Det
gällde då att till rask groning utveckla detta frö genom att
bereda dem större anseende och göra deras utsikter till
fortkomst i statens tjänst minst lika goda, som de fordom varit
i kyrkans.

Den prägel af feg dådlöshet, dolskt intrigväsen och
omanligt kryperi, som bragt det byzantiska Skrifvardömet och dess
ätteläggar i förakt, gjorde konung Gustaf hvad han kunde för
att utplåna. Han synes hos sina skrifvare, åtminstone i början,
hafva uppmuntrat hurtigt väsen, ridderlig vapenduglighet och
manligt mod, så att ingen ringaktning skulle fästa sig vid
namnet skrifvare. Genom att åt dem bereda förmånliga giften
höjde han deras lefnadsställning, genom goda anställningar
och maktpåliggande uppdrag gjorde han dem till ansedda,
betydande män. Så omtalas Gudmund skrifvare, hvilken vid
kröningstorneringen besegrade krigaren Staffan Sasse,
därigenom fick ett rikt gifte och redan då var satt till
befallningsman på Stockholms slott. Jon skrifvare fick genom konungens
bemedling en lika rik som högättad fru, »Måns Greens
efterlefverska». Peder skrifvare skickades ut för att förhandla med
de upprörda menigheterna i Småland; likaså Esbjörn skrifvare,
hvilken nämnes, näst efter Thure Trolle och Gudmund Slatte,
som en af de främste bland dem, som (1533) »i en ärlig
slottslofven» mottogo Kalmar slott. Under sådana förhållanden
drogs lycksökarvägen snart till skrifvarsysslorna.

Men det kräfdes också af skrifvarne ökad duglighet, och
det blef skolundervisningens uppgift att bibringa sådan. För
konung Gustaf hade skolorna de två ändamålen: att dana
präster åt församlingarna och goda skrifvarämnen åt hans
kansli, och det sista ändamålet var för honom ingalunda
underordnadt. Ur denna synpunkt voro skolorna för honom
statsläroverk, som äfven borde af staten understödjas, ej minst
genom uppmaning till föräldrar att ditsända sina barn.
Upprepade gånger tillhöll han skolorna att sända honom lärjungar,
som vore så utbildade, att de kunde tjänstgöra i kansliet och
räknekammaren. Till biskop Botvid skref han en gång:
»Desslikes förundrar oss, hvad gagn den skolmästaren gör oss eller
hvad han lärer sina djäknar, efter det finnes icke en, som kan
skrifva oss ett rätt och klart register, och vete vi honom där
en föga tack före». En yngling, som lärt att med färdighet
skrifva och räkna, kunde alltid vänta sig anställning i kansliet
eller som skrifvare hos de gamla fogdarne, och dugligheten
stod högt i pris vid de ständigt växande behofven.

Skrifvarsysslan var sålunda en väg, på hvilken den
lågättade dugligheten kunde gå långt fram, ja ända till täflan
med bördsadeln. Men hvilka manliga dygder konungen än
fordrade af sitt skrifvardöme, icke fick själfständigheten höra
dit; ovillkorlig lydnad och sträng förbehållsamhet måste
skrifvaren iakttaga; annars kunde han lätt blifva, såsom Jon
skrifvare, »ynkeliga undfången» och se sin hederstitel utbytt mot
smädenamnet »bläckbytta». Så fingo skrifvarne och
skrifvardömet den karakter, som sedan i en tid af deras stigande
välmakt hos dem bjärtare framträdde. Den kände forskaren
Hans Forssell yttrar därom: »Arbetet i konungens tjänst och
lydnaden för hans vilja var det enda, som kunde gifva dem
myndighet och makt, bringa dem rikedom och ära, lyfta dem
ur obemärktheten, ingen visste huru högt. De hade ock sin
ärelystnad, men en, som var mera farlig för aristokratien än
för konungamakten. Gustaf uppfostrade så i sina fogdar och
sina sekreterare ett släkte af tjänstemän, som skulle blifva af
betydenhet under århundradets senare hälft.
Sekreterareregementet, hvilket för den nyvaknade aristokratien blef så
farligt och förhatligt, hade utgått ur hans skola. Faderns
myndiga personlighet höll de båda stridiga elementen i fredlig ro
och lydig samverkan; under sönerna trädde uppkomlingarna
till väldet, och i de stormar, som då brusto lösa, spelade den
gamla och den nya ärelystnadens afund en betydande roll.»

I kansliet, som blef detta skrifvardömes högkvarter,
uppsattes de från konungen aflåtna och mottogos de till honom
ankomna skrifveserna. Dessa förvarades i afskriftssamlingar,
som bildade »registret» eller »registraturen». Från Magnus
Erikssons tid hade förts ett »riksens register», i synnerhet för
utgående bref, men detta blef af Kristian II bortfördt. Gustaf
Vasas registratur börjar egentligen med året 1523, då
Laurentius Andreæ blef kansler. Om rådets öfverläggningar måtte
däremot i början af konungens regering inga uppteckningar
bevarats, hvilket torde haft sin grund däri, att rådsmötena
höllos på många olika ställen och ofta af tillfälliga
anledningar. Något efter 1530 anhöll rådet om »en god man»,
som skulle uppteckna, hvad som blifvit belefvadt och samtyckt,
samt föra register däröfver; »såsom alltid i förtiden varit
hafver», tillades det. Denna begäran tyckes hafva uppfyllts så
till vida, att öfverläggningar och beslut, åtminstone till en
del, upptecknats, men någon sammanhängande registratur
däröfver har man ej.

Men kansliet hade icke blott skrifvarens uppgift sig ålagd,
utan äfven räknemästarens och uppbördsmannens. Här
uppsattes, mottogos och granskades allehanda räkenskaper,
sifferredogörelser, uppbördslängder, utbetalningslistor och annat
sådant mer; här mottogs hvarjehanda tillfällig uppbörd i 
pänningar, silfver, stundom äfven lifsmedelsvaror. Till kansliet
inlämnade fogdarne sina redogörelser och influten uppbörd af
pänningar eller omyntadt silfver. I den mån ärendena hopade
sig, blef det emellertid nödigt, att denna afdelning för räkning
och uppbörd skildes från det egentliga kansliet. Den
betecknades då med namnet räkne- eller räntekammaren.

Konrad von Pyhy gaf åt konungens kansli en mera
tidsenlig uppsättning efter kejserligt mönster, så långt nämligen
omständigheterna medgåfvo; han kan sålunda anses som Sveriges
förste rikskansler och utöfvade i det närmaste hela den
myndighet, som sedermera tillkom dennes ämbete. Kansliet med
dithörande verk var för honom det drifhjul, hvarmed hela
»regementet» sattes i ordnad gång. Först och främst blef nu
bättre sörjdt för skriftväxlingen med utlandet. De språk, som
därvid nu hufvudsakligen kommo i fråga, voro latin och tyska;
båda dessa språk voro både Pyhy själf och den honom
biträdande Georg Norman fullt mäktiga. Förut hade konungen
ej just behöft lida brist på latinska sekreterare, åtminstone
så länge Laurentius Andreæ och Olavus Petri tjänstgjorde,
men med sina tyska sekreterare, såsom Wulff Gyler och
andra, hade han haft otur. Vidare blefvo registraturen från
denna tid mer omfattande och bättre ordnade.
Skriftväxlingen med de närmast underlydande myndigheterna,
särskildt »regementet» i Västergötland och de stora
länsinnehafvarna, fick likaledes ett mera ordnadt skick.

Räknekammaren eller såsom den kortare benämndes
»kammaren» skildes nu mer afgjordt från kansliet samt fick
styrande ledamöter, hvilka skulle handla i samråd med
hvarandra och sålunda budade ett slags »kollegium» efter utländskt
mönster. Detta ämbetsverk, om man så ännu kunde kalla
det, skulle mottaga och kvittera de penningmedel som
inflöto till kronan samt granska fogdarnes och andra
uppbördsmäns alla räkenskaper. Titeln »kammarråd» kom i bruk.

Som kansliets och kammarens arkivkontor fick riksarkivet
sitt första upphof och var såsom sådant ännu ej från dem
afskildt. Det tillväxte, i den mån samlingen af förvarade
registratur samt hvarjehanda skrifvelser och aktstycken mer och
mer ökades. Medeltidskanslererna hade haft sina 
»häfdagömmor» merendels i Strängnäs, och från dem sammanfördes
nu en mängd spridda, mer eller mindre viktiga aktstycken,
ja hela samlingar af sådana. En ännu bibehållen förteckning
öfver en dylik samling gifver oss en åskådlig bild af det sätt,
hvarpå arkivhandlingarna sammanordnades och förvarades.
Skriftstyckena voro inlagda i »byttor» eller askar, hvilket
förvaringssätt sannolikt brukades med hänsyn till det ofta
inträdande behofvet att förflytta dem från den ena orten till
den andra. Byttorna buro hvar sitt olika bildmärke,
hvarigenom de skildes från hvarandra. Huru sådana bildmärken
sågo ut, finner man af här följande illustrationer.
Förteckningen, vår äldsta arkivkatalog, uppsattes då på det sätt, att
för hvarje särskild bytta eller ask, betecknad genom sitt 
afritade bildmärke, uppräknades de däri förvarade skriftstyckena.
Detta något otympliga sätt för äldre arkivhandlingars
förvaring och ordnande, bibehöll sig till någon del i en långt senare
tid och torde sålunda ännu i konung Gustafs arkiv hafva
begagnats. Registraturen och andra handlingar, som oftare
behöfde anlitas, torde möjligen hafva förvarats i väggfasta skåp.

<img id="703">Bildmärken på gamla "arkivbyttor".</img>

Efter riksdagen i Västerås 1527 fick statsarkivet en högst
betydande tillväxt genom mottagandet af kyrkornas och
klostrens alla bref samt listorna på till dem hörande gods
och gårdar. Med anledning däraf behöfde nu en särskild
arkivsyssla inrättas. Rasmus Ludvigsson fick i uppdrag att
förvara och särskilja dessa aktstycken samt lät sedan utskrifva
register och längder på de gods, som under kronan hemfallit;
han kan sålunda anses som Sveriges förste riksarkivarie. »Det
blef», heter det, »honom af konungen befalldt att
sammandraga och beskrifva Sveriges rikes ridderliga och adliga släkter,
och förnämligen skulle han först utleta alla de gods, som h.
k. maj:ts fäderne- och mödernesläkt till kyrkor och kloster
gifvit hade, och dem lät h. m:t under sitt arf och eget
vederkänna». Honom tillkom äfven »hafva ett flitigt inseende, att
icke något af kronans skatt eller arf och eget gods skulle i
någon måtto blifva försnilladt, förminskadt eller afhändt».
Fogdar och skrifvare ålades därför, att, när de till kammaren
inlämnade sina räkenskaper, göra honom reda för »hvad som
antingen tillökt, förbättradt eller afgånget var». Han bibehöll
sitt ämbete under både konung Gustaf och dennes båda äldre
söner samt afled vid hög ålder 1594.

<img l id="704">Bildmärke på gamla "arkivbyttor".</img>
Det måste hafva varit trångt
om utrymmet, så länge kansliet
och räknekammaren med deras
alltjämt växande arkivförråd hade
gemensam lokal på Stockholms
slott. Arkivbyttorna fingo
säkerligen då sämjas ihop med
silfverlårar, penningbyttor, ja väl
äfven smörbyttor — för att nu
ej tala om »bläckbyttorna». En
stor del, kanske det mesta
af arkivhandlingarna, förvarade
kanslern tvifvelsutan i sin egen
bostad. Här som i annat
dithörande införde säkerligen Konrad von Pyhy en bättre, mera
tidsenlig ordning. Sedan Stockholms slott efter branden blifvit
ombyggdt och utvidgadt, kunde äfven behofvet af flera och
rymligare lokaler någorlunda tillgodoses.

Riksarkivet har ej varit otacksamt mot konung Gustaf,
som lade den första, oansenliga grundvalen till detsamma.
Rasmus Ludvigsson, den förste riksarkivarien, författade en
krönika, hvari konungens personlighet är med färgrik liflighet
tecknad. I våra dagar har arkivarien V. Granlund genom
utgifvandet af konung Gustafs registratur rest honom en
minnesvård, varaktigare än bronsen. Man motser med stort
intresse afslutningen af detta storverk, hvilket nu fortskridit
ända till midten af 1540-talet.

*
</chapter>
<chapter name="Georg Normans förvaltning af kyrkoärendena">
<h2>Georg Normans förvaltning af kyrkoärendena.</h2>

Då Norman utnämndes till »superattendent» och högsta
»religionsråd» fick han med detsamma, såsom vi redan sett,
en mycket vidsträckt fullmakt. Till hans främste medhjälpare
eller »adjunkt» (äfven detta ett i svenska språket då
nyinfördt ord!) förordnades biskop Henrik i Västerås, hvilken
som sådan kallade sig den »kristeliga religionens consiliarius».
Stiftsstyrelserna i Götaland — ty där skulle äfven på detta
område den nya ordningens införande börja — fingo snart
kännbart erfara sitt beroende af den myndighet, under hvilken
de sålunda blifvit ställda. Redan 1540 gjorde Norman med
sina medhjälpare visitationsresor i Västergötland, Östergötland
och Småland samt fortsatte dem under det följande året. Han
biträddes därvid af de i landskapen förordnade
»konservatorer» eller »religionsråd». Visitationerna förrättade han med
allvar och stränghet. Genom den afsättningsmakt, som var
lagd i hans händer, gjordes en mångenstädes säkerligen
behöflig rensning. En mängd öfverflödiga kyrkor utdömdes och
ödelades. Tvifvelsutan fördes äfven reformationsverket i flera
stycken just genom denna hänsynslöshet kraftigare fram. Under
trycket af denna makt afgick biskop Sven i Skara. Linköpings
stift stod ännu biskopslöst, men den forne munken Klaus,
hvilken från att hafva varit Luthers motståndare blef dennes
ifrigare bekännare, fick ett allt större förtroende. Genom sin
reformationsifver var säkerligen också biskop Jöns Bosson i
Växjö en man efter Normans sinne.

Men »superattendenten» hade under sina visitationsresor
äfven ett annat uppdrag, som säkerligen låg konungen vida
mer om hjärtat. Nu skulle man nämligen gripa sig an med
indragningen af kyrkornas lösa ägendom, i synnerhet återstoden
af deras silfver. Kyrkorna fingo behålla endast hvad som
ansågs oundgängligen nödvändigt för gudstjänsten och
sakramentsutdelningen efter luthersk ordning. Sålunda
kvarlämnades vanligen en större kalk med patén för altarbordet och
en mindre kalk för »socknebud»; flerestädes fingo äfven
bönderna »för sina brudar» behålla en silfverkrona, dock mot
borgen af vederhäftiga socknemän och förbindelse att till
konungen öfverlämna afgifterna för hennes begagnande. I
synnerhet borttogs allt, som på något sätt påminde om den
katolska gudstjänsten, såsom kors, helgonbeläten, monstranser,
rökelsekar m. m. Äfven i öfrigt bemäktigade man sig
dyrbarheterna med en snål våldsamhet, som måste hafva
förefallit den tidens socknemän gudlös och orättfärdig. Denna
godsindragning, hvilken väl af den tidens människor allmänt
uppfattades som en sköfling, inbragte åt konungen 142,000
lod silfver utom en stor mängd dyrbarheter af annat slag,
men samlade också de mörka åskmolnen af en förbittring,
som snart fruktansvärdt urladdade sig.

Vi anföra hvad den ansedde forskaren Hans Forssell
därom yttrat: »Att röra vid helgedomarnas prydnader var att
uppvärma den lugna kyrkliga tron till fanatism, och inför
detta religiösa nit, hvartill väl ock kom något trots på
urgammal socknemannarätt, måste det skonslösa sköflandet hafva
förefallit som helgedomskränkning och skändligt rån. Den
känsla af djup vördnad för templens helgd, som under
århundraden inväxt i allmogens sinnen och som funnit sitt
uttryck i lagens strängaste bestämmelser, kunde icke inom några
årtionden vara utplånad, och det var säkerligen icke utan hot
och förbannelser, som socknemännen i Östergötland,
Västergötland och Småland sågo fogdar och fogdars tjänare sprätta
guld och silfver från altardukar och mässekläder, rycka bilderna
ur helgonskåpen, nedpacka monstranser och kalkar i kistor
och säckar, bortföra till fogdegårdarne kyrkornas redbaraste
ägendom. Vi hafva talrika bevis för, att de sökt skydda sig
för dessa som för andra fiendtliga anfall genom de vördade
dyrbarheternas undandöljande. Och när till detta kännbara
ingrepp i urgammal rätt sällade sig åtskilliga andra
olägenheter af det nymodiga regeringssättet, togo de sig slutligen
samma oråd före som tio år förut deras bröder i det
nordliga Sverige och grepo till beväpnadt själfförsvar».

I januari 1541 hade Norman sålunda gjort en ganska
ansenlig skörd af värdesaker, hvilka efterhand aflämnats. Vi
hafva däröfver flere af konungen utfärdade kvitton. Ett af
de första bland dem lyder sålunda: »1540 den 14 jan. 
annammade vår kära husfru en liten silfvertafla, därinuti var ett litet
Manabeläte, allt förgylldt, hvilket han annammat hade i
Varnhems kloster. Item uppburo vi af mr. Georg ett hjärta af
guld med ett gult snöre, hvilket hängt på S:t Brynolfs
hufvud i Skara. Item annammade vi två förgyllda silfverskålar
af de två stora kalkar, som kommo från Varnhems kloster.
Kyndelsmässodagen annammade vi af biskop Henrik i Västerås
några kristallglas, och det silfver, som däruppå var, hade han
lagt hos det andra silfret i vår kammare. Item annammade
vår kära husfru af honom ett litet kors af guld, som mr.
Georg uppburit i Skeninge. — — Desslikes några förgyllda
korkappor annammade vår kära husfru».

För Växjö stift, hvilket ansågs som det fattigaste,
lämnades i mars 1541 enligt den åsatta »taxan» 33 ungerska gyllen och
31 spanska dukater. Ett kvitto från samma år på sensommaren
upptager värdesaker, som »hederlig man biskop Jon Boson
aflämnade till biskop Henrik i Västerås». De utgjorde 96
mark i silfverpenningar, 30 rosenobler i guld, 8 stora
guldringar, 66 lödiga mark oförgylldt, 30 mark förgylldt silfver,
allt taget från Växjö domkyrka. Till Kalmar, dit konungen
sedan begaf sig, aflämnades från Växjö stift en stor förgylld
monstrans, 8 förgyllda kalkar med paténer, en ganska stor
och tung guldkalk, en kristallkanna beslagen med förgylldt
silfver, en stor förgylld fot med små förgyllda beläten
omkring, 12 förgyllda helgedomskärl samt åtskilligt annat. Vid
samma tid pågick med all ifver visitationen efter guld och
silfver i de småländska landtkyrkorna.

Medan konungen sålunda genom sina utsända
förtroendemän tog för sig från kyrkorna hvad tagas kunde, fick
församlingen af de undanträngda och förföljda svenska
reformatorerna den dyrbaraste gåfva, som kunde i gengäld lämnas.
Bibelöfversättningsarbetet, omfattande det gamla testamentet,
hade alltjämt fortgått och blef nu påskyndadt. Det drefs
hufvudsakligen af Laurentius Petri, som därvid lär hafva fått
verksamt biträde af sin broder Olavus, möjligen af Laurentius
Andreæ. Ärkebiskopen gaf därigenom det värdigaste svaret
på de tillvitelser, som han i det kungliga bannebrefvet 1539
fått mottaga. Gamla testamentets kanoniska böcker utkommo
i svensk öfversättning fullständigt under året 1540. Under
året 1541 utgåfvos det gamla testamentets apokryfiska böcker
samt en reviderad upplaga af det nya testamentet. Hela
bibelverket blef då utgifvet i ett stort, läderinfattadt
folioband, prydt med bilder efter den tidens smak. Det kunde
då föräras till konungen (se illustr. sid. 179), hvilken
förordnade, att det skulle som gåfva lämnas till hvarje församling
i riket. I allmänhet är Luthers 1534 utkomna
bibelöfversättning följd, men man finner, att de svenske uttolkarne därmed
äfven jämfört den hebreiska grundtexten samt den gamla
grekiska öfversättningen.

En i Normans kyrkoförvaltning tillämnad åtgärd af stor
vikt var stiftens sönderdelning, hvilken flerstädes var af
behofvet påkallad; den blef emellertid först längre fram delvis
genomförd. Meningen var att dela det stora ärkestiftet, till
hvilket då hela Norrland hörde, i tre stift med hufvudorterna
Uppsala, Stockholm och Gäfle. Linköpings stift var äfven
oformligt stort, enär det innefattade utom Östergötland äfven
det nordliga och östra Småland jämte Öland; äfven detta
ville man dela i tre stift med hufvudorterna Linköping,
Jönköping och Kalmar. Äfven för Strängnäs, Västerås och
Åbo stift blef en sådan delning ifrågasatt. Uppenbart var
med denna plan förbunden en tanke på nedsättande af
biskopsämbetets betydenhet genom dess fördelning mellan flere
deltagare med ringare områden.

Den ådagalagda omsorgen om undervisningsväsendet
utgör den vackraste sidan hos denna kyrkoförvaltning. En
påstötning i sådant syfte hade de tyska reformatorerna gifvit,
sedan de rekommenderat Norman. »Hvad är väl», skref till
konungen Luther, »som mera pryder konungar eller ock är
dem mera nödigt, än att desamme antingen äro af naturen
begåfvade med större förstånd och klokhet än andra eller uti
boklige konster förfarne, på det de icke må nödgas att alltid
se med andras ögon eller tilltro sig andras meningar. Kristus,
som hafver i E. K. M. begynt sitt verk, fullborde det med
stor förkofring, att också öfver hela riket, synnerligen vid
domkyrkorna, skolor må anläggas och inrättas, hvarest
ynglingar kunna blifva underviste så till församlingarnas tjänst
som till andra förrättningar.» Samtidigt skref äfven
Melanchton: »Måtte därför E. K. M. nådigt hägna de lofliga
studierna samt för deras skall lämna hjälp och stöd af fromma
och lärda personer. Jag har intet tvifvel om, att universitetet
i Uppsala blir slutligen underhållet och upprättadt; sådant
skulle lända till Guds ära, till folkets lycka och E. K. M. till
lof och pris». Norman lade uppenbart dessa lärdomar på
hjärtat. Upprättandet af Uppsala universitet kom åtminstone
på tal, och till skolornas understöd gjordes åtskilligt, men
tydligen låg ej konungens lifsintresse mycket starkt åt det hållet.

*
</chapter>
<chapter name="Utrikespolitik. Konungamötet i Brömsebro. Franska förbundet">
<h2>Utrikespolitik. Konungamötet i Brömsebro. Franska förbundet.</h2>

Då Kristian II i sitt fängelse ej längre kunde ingifva
någon fruktan, plägade Gustaf esomoftast i sina skrifvelser
varna de bångstyriga menigheterna för »gamle kung Kristians
barn och arfvingar». Varningen var icke alldeles utan grund,
ty stämplingar af antydd art förefunnos och kunde påräkna
understöd af kejsar Karl V:s fruktansvärda makt. I synnerhet
sökte grefve Fredrik af Pfalz, hvilken var förmäld med en
dotter af Kristian II och stod högt i gunst hos kejsaren, göra
sina anspråk gällande, särskildt mot Danmark, men till någon
del äfven mot Sverige. Hertigarne af Mecklenburg och
Preussen, som båda hette Albrekt och voro förmälda, den ena
med en systerdotter af Kristian II, den andra med en dotter
af konung Fredrik, visade äfven en fientlig hållning. Från
de missnöjda städerna Lybeck och Danzig var fortfarande
intet godt att vänta. Gent emot dessa faror voro nordens
båda konungar hänvisade till utländska förbindelser. Konung
Kristian hade anslutit sig till det af Tysklands protestantiska
furstar och städer upprättade s. k. schmalkaldiska förbundet,
och om Sveriges anslutning till detsamma var starkt fråga,
men konung Gustaf röjde därvid en tvekan, hufvudsakligen
af det skäl, att den mot honom fortfarande fientligt sinnade
Berndt von Mehlen blifvit hos kurfursten af Sachsen upptagen
och gynnad.

Båda konungarna voro sålunda i det hela hänvisade till
gemensam utrikespolitik. Men inbördes hade de på samma
gång ouppgjorda mellanhafvanden, som hotade att i grund
sönderbryta endräkten. På sin pänningfordran, som uppgick
till 31,000 »joakimsthaler» (omkr. 135,000 kronor) hade Gustaf
erhållit hvarken afbetalning eller ränta, och den utlofvade
panten undanhölls honom alltjämt. Därtill kom, att konung
Kristian vänskapligt närmade sig till hertig Albrekt af Preussen,
hvilken troddes vilja komma i besittning af Finland genom
att locka Erik Fleming till förräderi. Det omtalades till och
med, att Sveriges krona vore ämnad åt Kristians yngre bror
Johan, hvilken därför vid det danska hofvet påstods hafva
fått skämtnamnet »den lille konungen af Sverige». Af dessa
anledningar, grundade eller ogrundade, närde konung Gustaf
misstankar och bitterhet mot sin svåger. Han lär till och med
ämnat sätta sig i förbindelse med Fredrik af Pfalz för ett
tillämnadt angrepp mot Danmark samt i sådant syfte sökt
hålla sin här och flotta i beredskap. Han återupptog nu
äfven den gamla tvisten om Gottland. Af den svenske
konungens hållning blef Kristian i sin ordning uppskrämd.

Sådan var monarkernas inbördes ställning, då det i Lödöse
uppskjutna mötet förlades till Kalmar. Dit anlände i juli
1540 Konrad von Pyhy, Lars Siggesson, Johan Thuresson,
Birger Nilsson (Grip), Måns Johansson (Natt och dag) samt
sekreteraren Klemet Hansson, likaledes ditkommo de danske
riksråden Axel Brahe, Trued Ulfstand, Knut Gyllenstjerna,
Birger Trolle och Jesper Brockman. Det utlofvades då å
danska sidan, att konung Kristians skuld skulle i mars följande
året till fullo inbetalas i Lödöse. Om de öfriga tvistefrågorna
öfverenskoms, att de skulle afgöras på ett möte, som i maj
följande året borde hållas mellan de båda konungarne
personligen. Redan nu kände sig konung Gustaf besviken i den
tillit han satt till Konrad von Pyhy som underhandlingens
ledare. Han hade väntat sig, att kanslern skulle hafva bragt
frågan om Gottland till afgörande eller åtminstone till allvarlig
behandling, och tyckte därför, att denne »icke förståndeligen
gått saken igenom».

På utsatt tid inbetaltes verkligen i Lödöse konung Kristians
skuld. Det aftalade konungamötet föregicks af förberedande
rådskonferenser, som höllos vid pingsttiden 1541. I Kalmar
församlade sig då ånyo samma rådsherrar som förut och jämte
dem Norman; de danska rådsherrarne inställde sig vid
Brömsebro på gränsen mellan Småland och Bleking. Konung
Gustaf sökte hos sina underhandlare inskärpa försiktighet. Till
Sten Lejonhufvud och sekreteraren Klemet skref han: »Vi
förmana eder på det allra högsta, att I läre en gång känna
denna världen och uti all måtto se eder visliga före. När I
hade varit uti så många lekar och spel, som vi uti varit
hafve, skullen I väl veta, hvad det gäller. Tron allom väl,
dock eder själfvom bäst. Därför, hvad vi skrifve eder till,
veter, att vi skrifve det edra personer och icke att det skall
utkomma för hvar man».

Vid Brömsebro sammanträdde de svenska rådsherrarne
med de danska. Tvistefrågorna om Gottland, om vederlag
för Sveriges krigsomkostnader under grefvefejden samt om
svenska herremäns besittningsrätt till jordagods i Danmark
och Norge hänskötos till »ovälde skedesherrar och domare».
Danmark skulle »slätt ingen hjälp och förfordring göra» åt
Berndt von Mehlen, åt Johans af Hoja arfvingar eller åt
Lybeck. Det lofvades äfven, att danske konungen skulle afbryta
sin förbindelse med hertigen af Preussen samt utverka, att
konung Gustaf blefve upptagen i det schmalkaldiska
förbundet, ty »ju flere vänner han kunde förskaffa h. k. mt. hof,
ju kärare vore det honom.» Det ser ut som om dessa
öfverenskommelser hufvudsakligen ingåtts med afseende på det
understöd, som den småländska uppresningen kunde hafva att
från utlandet vänta; åtminstone undanskötos de i själfva verket
viktigare ärenden, som därmed icke kunde ställas i
sammanhang.

Vid midsommartiden anlände konung Gustaf med en stark
flotta till Kalmar och kvardröjde där öfver sommaren, medan
konung Kristian under samma tid uppehöll sig i Malmö och
dess omnejd. Ingendera af de båda konungarne visade sig
nu hågad att besöka den andre inom hans område. Man
kom slutligen öfverens om, att konungamötet skulle hållas på
själfva gränsen vid Brömsebro, ej långt från den lilla 
gränsfloden Brömsebäcks utflöde i Östersjön. Dit begaf sig konungen
i september och tog lägerplats på en holme inom den svenska
gränsen. Erik Fleming, som anförde den medföljande flottan,
hade på holmen låtit uppföra en träbyggnad, utgörande
en stor sal och några smärre kamrar samt låtit inuti bekläda
den med röd engelsk taft; däromkring hade han låtit
uppsätta kostligt utsmyckade tält för konungens följe. En skvadron
ryttare och en fänika fotknektar förlades på det svenska
fastlandet midt emot.
     <img l id="705">Konung Kristian III.</img>
Den medföljande
flottan, som utgjorde 20
större och mindre
fartyg, ordnade sig på
motsatta sidan af
holmen, så att den med
sina åt den danska
stranden vända
förstammar gaf en
ståtlig anblick; den
medförde grofva kanoner
och var bemannad med
godt sjöfolk. På det
stora skeppet Draken
befunno sig konungens
båda söner Erik och
Johan, hvilkas
uppvaktning anfördes af Jakob Bagge och Per Brahe.

Följande dag (15 sept.) anlände konung Kristian med
sina rådsherrar till den motsatta stranden och lät där uppslå
präktiga tältbyggnader; äfven han medförde ryttare och
fotknektar. Han anhöll nu, att svenske konungen ville göra sig
omak och komma öfver till den danska sidan, eftersom de
danska ej medfört några farkoster. Gustaf biföll därtill mot
villkor, att gisslan först lämnades. Först afgingo då några
fartyg, som upptogo de som gisslan aflämnade herrarne, bland
hvilka voro Anders Bille och Erik Banér på Kallö; dessa
öfverfördes till holmen, där Svante Sture hade befallning att
mottaga dem i förvar och väl pläga dem. Sedan for konung
Gustaf med sitt följe öfver till andra stranden. Därvid
inträffade för Lars Siggesson, som först steg i land, ett
missöde, enär den utsatta landningsbryggan gled undan, så att
han föll i vattnet och blef af båtsmännen uppdragen.

Så snart Gustaf kommit i land, gick Kristian honom till
mötes, räckte honom sin hand och sade: »Var välkommen,
käre herr broder och svåger!» De begåfvo sig därpå till den
danske konungens tält och satte sig tillsammans i en
dubbelstol utanför detsamma; de medföljande rådsherrarne och
krigsfolket stod uppställdt i led utefter båda stränderna. Under
en timme samtalade de båda konungarne förtroligt i
dubbelstolen utanför tältet och kommo öfverens om att sig emellan
hafva icke blott fred utan äfven förbund, hvars villkor skulle
af deras rådsherrar närmare bestämmas. För att roa dem
framträdde konung Gustafs stallmästare Kaspar Tönning och
tumlade konstigt om på sin häst, dock ej bättre än att han
föll af, till stort åtlöje för alla de närvarande. »Men», säger
krönikan, »efter det var en tysk, som den hedern hände, så
blef löjet snart stilladt, ty de fingo strax veta, hvad det var
för en hjälte».

Sedan konungarne efter ändadt samtal stigit upp, drucko
de hvarandra till en gång eller två. Konung Gustaf bjöd
därpå sin danske förbundsvän till gäst i det svenska lägret,
men eftersom det var långt lidet på eftermiddagen, gjorde
konung Kristian sin ursäkt. Gustaf for då med sitt följe
tillbaka till holmen; Kristian drog kort därefter till Afveskär,
och då lossades en dundrande hälsningssalva från alla
svenska skepp och galejor. På holmen tillreddes sedan en
ståtlig bankett för de danska gisslomännen, och konung Gustaf
gjorde sig lustig med dem, så att de blefvo alla väl beskänkte.
Herr Anders Bille tog till orda och sade, att han och alla
danske såväl som de ärlige svenske män gladde sig, att det
nu var kommet till stadig och evig fred och förbund. Konung
Gustaf svarade därtill, att evig tid vore en väl lång tid.
Många föreningar hade varit upprättade mellan Sverige och
Danmark; men det hade alltid kommit sådana saker emellan,
därigenom god vilje och vänskap blifvit åter förspillda, och
vore sådant skedt mera och oftare på den danska sidan än
på den svenska. Ville därför de danske se uppå det, som
kunde lända till god naboskap och vänskap, så skulle det
ingen nöd hafva på den andra sidan. — Därmed drogo de
danske gästerna hädan.

Följande morgon kommo de danske trumpetarne och
spelmännen till det svenska lägret, där de läto höra sig och
undfingo vackra föräringar. Ett par dagar därefter bröt konung
Gustaf upp och drog till sin i närheten belägna ägendom
Värnanäs, där drottning Margareta med hoffruntimret
uppehöll sig. Efter att där hafva dröjt något, återvände han till
Kalmar.

Den sedermera uppsatta freds- och förbundstraktaten
ingicks icke på »evig» tid, utan på 50 år (den kom icke att
hållas ens hälften så lång tid). Intetdera riket skulle bistå
det andras hemliga eller uppenbara fiender, utan hellre dem
med högsta allvar öfverfalla och antasta. Om några personer
uti det ena eller andra riket till uppror, tvedräkt och obestånd
uppväcka eller eljest med något ofog, bekymmer och förtret
bedröfva eller besvära, så skulle hvartdera af de förbundna
rikena lämna hjälp och undsättning åt det andra. Danmark
skulle i sådan händelse bistå Sverige med 800 man, Norge
med 200; likaledes skulle Sverige med 800 man bistå
Danmark. Särskildt gafs löfte om ömsesidig undsättning, för den
händelse Sverige blefve angripet i Finland eller Danmark i
Holstein. Intetdera riket skulle ingå något slags förlikning
eller fördrag med »herr Kristian, fordom konung i Danmark,
hans anhängare och förvandter». Om några af det ena rikets
undersåtar skulle »sig emot deras rätte konung eller
efterkommande konungar ohörsamlige, upproriske eller motvillige
uppsätta», så vore de andra rikena förpliktade att »sådant
upproriskt, gensträvigt och egenvilligt sällskap afvärja och straffa
och deras herre och konung all ohörsamhet till underdånig
och tillhörig hörsamhet skaffa». — Sistnämnda punkt hade
tydligen närmast afseende på det upproriska Småland, mot
hvilket konung Gustaf redan nu såg sig om efter utländsk
hjälp.

I följd af det spända förhållande, hvari de båda förbundna
rikena stodo till kejsaren, voro de hänvisade till förbindelse
med dennes motståndare. Den förnämste af dessa var konung
Frans I af Frankrike, hvilken just vid denna tid beredde sig
till ett stort krig och såg sig om efter bundsförvandter på
alla håll, ej minst i norden. Efter föredömet af konung
Kristian, hvilken redan närmat sig Frankrike, var äfven Gustaf
villig att med denna makt träda i förbindelse, helst som han
hoppades därigenom kunna bereda en förmånlig utvidgning
af Sveriges handel. Redan i början af år 1540 hade han
ditsändt sin sekreterare Frans Trebou, sannolikt infödd
fransman, hvilken förut varit i konung Kristians tjänst, men nu
öfvergått i Gustafs; genom denne gjordes anbud om en
handelstraktat, som skulle bana väg för en närmare förbindelse.
Konung Frans var därtill villig och beslöt att i sin ordning
sända en beskickning till Sverige.

Medan Gustaf efter återkomsten från Brömsebro uppehöll
sig i Kalmar, anlände dit det franska sändebudet Christophe
Richer, hvilken, medan Brömsebromötet pågick, hade
uppehållit sig i Köpenhamn. Denne inledde underhandlingar, i
följd hvaraf konungen nu beslöt att till Frankrike afsända en
stor beskickning. I spetsen för densamma ställdes Konrad
von Pyhy, som till biträde fick Norman med sig. Dessutom
medsändes två svenska herrar, Sten Eriksson Lejonhufvud
och Knut Andersson (Lillie), hvilka konungen ville inviga i
underhandlingsvärf. Beskickningen afgick från Sverige i
början af år 1542. Kanslern blef rikligt utstyrd och skaffade
sig på otillåtna vägar än mera, så att han kunde uppträda
med en efter våra förhållanden lysande prakt. I Regny hade
beskickningen sitt företräde hos konung Frans och blef af
denne med stor utmärkelse mottagen. I juli afslöts först ett
förbund och därpå en handelstraktat mellan Sverige och
Frankrike. I handelsfördraget gafs bland annat åt Sverige det
viktiga medgifvandet att tullfritt utskeppa salt från franska
hamnar. Pyhy fick af konung Frans S:t Michaelsorden att
öfverlämna åt konung Gustaf samt åt prins Erik en värdefull gåfva,
nämligen »riksregalierna» krona, spira, äpple och svärd, allt
af guld. Kort efter denna underhandlings afslutande ingick
äfven konung Kristian förbund med Frankrike.

Efter fördragens afslutande kvardröjde Pyhy länge på
utländska orter enligt konungens önskan för att göra sig
närmare underrättad om den politiska ställningen i Europa.
Under tiden utbröt i full låga den stora uppresning, för hvars
framkallande han till ej ringa del bär ansvaret. Hans
förhållande under sin franska beskickning blef en hufvudsakligt
medverkande orsak till hans fall, hvarom längre fram kommer
att utförligare berättas. Genom det med Frankrike afslutna
fördraget hade emellertid inledts en förbindelse, som
århundraden igenom kom att utöfva ett betydligt inflytande på
Sveriges öden och utveckling. Verkningarna däraf förnummos
emellertid endast i ganska ringa omfång under konung Gustafs
regering.

*
</chapter>
<chapter name="Dackes krigsförklaring">
<h2>Dackes krigsförklaring.</h2>

Den misslyckade smålandsräfsten hade haft en verkan,
alldeles motsatt den tillämnade, och endast tjänat att ånyo
blåsa upp orolighetsandans redan falnade glöd. Långt ifrån
att lugna sinnena hade man sedan ytterligare upprört dem
genom de förhatliga öfvergrepp, som den äfven till Småland
utsträckta tillämpningen af Pyhys nya regementsform förde
med sig. Det våldsamma borttagandet af de förut fritt
begagnade allmänningarna, de ej mindre våldsamma
beskattningsåtgärderna, lika hårda som nymodiga, det hårdhändta,
ofta förnyade och med rent af oerhörda straffpåföljder
upprätthållna ingripandet i den enskildes köpenskap och lagliga
näringsfång, slutligen det med husesyner och vräkningar starkt
framhållna ifrågasättandet af böndernas äganderätt till sina
nedärfda skattehemman — allt detta på en gång drabbande
ett styfsint, aldrig kufvadt folk kunde ej annat än rent af
framtvinga en uppresning. Herremännen, de »rödklädda»,
reste nu hufvudet med ett olidligt öfvermod, och
befogenheten af de gamla klagomålen öfver fogdarnes utpressningar
och våldsamheter har till slut blifvit af konung Gustaf själf i
flere hans skrifvelser erkänd. Därtill kom slutligen Normans
under visitationsresan öfvade förfarande, hvilket af den
vidskepliga, vid gammal sed fasthängande och därtill om 
församlingarnas ägendomsrätt ömtåliga menigheten ej kunde
betraktas annorlunda än som kyrkplundring och
helgedomsrån, föröfvade på det för folkets känslor mest stötande sätt.
Måttet var då rågadt.

Skalden Franzén, för hvilken annars den småländska 
folkresningen tedde sig i en mörk och lömsk skepnad, uttalar
ändå ett erkännande åt de rättsskäl, som framkallat den, i det
svar, som han låter smålandsbonden gifva Svante Sture.

<poem>
Vår sak, blef svaret, är ej blott vår egen,
att vi som frie smålandsbönder må
om eken på vår mark ej mindre rå,
än om vår skörd utaf den ärfda tegen
och i de hus vi själfva byggt åt Gud,
ej mässan för vår själ förlora mera
än altarsilfret eller annan skrud,
då vi betalt dem riktigt bäggedera,
och att, när Gud välsignat ladugård,
som äng och åker, hvilkas bruk och vård
tillhöra oss, som äga dem, allena,
ej någon världslig makt oss må förmena
att våra munkar göda som de djur
i ållonskogen släppas in och ur.
Vår sak är ej blott denna. Ännu mindre,
som kungen låtsar tro, ett litet gräl
oss och hans fogdar mellan i det inre
af landet, som ej rör det helas väl.
Vår sak är Svea folks, dess rätt vi yrka,
att vid sin gamla tro och lag och sed
få stå i skygden af S:t Eriks ed.
Du måste följa oss och se vår styrka.
</poem>

Då konung Gustaf var med om det ståtliga
konungamötet i Brömsebro och sedan slog sig till ro i hofkretsen på
Värnanäs, befann han sig just i den nejd, hvarifrån
uppresningen utgick, och hade säkerligen ej lång väg till de band
af »skogstjufvar», hvilka undstucko sig i kringliggande
vildmarker. Konungamötet med sin stora uppvisning af
slagfärdig krigsmakt till lands och sjös hade måhända lika mycket
till syfte att verka afskräckande på en upprorssinnad
gränsallmoge, hvilken för båda konungarne kunde blifva farlig nog,
som att uppgöra egna mellanhafvanden eller sammansluta sig
gentemot utlandet. Gången af förhandlingarna och
ordalagen i själfva fördraget synas därom gifva en antydning.

   <img l id="706">Nils Dacke.<br>(Efter ett gammalt porträtt, förvaradt i Småländska<br>muséet i Växjö.)</img>
Redan vid den tid, då konungamötet pågick, var Nils
Dacke erkänd anförare för de upprorsband, hvilka höllo till
i skogarne, såväl på den svenska sidan i Södra Möre som
vid Blekingsgränsen på den danska sidan. Han tillhörde en
talrik och mäktig bondesläkt, hvars medlemmar voro bosatta
både i Bleking och i det småländska Konga härad. Själf
anknöts han genom lefnadsförhållanden och skaplynne till båda
landskapen. Han var, säges det, född och uppvuxen i
Bleking, men bosatt i Konga härad, där han innehade hemmanet
Henstorp (sedan kalladt Dackemåla) i Sandsjö socken vid
gränsen, nu annex till Linneryd. Blekingsbons och
småländingens inbördes närsläktade karaktersdrag, både de sämre
och de bättre,
trädde hos honom bjärt
fram. Sålunda
gällde om honom till
fullo hvad en nyare
författare (Torpson)
yttrat om
blekingsborna: »De äro ett
lifligt och känsligt
folk. Lifligheten
visar sig i snabb
uppfattning, beslutsamhet och raskhet i
handling, men
stundom äro de alldeles
för snabba, så att
de icke hinna att
riktigt tänka sig för.
De brusa lätt upp,
hafva svårt att tygla
sitt lidelsefulla sinne och begå därför stundom handlingar, som
icke oförtjänt gifvit dem ett fult rykte för råhet och
våldsamhet.» Småländingens kända slughet, ihärdighet, handlingskraft
och mångsidiga begåfning ägde han, desslikes äfven det
svekfulla, opålitliga och hämndlystna sinnelag, som ibland gör
denne illa beryktad. I Värend, »bältespännarnes» hemland,
var man af ålder van vid hednatidens vilda kämpaseder och
blodshämndens hemska våldsdåd; äfven sådant ingick i Dackes
skaplynne. Därtill kom den småländske bondens ingrodda
hat mot allt öfversitteri och herremansväsen.

Han började med att slå ihjäl en fogde, som vid
afgörandet af en ägendomstvist förmenades hafva gjort honom orätt.
Af ett gammalt sockenstämmoprotokoll, hållet vid Rödeby
kyrka 1554, ser man, att Dacke gjort anspråk på hemmanet
Fluge inom blekingska gränsen samt »stadt» detsamma af
fogden i Södra Möre; men den bonde, som innehade
hemmanet, hade besvärat sig hos ståthållaren på Kalmar slott.
»Då», heter det i protokollet, »svarade slottsherren, att han
däraf aldrig afvisste, och bad han förenämnde Sven på
Ledinge tillsäga Nils Dacke att ej befatta sig med nämnda
hemman. Då svarade Nils Dacke: Hafver fogden ljugit för
mig, då skall jag säga honom sanningen. Därefter sköt Nils
Dacke samme fogde ihjäl, gick sedan till skogs och samlade
flere förrädare till sig, sköt desslikes en annan fogde ihjäl för
samma hemmans skull, och däraf yppades i Sverige den
fejden med Nils Dacke». För fogdemordet lär han en tid suttit
fången på Kalmar slott, då hans ägendom ej räckt till att
betäcka de utfästa böterna, men slutligen lyckats rymma
därifrån och då gifvit sig till skogstjufvarne», hvilkas anförare
han snart blef.

Med en styrka af 100 man, som sedan kommo att
utgöra hans lifvakt, bröt Dacke upp (maj 1542) från Rödeby
skogar vid gränsen och inföll i Södra Möre. Herremännens
gårdar brändes och sköflades öfverallt. Ting höllos med
bönderna i Vissefjärda och Torsås socknar samt på Arby och
Mortorpa skogar, likaså på Blekingsgränsen inom Konga
härad med socknemännen från Linneryd, Elmeboda och
Långasjö; en del blekingsbor förenade sig också med
upprorshopen. Snart ihjälslogs underfogden i Södra Möre Nils
Andersson. Sedan drogo upprorsmnänen till Våxtorp, där de
tillfångatogo häradsfogden Nils Larsson samt den duglige
stridsmannen Arvid Vestgöte; dessa fördes ut och bundos
afklädda vid träd, hvarefter de skötos ihjäl med lod och pilar.
Den sålunda ömkligen omkomne tycks ej hafva varit den gamle,
från befrielsekampen kände Arvid Vestgöte, hvilken lär hafva
aflidit något förut, men torde hafva varit en son till denne.
Efter sådan mordbragd drogo de vildsinte våldsverkarne till
den i närheten liggande gården Gräskäl, där den gamle
Gudmund Slatte bodde. Han hade sedan två år tillbaka legat
illa sjuk och man hade redan »hållit honom ljuset i händerna»
såsom då för tiden bruket för dem, som lågo på dödsbädden.
Någon skonsamhet ville emellertid de hatfulla upprorsmännen
ej veta af. Slatte fick, där han låg i själtåget, sitt hufvud
genomskjutet af tre kulor, hvarefter hans gård brändes och
sköflades. Efter föröfvandet af dessa mordgärningar, hvilka
voro att betrakta som Dackes krigsförklaring, drogo
våldsmännen in i Konga härad samt därifrån tillbaka till Bleking,
där de sig emellan delade det tagna bytet. Om Gudmund
Slatte känner man föga. I sin roman »Vapensmeden» gör
honom den berömde skriftställaren Viktor Rydberg, själf en
af Smålands söner, till en väldig sagoskepnad; det låter sig
nog tänka, att den verklige Slatte kan under sin krafts dagar
hafva någon tid öfvat ett inflytande, liknande det, som
nämnda diktverk tillskrifver honom.

Underrättelsen om dessa våldsdåd måtte hafva kommit
konung Gustaf sent tillhanda. Efter sin vana sökte han till
en början med lämpor och goda ord stilla det uppkomna
oväsendet. I slutet af juni afskickade han Måns Johansson
(Natt och Dag) samt Axel Eriksson (Bjelke) till
Småland för att hålla undersökning. I medföljande skrifvelse
utlät han sig fogligt: »Såsom vi alltid hafva både skriftligen
och uti egen person samt genom våra befallningsmän eder
tillsäga och förkunna låtit, att hvilken danneman, som några
märkliga klagomål hafver, antingen på våra befallningsmän,
fogdar, ämbetsmän eller andra, att han då ville gifva oss
sådan sin brist tillkänna vilja vi då gärna hjälpa hvar och en
af eder till så mycket han hafver rätt och skäl till».

Starkare ljuda förebråelserna i början af juli, då konungen
synbarligen blifvit nogare underrättad. I en då utfärdad
skrifvelse till allmogen i »Tiohärads lagsaga» anförde han 
omständligt de begångna våldsdåden och tillade bannande: »Så
förundrar oss icke litet, dannemän, att I efterlåte och tillstädje,
det sådana skogstjufvar och förrädeligt parti där hos eder
vanka och uppehållas skola, synnerligen efter de mångfaldiga
åtvarningar och besvärelser vi eder tillförene uti egen
person så ock skriftligen och genom våra befallningsmän tidt
och ofta hafva göra låtit, att I eder för en slik förrädareskap
vakta och varna skulle. — Och gifver det oss icke ringa
besväringar eller omtankar, att I fattige män sådant icke
besinna och betänka kunne eller vele, utan se igenom fingeren
och kunna lida, att så sker. Det vi oss dock eder till det
minsta icke försett hade eller förmodat. Känne Gud, vi hafva
hvarken håg eller vilja att örliga eller vara i någon träta och
buller med eder, hvar vi eljest någorlunda kunna njuta't
och blifva för eder till freds». Ville de då nödvändigt pröfva
sitt stridsmod, bad han dem att åtminstone däråt gifva en
bättre riktning. »Så», skref han, »synes oss rådeligt vara,
och vore mycket godt värdt, att I eller de, som hafva så
stor lust och vilje till att kriga och slås här inbördes, ville
understundom vara tillstädes, där riksens hätske utländske
fiender förhanden vore. Där finge I utan tvifvel nog släcka
eder lusta till att slåss och parlamenta. Men när sådant på
färde är, då höres än icke stor mandom eller förskräckelse af
eder; utan där I kunne mörda och slå våra tjänare och dem,
som rödklädde äro, där finnes en part af eder ganska villige
och redobogne till; hvilket Gud känne, oss fast tungt och
besvärligt är, att vi uti så måtto alltid med eder skola att
beställa hafva».

Lidelserna voro emellertid alltför uppjagade för att
kunna stillas med goda ord. Kriget hade på vanligt
upprorsvis blifvit förklaradt och måste nu föras. Detta insåg konungen
till fullo. Samma dag, som han utfärdade sitt förmaningsbref
till den småländska allmogen, skref han äfven till Thure
Trolle och lade visserligen denne på hjärtat att med
förmaningar söka uträtta hvad uträttas kunde, men meddelade
tillika, att östgötafrälset beordrats att bryta upp för att »gå
skogsledes efter samma hop» samt påbjöd tillika, att frälset i
Småland skulle skyndsamt hålla sig färdigt, att man »denna
skogstjufvehop öfverkomma och nedhugga måtte».
Brömsebrofördragets sammanhang med Smålandsupproret trädde
äfven genast i dagen. På en i brefvet inlagd särskild liten
sedel skref nämligen konungen: »Så må I ock väl till en
förskräckelse gifva den menige man också före om det förbund,
som vi nu äre uti med kungen i Danmark, och många flere
herrar och furstar i Tyskland, så att hvar de småländingar
än så dristige äre, att de ville understå sig med mycket buller
och obestånd mot oss, då äre kungen i Danmark och vi väl
så mäktige, att vi ville finna råd till att draga in till dem
med tio eller tolf tusen man, hvad timme eller stund vi ville;
så finge de se och förnimma, hvad de göra eller uträtta kunna».

*
</chapter>
<chapter name="Dackefejdens begynnelse">
<h2>Dackefejdens begynnelse.</h2>

Dacke rustade sig emellertid med all makt till den
förestående kampen, fick understöd från åtskilliga håll samt
förstod väl att sammanhålla och ordna sitt folk. Den mäktiga
blekingska bondesläkt, som han tillhörde, särskildt hans
farbror Olof Dacke samt hans båda svågrar Sven och Holme
Gertrudssöner, gjorde hans sak till sin och drogo till honom
en mängd anhängare. Borgmästaren i Ronneby Henrik
Hoffman ställde sig med honom i öppet förbund samt skaffade
honom rikliga sändningar af vapen och annan tillförsel.
Detsamma gjorde äfven ståthållaren Verner Passberg på
Sölvesborgs slott. Till anföraren slöto sig flere andra pröfvade
befälhafvare, hvilka till stor del redan gjort sig ett namn, men
i honom fingo känna sin öfverman. En af dem, Thord riddare,
lär varit af adlig börd. Bland männen af bondehärkomst
framstod i synnerhet »lille Jösse», hvilken på sina händer hade
6 fingrar och på sina fötter 6 tår; han var en myndig, tapper
och ärelysten man samt känd för en ordhållighet, som annars
just icke hörde till deras dygder. Bland de öfriga befälhafvarne
omtalas »Skärfve-Nisse», Måns och Jon Hane, Jöns verkmästare
m. fl. Från Konga härad och det öfriga Värend kom allt
mera folk, så att Dacke snart såg sig i spetsen för en här af
1,000 man.

I början af juli inbröt han ånyo i Konga härad och
trängde fram till Väckelsång i närheten af Växjö. Söndagen
den 4 juli kom bondehären, anförd af Dacke och lille Jösse,
till Väckelsångs kyrka vid mässedags; två herremän, Måns
Pedersson Stjärna och Måns Holm, sökte då rädda sig genom
att dit taga sin tillflykt. Då de ej där funno säkerhet lofvade
de gifva sig åt lille Jösse mot löfte om säkerhet till lifvet.
Dacke tillstyrkte då lille Jösse att lofva dem hvad de
begärde; sedan kunde man väl få råd med dem. Detta bestreds
dock af lille Jösse, som förklarade, att, om Dacke ville skjuta
ihjäl dem, så kunde det väl ske, innan man lofvat något på
heder och ära; handlade bönderna oredligt, sade han, så skulle
ingen mera tro dem om något godt. Han tillsade därpå de
båda adelsmännen frid och säkerhet. Men då de väl kommit
ut på kyrkogården, befallde Dacke sina piltar att »haka upp».
Detsamma befallde då Jösse sina och yttrade därvid till Dacke:
»Vill du vara aktad för en ärlig karl, så håll upp, så framt
du icke vill hafva så mycket igen». Då gaf Dacke med sig,
och Måns Stjärna, som var konungens fogde, fick lösa sitt lif
med hela sitt lösörebo. Måns Holm trädde i Dackes tjänst
och blef hans skrifvare.

Dacke begaf sig därefter ånyo till Blekingsgränsen, där
han utskiftade det vunna bytet och vande sitt folk vid
strängare manstukt. Henrik Hoffman skaffade honom tillförsel
af vapen, krut och bly samt beredde honom äfven lägenhet
att sätta sig i förbindelse med Gustafs fiender i utlandet.
Gustaf skref då till konung Kristian och beklagade sig
däröfver; denne lofvade väl att näpsa den själfrådige
borgmästaren, men någon näpst blef ej af. »Och hade», menar Tegel,
»detta småländska upproret väl blifvit stilladt med mindre
blodsutgjutelse, än det skedde, hvar den upproriska hop sådan
undsättning och tillskyndan af Bleking icke bekommit hade».

Konung Gustaf erkände till fullo, att fogdarne genom
hårdhet och utpressningar buro en ej ringa del af ansvaret
för detta uppror och sökte hålla dem tillbaka från att
ytterligare stegra den redan förut så häftiga förbittringen.
Måhända tänkte han ock hvälfva ansvaret från sig själf på
dem. Till en af de småländska fogdarne skref han sålunda
vid denna tid: »Vi hafva förstått, Hans, och dagligen
förnimme, att du och andra våra fogdar, desslikes ock de som
förläningarne hafva där nere, taga stora sakören af bönderna,
hvar i sin befattning. Ändock att samma saköres nästa part
kommer i vår räkenskap. Likväl rifve och slite I utaf de arma
stackars bönder allt det de äga, till äfventyrs under tiden för
en ringa sak, och göra så först den ene bosliten efter den
andre, och följer så därefter, att, när de utarmade äro, hafva
de inga andra utvägar, utan nödgas att gifva sig ifrån hus,
hemman, hustru och barn ut till skogstjufvarne, såsom nu
sker i Småland, oss och riket till intet ringa förtret, skada och
nackdel». Men det råd, som han gaf, var i själfva verket
icke stort mildare. Det gick ut på att »när någon brottslig
vore till lifvet för några dråpliga och viktiga saker, att man
då hellre läte honom stå sin rätt och icke besvärade honom
med så stort saköre, så blefve utan tvifvel icke så många
skogstjufvar, som nu alltid sker».

För att snarast möjligt betvinga upproret var det Gustafs
mening, att Småland samtidigt skulle angripas från flera håll.
Gustaf Olofsson skulle således från sin sida bryta in med
västgötafrälset och därvid understödjas af Severin Kijl, medan
Måns Johansson med östgötafrälset skulle tränga in från en
annan sida. Lars Siggeson skulle med frälset från mellersta
Sverige sedan komma efter från östgötasidan och öfvertaga
högsta ledningen af detta fälttåg. Gustaf Olofsson brådskade
emellertid otåligt att hålla sig färdig före de andra, säkerligen
i hopp att ensam vinna äran af uppresningens dämpande.
Med en liten skara af 60 ryttare och 10 rotar fotfolk (något
öfver 200 man) drog han in i det inre af Småland, oaktadt
konungens önskan var, att han skulle dragit till Jönköping och
där förenat sig med Måns Johansson. Severin Kijl skulle
under tiden med en annan skara förstärka Thure Trolle. På
annat håll skulle Germund Some, hvilken innehade Kalmar
slott, erhålla förstärkning från sjösidan och därefter samverka
med de öfrige befälhafvarne till uppresningens bekämpande.
»Därför må du», skref konungen till honom, »under något
sken, hvad dig bäst tyckes, med lämpa fordra till dig de gode
män af adeln, som icke till äfventyrs så väl kunna komma
till oss i Östergötland, på det att adeln icke till äfventyrs
blifver därutöfver nederlagd af den upproriska hop, när de
förnimma, att något tåg på färde är».

Gustaf Olofsson ryckte emellertid in i Finveden, hvars
invånare ännu voro af uppresningen oberörda och lofvade att
hålla sig stilla. Sedan han kvarlämnat Severin Kijl till
ordningens bevarande i Västbo och Sunnerbo, drog han utan
betänkande åstad mot Växjö. Men Dacke hade då med hela
sin här anländt och på »kungshögen» vid Ingelstad (nära
Växjö) hållit ting med den kringboende allmogen. Ett
folkuppbåd i stor omfattning sattes nu i verket. Detta blef för
Gustaf Olofsson en svår öfverraskning. Han såg sig på alla håll
omhvärfd af uppresningens lavinlikt växande skaror och måste
för att tills vidare äga en tillflykt förskansa sig på Bergkvara
slott, som ägdes och beboddes af Thure Trolle. Men nu
anryckte Dacke med en till 2,500 man uppgående bondehär
från Konga härad; en nästan lika stor härstyrka väntade han
dessutom till sig från Blekingsgränsen. Severin Kijl anryckte
till Gustaf Olofssons bistånd, men ställningen blef lika
ohållbar ändå. Efter en vid Helgevarma kvarn hållen strid blefvo
de af Dackes bondehär inneslutna och hårdt belägrade.

Gustaf Olofsson såg sig därför tvungen att inleda
underhandlingar. Han hade med Dacke och lille Jösse ett samtal,
hvari dessa förklarade sitt uppsåt endast vara att skaffa den
betryckta allmogen rätt; de förklarade sig redo till förlikning
på sådana villkor, att allt åter kom till forna tiders lag och
skick igen samt allmogen befriades från de många nya
utskylderna. Därigenom gafs uppslaget till en dagtingan i
godo. Ett stillestånd ingicks, som skulle räcka från den 23 juli
till den 1 november. Gustaf Olofsson skulle genast utrymma
Bergkvara och erhöll försäkran om ostördt återtåg till
Västergötland; allmogen å sin sida lofvade att under
stilleståndstiden erlägga de utskylder, som hade gammal häfd för sig.

Aftalet hölls i det hela å ömse sidor, men det utrymda
Bergkvara behandlades som ett eröfradt fäste, hvilket det
också i själfva verket var. Så snart Gustaf Olofsson med
sina återstående knektar aftågat, inbröto bönderna i det
öfvergifna slottet och lade då intet band på sin förbittring mot
dess hatade ägare. Thure Trolles fru, Malin Gyllenstjärna,
hvilken låg i barnsäng, kom med knapp nöd undan; enligt
en annan berättelse skulle detta hafva skett vid en af Jon
     <img l id="707">Bergkvara slottsruin.</img>
Andersson företagen
stormning. Själfva
slottet blef sköfladt,
och dess
fästningsverk torde hafva
blifvit nedbrutna. Nu
finnes af Bergkvara
endast en ringa
ruinlämning kvar; men
hela denna förödelse
är ej ett verk af
Dackes bondehär.
Ännu 200 år efter
hans tid voro
takresningen och de som
skanskorgar byggda
hörntornen i behåll.

Konungen blef i
allmänhet sent och
bristfälligt
underrättad om hvad i Småland föreföll. Det var ej blott de långa
afstånden, som därtill voro skuld; vägarne torde redan hållits
bevakade, så att de kungliga budbärarne hade svårt att smyga
sig fram, och förbindelsen sjöledes med Kalmar hindrades af
den stora mängd skutor, som den upproriska
skärgårdsbefolkningen redan höll i sjön. Han hade emellertid oro och
bekymmer på många håll. Germund Svensson förmanade han
att icke »splita folket i små hopar och sända dem till en
sådan hop, de där hvarken ord eller ära hålla». Huru Gustaf
Olofssons äfventyrliga tåg aflopp, därom blef konungen ej på
länge underrättad. Den 26 juli, således några dagar efter
stilleståndets afslutande, trodde han denne ännu vara på väg.
»Och är oss endels underligt», skref han bannande, »att I så
farligen och hastigt (efter I icke starkare voren, än vi nu
förnimme) hafven gifvit eder på det tåg, icke ihågkommandes,
att sådan allmoge är obeständig att lita uppå; därföre måtte
man ju därtill tänka att hafva en väldig hop, därmed man
näst Guds hjälp bestå kan». Från Måns Johansson och Axel
Eriksson, hvilka i Östergötland skulle förhandla med allmogen,
fick han icke heller några underrättelser. Han förebrådde dem
därför att icke med ett ord hafva låtit honom veta »hvad
allmogen därtill svarat hafver, antingen bu eller bä, ondt eller
godt». Han uppmanade dem att förhandla med allmogen
äfven i Kalmar län och sedan draga med undsättning till
Gustaf Olofsson till det inre af Småland.

Genom ett af Gustaf Olofsson från Bergkvara den 25 juli
afsändt bref underrättades Gustaf om stilleståndet åtminstone
så tidigt, att han den 5 augusti kunde meddela sin bekräftelse
på detsamma. »Så kunna vi», skref han då, »och måtte väl
lida, att sådan lag vid samma förord och villkor obrottsligen
måtte hållen blifva, på det att vi dessförinnan vårt ganska
råd och menige adel förskrifva kunde till att rådslå och
ändtligen besluta, huruledes sådan och all annan obestånd måtte
förekommen och betagen blifva». Stilleståndet betraktades
sålunda endast som en kort vapenhvila, hvarunder man
beredde sig att börja ny kamp, så snart man hunnit blifva färdig.
Ett par fänikor värfvade tyska knektar skickades som
förstärkning åt hären i Västergötland, dit äfven konungen själf
ämnade begifva sig för att rådslå och förhandla. Jönköping
utsattes till mötesplats, där Gustaf Olofssons, Måns Johanssons
och Lars Siggessons trupper borde sammanträffa i slutet af
augusti. Med sådan stark betäckning ämnade äfven konungen
draga genom Småland till ett möte, som han på inbjudning
af konung Kristian skulle med denne hålla i Markaryd vid
halländska gränsen, »att vi», skref han, »då oss bättre
förvarade vete, i detta svinde världslopp och uppå sådan afliggande
plats, och dess ståtligare vis på denna sida, att vi ingen hån
eller skymf inlägga, utan måtte ock synas annat godt folks
vederlike».

På sin sida uppfattade icke heller Dacke stilleståndet
annorlunda och var lika litet overksam. Att kampen mellan honom
och konungen fördes på lif och död, det förstod han godt,
och inbjudningen till ett personligt sammanträffande i 
Stockholm på gifven lejd afböjde han, väl begripande, huru föga en
sådan lejd vore att lita på. Redan under Bergkvaras
belägring hade han skrifvit till Svante Sture och erbjudit denne
att blifva riksens herre på villkor att hålla allmogen vid
gammal lag, rätt och sedvana. Svante Stures trohet sattes
återigen på prof och bestod det; han skickade både brefvet
och brefbäraren till konungen. Brefvet finnes ej i behåll, men
måhända har det innehållit ord, liknande dem, som Franzén
lagt i den utskickade smålandsbondens mun. Dacke
begagnade emellertid sin vunna framgång. Af allmogen upptog
han tillförsel af vapen och lifsmedel, företrädesvis oxar.
Menigheten i Västra härad stämdes till allmänt möte i Slätthög,
där den tillsades att förena sig med honom, under hotelse om
mord och brand för uraktlåtenhet. De, som visade sig
tveksamma, brännmärktes med öknamnet »herrehyllare». Fogden
i Östra härad Anders Karlsson ihjälslogs, och hans gård
sköflades; men därmed var också det ingångna stilleståndet brutet,
ifall det ej skett redan genom sköflingen af Bergkvara.
Värendshäradena Konga, Kinnevald, Allbo, Norvidinge och
Uppvidinge anslöto sig nu afgjordt till uppresningen. Man
bevakade vägar och uppref broar på alla farlederna utifrån till
dessa härad. I hvarje socken tillsatte han fjärdingsmän, hvilka,
hvar i sin fjärding, skulle tillse, att hans befallningar åtlyddes.
Dessutom förordnades i hvarje socken två bönder, som skulle
dag och natt hålla sig beredda att kringbära underrättelserna
om annalkande fara eller förestående uppbåd.

Sedan Måns Johansson och Axel Eriksson fått till sig
de tyska trupperna, uppgick deras härafdelning till 200
ryttare och öfver 1,000 man fotfolk. De drogo då in i Ydre
och Kinds härader på gränsen mellan Östergötland och
Småland samt slogo läger vid Kisa i Kinds härad. Där infunno
sig östgötabönder, hvilka läto påskina undergifvenhet,
förundrande sig, att herrarne medhade så mycket krigsfolk, och
bedjande dem att hos konungen ramma allmogens bästa. Lägret
försågs äfven af dem villigt med tillförsel. Men medan
herrarne och deras manskap sålunda insöfdes i säkerhet, samlade
sig i den kringliggande skogen oförmärkt en talrik skara såväl
från Kind och Ydre som från den angränsande 
Smålandsbygden. Tidigt en morgon, då ingen i lägret anade något
oråd, hördes plötsligt från skogen dånet af flere tusen yxor
och braket af kullstörtande träd. Snart varsnades i
skogsbrynet den manstarka bondeskaran, som med förhuggningar
igenbråtade alla vägar och därigenom inklamrade det kungliga
krigsfolket, så att ingen möjlighet tycktes gifven att slå sig
igenom bråtarne. Men en östgötabonde visade en lönstig,
som gick öfver en svårtillgänglig bergshöjd, och det var nu
enda vägen, på hvilken man kunde komma fram. Möjligen
skulle de kungliga trupperna här hafva lyckats att smyga sig
undan, om de ej för att sammanhålla sin skara tagit sig för
att slå trumhvirflar under sitt framtåg. Bönderna samlade sig
då från alla håll till angrepp, och knektarne kunde ej hålla
stånd, utan flydde, hvart de kunde, bland bergen och i
skogarne. De knektar, som öfverlefde detta svåra nederlag,
samlade sig småningom och i uselt skick åter i Linköping.
Bönderna gjorde ett rikt byte, i synnerhet af allehanda vapen,
dem de i segertåg förde till hufvudstyrkan, som under Dackes
befäl stod samlad vid Växjö. Det hemman, som uppstod i
skogen, där bråtarne fällts, fick namnet Yxefalla, och
bergsbacken, där de kungliga trupperna besvekos i sitt hopp om
undflykt, fick namnet Svikingslid. Man har där funnit sporrar,
vapenbitar och andra lämningar efter den hållna striden.

De kungliges nederlag vid Kisa hade till följd, att
uppresningen började kasta sin brand in i Östergötland och
återigen flämtade upp i Tjust. Den liknade nu en stor vådeld,
hvars flyggnistor pläga sprida sig och tända äfven på längre
afstånd. I Västergötland tedde sig en orosanda, som den
stränga polisordningen ej fullt kunde kväfva; på Tiveden
huserade redan »skogstjufvar» efter småländskt föredöme, denna
rörelse spridde sig äfven till Dalslands skogsmarker, och i
Lödöse jäste missnöjet sedan gammalt. Detta hade Gustaf
Olofsson funnit sig taga i betraktande redan vid sitt första
Smålandståg, då han fann nödigt att kvarlämna en stor del
at sitt folk till vakt vid gränsen och särskildt till betäckning
för Lödöse. Konungen, som hade en annan uppfattning om
sättet att släcka eldsvådor, skref till honom med anledning
däraf: »Men det I eller andre gode män vilje mycket tänka
eller förevända att förvara Lödöse by så mäktigt väl, och att
I icke vilje förblotta den eller den landsändan, så vill slikt
snack föga hjälpa eller fordra saken. Skall man så förvara
alla landsändar och ingenstädes blotta sig, vill det icke heller
tjäna. Men efter vårt betänkande är oss rådligast, att vi
blotta där, som elden icke än så häftigt itänd är och med
all makt hjälpa till att utsläcka elden, där han mest itänd är
och brinner som hetast. — Vi måste så tänka saken efter, att
vi först utsläcke och fördämpe den store eld och sedan de
andra små. Där I eder efter rätta och skicka vete».

*
</chapter>
<chapter name="Lars Siggessons stora tåg mot Dacke">
<h2>Lars Siggessons stora tåg mot Dacke.</h2>

De uppresningsdåd och vapenskiften, som dittills ägt rum,
buro prägeln af dessa förkänningar och småstrider, som pläga
föregå en afgörande drabbning. Från början hade konung
Gustaf haft för afsikt att med samlad makt på en gång dämpa
den farliga upprorsbranden, men tillrustningarna därtill hade
varit vidsträckta, kostsamma och tidsödande. Mot Småland
ville han först och främst uppbjuda hela det öfriga Sveriges
förenade makt, i närmaste hand det svenska frälsets; uppbåd,
i synnerhet af frälset, hade gjorts icke blott i Östergötland
och Västergötland, utan äfven i Svealandskapen, Gestrikland
och Helsingland, blott icke i Dalarne, där man ej torde
funnit rådligt att komma något nytt buller åstad. Finland, ehuru
redan hotadt från den ryska sidan, tillhölls att för upprorets
bekämpande lämna sin dryga andel af manskap och annan
undsättning. Liksom om Sveriges egen makt ej skulle hafva
varit tillräcklig, sökte man äfven med ifver att försäkra sig
om bistånd och understöd från utlandet. Det i Brömsebro
gifna löftet om danska hjälptrupper togs i anspråk uti hela
dess vidd, ja väl därutöfver. Värfning af tyska landsknektar
bedrefs i stort omfång, och särskildt hade den i utlandet alltjämt
kvardröjande Konrad von Pyhy uppdrag att därvid medverka.
Med den lifländske härmästaren afslöts (i augusti) ett förbund,
genom hvilket värfning af krigsmanskap ytterligare underlättades.

Genom rang, duglighet och anseende framstod från 
början Lars Siggesson Sparre som högste ledare i den nu
förestående kampen mot uppresningen, och han häfdade äfven
denna ställning alltigenom. Från början af Gustaf Vasas
regenthistoria hade han med heder varit med i de mest ömtåliga
och maktpåliggande värf, dem han alltid skött lika mycket
med obetingad lydnad som med omtanke och framgång. Nu
skulle han som den ypperste af konungens män stå gent emot
den väldige bondehöfdingen och var åtminstone i karakterens
upphöjdhet denne vida öfverlägsen. Han hade att samverka
med andra män, som likaledes stodo konungen nära. Till
närmaste biträde och medbefälhafvare fick han Johan
Thuresson. Sidoordnad med honom var Gustaf Olofsson Stenbock,
hvilken ånyo skulle inbryta från Västergötland. I Småland
hade han att påräkna biträde förnämligast af Thure Trolle
och Germund Svensson Some.

<img id="708">Lars Siggesson Sparre.</img>

Redan i början af augusti, då Lars Siggessons blifvande


uppdrag var afgjordt, meddelades honom i flere bref från
konungen planen och marschrutan för detsamma. Redan förut
var bestämdt, att »den menige adel utöfver hela riket med all
den makt till häst och fot, som de afsted komma kunde»,
skulle välrustad hålla sig redo på olika håll. Frälsemanskapet
från Nerike, Västmanland och en del af Södermanland skulle
»oförsumligen» samlas i Arboga, dit äfven frälset från
Uppland och Roslagen skulle begifva sig. I spetsen för detta
skulle Lars Siggesson aftåga till Vadstena och där inträffa
senast den 15 augusti. Johan Thuresson skulle medföra
frälset från Södermanland, hvilket i Linköping skulle förena sig
med östgötafrälset. Efter ankomsten dit skulle, skref
konungen den 1 augusti, befälet föras i samråd af Lars
Siggesson och Johan Thuresson; åt Gustaf Olofsson lämnades då
intet medbefäl, eftersom han förmenades vara »af den
förrädarehop uppå Bergkvara inkräktad och bestallad». Krigsfolket
borde de städse hålla väl till sammans; med allmogen skulle
de hålla ting och i godo aftala om kostgärd. I slutet af
augusti borde uppbrottet ske till Jönköping, som var bestämdt
till utgångspunkt för tåget mot Småland. Dit fick äfven
Gustaf Olofsson (5 aug.) befallning att samtidigt inställa sig
med frälsemanskapet från Västergötland. Själf ämnade
konungen, för att vara händelserna närmare, begifva sig till
Linköping, där ett herremöte skulle utlysas, på hvilket
småländingarnes klagomål borde upptagas till pröfning; till
Östergötlands betäckning skulle under tiden Svante Sture och Per
Brahe med en del af krigsmanskapet kvarstanna. Då
Småland blifvit lugnadt, hvilket borde snarligen ske, ämnade han
draga till det aftalade konungamötet i Markaryd.

Om det i Bergkvara afslutna stilleståndet var nu ej längre
något tal. I en för konungens skaplynne och erfarenhet
betecknande skrifvelse (af den 22 aug.) fingo befälhafvarne
föreskrifter och råd, huru de skulle i Småland förfara. Med 
ordhållighet borde de ej vara nogräknade, ej heller sky svek och
list. »I vele», heter det, »bruka list och lämpor med de
skalkar, som de utan tvifvel intet försumma, så att I ju bruke
dagtingan och gifve dem de bästa ord I kunne, — — skulle
man än lofva och tillsäga dem allt det möjeligt vore».
Spejare och kunskapare borde flitigt utskickas. »Och vakter
eder granneliga», tillägges det, »att I icke låten samma
kunskapare förstå eder rätta grund och mening, på det I genom
dem icke själfve förkunskapade eller förrådde blifva måge».
Med skrifvelser och förhandlingar skulle de för sig vinna de
härad, som ännu voro trogna eller vacklande, och sålunda
försiktigt tränga fram till gränsen af det egentliga
upprorsområdet. Trupperna, i synnerhet fotfolket, skulle de alltid söka
hålla tillsammans i en hop. För blifvande skogsstrider
gåfvos råd, grundade på både gammal och nyvunnen erfarenhet.
»I vele», heter det, »också taga eder till vara, att I ingalunda
gripe dem an, de där för sig bråtat hafva, utan hellre drage
kringom bråtarne. I vele också taga eder till vara, att de icke på
skogarne, där I framdrage, ställa sig alla på en sida om vägarne och
stinga eder så alle fulle med pil och skäktor, som deras sedvana
vara plägar. I vele ock icke heller vara alltför rädde för
hvar buske, förty I vete väl, huru det gamla ordspråk är, att
hvilken rädes för hvar buske, den kommer sent till skogs».
Om småländingarne skulle skicka dem bud eller bref, »hafven
då», heter det, »noga akt och tillsyn på sådana deras brefdragare,
att de icke förkunskapa eder mer, än I förkunskape dem».

Vid utsatt tid anlände Lars Siggesson till Vadstena och
Johan Thuresson till Linköping. Kort därefter kom Gustaf
Olofsson med sitt västgötamanskap till Jönköping.
Underhandlingarna om hjälpsändning från Danmark tycktes
emellertid få en oväntad framgång. Från Holger Ulfstand, Peder
Skram och andra skånska herrar fick Gustaf Olofsson löfte
om en hjälptrupp af 3,000 ryttare och lika mycket fotfolk.
Abraham Lejonhufvud och Per Brahe underrättade därom
konungen, hvilken med glädje antog tillbudet, »efter vi icke
annat tro eller tänka kunna, än att sådant folk uti den bästa
mening och oss till bistånd skickade äre». Lars Siggesson
och Johan Thuresson anträdde emellertid på strandvägen
utmed Vättern sitt aftåg till Jönköping, dit de anlände vid
månadens slut. Där fingo de konungens den 27 aug. aflåtna
bref om den danska hjälpsändningen, med hvilken de skulle
sammanträffa i närheten af Växjö och »sedan med den 
ganske tillsamman fogade makt söka fienderna, görande dem af
bräck och nederlag till det yttersta». Det var då så långt
kommet, att landets invånare stodo som »fiender», men de mot dem
brukade tyskar och danskar som goda vänner. Konungen
meddelade tillika, att han fått sina knektar öfver från Finland och snart
ämnade skicka »en stark fänika» af dem ned till Småland.
Värfvade tyska trupper funnos redan där i stort antal, och flere väntades.

Om styrkan af den i Jönköping samlade krigsmakten
saknade konungen närmare underrättelse och beklagade sig
däröfver. Af Rasmus Ludvigsson, som väl alltid till slut torde
hafva fått del af de ingångna underrättelserna, om de än af
honom ibland missuppfattats, angifves den till 1,000 ryttare
och 12,000 man fotfolk; den sista siffran ser dock ut att
vara öfverdrifven (den upptager måhända äfven det <i>väntade</i>
fotfolket). Medan hufvudstyrkan kvardröjde vid Jönköping,
försäkrade sig Lars Siggesson om fortfarande trohet af häradena
Tveta, Vista och Mo samt norra och södra Vedbo, hvilka voro
af uppresningen fullt oberörda. Gustaf Olofsson fick
likaledes trohetslöfte af Finvedshäradena Östbo, Västbo och
Sunnerbo, där han på sitt första Smålandståg dragit fram.

Uppbrottet från Jönköping fördröjdes genom ett myteri
af 1,000 tyska landsknektar, hvilka vägrade att gå vidare,
om de ej genast finge ut en förhöjd sold. Fältöfverstarne
måtte hafva ställt dem tillfreds genom löfte att hos konungen
utverka fordringarnas uppfyllelse. Gustaf skref sedermera
därom, beklagande, »hurulunda våra knektar hafva så
olideligen skickat sig uti Jönköping, förrän de ville draga på tåget;
så att de fordrade en ny beställning på 28 dagar om
månaden, item vilja deras månadsbesoldning förbättrad hafva, som
de hos andra herrar och furstar hafva pläga». Hans utslag
blef: »Häruppå kunne vi icke stort annat svara eder, än att
I icke behöfve så storligen förundra eller besvära eder i den
måtton; det är dock krigsfolks bruk, att de pläga tala om
deras bästa, synnerligen när slika lägligheter på färde äro.
Så vete vi icke heller annat, än att vi väl i sådana saker,
efter tillbörlighet och som krigsbruk hos andra herrar och
furstar är, uti allt det som möjligt vara kan, oss befinna
låte». Knektarnes »strejk» blef sålunda genom eftergifvenhet
från »arbetsgifvarens» sida bilagd.

I början af september företogs uppbrottet från Jönköping.
Lars Siggesson med hufvudstyrkan torde, enligt den honom
af konungen gifna föreskriften, först hafva dragit till Nydala,
medan Gustaf Olofsson vid sidan af honom fortsatte sitt
sannolikt redan förut anträdda tåg genom Finvedshäradena.
Motstånd torde de redan då mött, men ännu ej af något
allvarligare slag. För att försäkra sig om undergifvenhet torde
de hafva förfarit, enligt konungens föreskrift i bref af den 6
sept. så lydande: »Hvar de framdraga i Småland, må de ju
till det minsta beställa och handla så mycket med den
menige man i hvart härad, att de fulleligen kunna förveta sig
att vända deras rygg till dem. Och sådan säkerhet hos dem
att bekomma, synes oss ingen likare väg till vara, än att, när de
tinga med allmogen, uti hvilket härad det helst vara kan, att de
då hylla dem intill sig igen, låtandes dem svärja oss på nytt
huldskap, troskap och manskap; och sedan, när det skedt är,
att de då fordra tio eller tjugo de bäste och myndigaste
bönder af hvart härad till gisslan eller löfte för hela häradet,
att oss eller dem icke någon skalkhet af samma härad, sedan
de där utdragit, vederfaras måtte; och sådana löftesmän eller
gisslare skulle ingalunda blifva där kvar i häradena, utan att de
läte dem följa hopen, antingen bestrickade eller eljest väl
förvarade, att de icke undkomma kunde. Och hvar man sedan
förnumme af något härad någon skalkhet eller förrädarestycke,
då skulle man åter igen straffa samma gisslare till halsen».
Hvad man med detta behandlingssätt vann, icke vann man
någon tillgifvenhet eller pålitlig trohet af den besutna allmogen.

På öfvergången från Finved och Njudung till Värend
utbreder sig ett gränsbälte, uppfylldt af vattendrag med
mellanliggande träskmarker och skogssträckor; störst bland
sjöarne äro Bolmen, Vidöstern, Furen, Flåren, Algunnen
och Roseken (vid hvilken Nydala ligger). Där torde de
kungliga trupperna hafva mött det första allvarsamma
motståndet, och detta torde icke hafva varit att leka med. Det
berättas, hurusom i början de tyska landsknektarne med
sedvanligt öfvermodsskryt utlåtit sig, att de skulle nedgöra de
upproriska bönderna, om det än en hel dag regnade ned
sådana från himmelen; men vid vunnen närmare bekantskap
lära de tagit sådana ord tillbaka och ansett
smålandsböndernas stridsduglighet fullt jämförlig med de vapenöfvade
knektarnes. För den stora öfvermakten måste emellertid detta
motstånd slutligen duka under. Lille Jösse, som med 400
bönder tagit ställning bakom ett kärr, utkämpade en hård
strid, uti eller efter hvilken han själf och hela hans skara
satte lifvet till. Samma öde fingo Jon Hane med 300 och
Skärfve Nisse med 100 man. Till skydd mot oväntade
angrepp måste de kungliga trupperna flerstädes sökt förskansa
sig. Lämningar af dylika skansverk, hvilka folksägnen
hänför till Dackefejdens tid, finnas flerstädes.

Men hvad konung Gustaf från början fruktat, nämligen
att de framtågande trupperna skulle blifva hotade i »deras
rygg», det inträffade på längre afstånd, men också i större
omfattning, än han då kunnat ana. Genom Måns Johanssons
nederlag vid Kisa, hvilket leds samtidigt med det stora
smålandstågets början, fick uppresningen en allt större fart i
Östergötland och de angränsande häradena af Kalmar län;
desslikes gafs äfven därigenom en lifvande kraft åt
uppresningskampen i det inre af Småland. Förut hade konungen
nog misstänkt, att man här ingen säkerhet hade. »Förveter
eder väl med Östergötland» skref han redan den 22 aug.
till Lars Siggesson och Johan Thuresson. Här kvarlämnades
tyngre rustade truppafdelningar, som bättre passade för
slättbygden, medan de lättare trupperna voro bestämda för
Småland. »Vi kunna», skref konungen vidare, »icke heller dölja
för eder, gode män, att vi hafva ett stort tvifvelsmål uppå
alla de östgötiska köpstäder. Oss fruktar nog, att de brygga
mycket ondt ibland den menige man oss på halsen, efter de
äro så fullstoppade med det papisteri, Jungfru Marie mjölk
och Sancta Britas uppenbarelse, att de aldrig akta eller vånna
hvad de bedrifva. Begärandes fördenskull, att I vele låta
hafva noga akt uppå dem, huru de sig skicka och hålla; där
ligger ock ingen ringa makt uppå». Svante Sture, som där
fått ett högt befäl, klagade, att »bönderna vid Larsmässe
marknaden i Söderköping svarat ganska sjelsindt». Det var
därför ej underligt, att konungen bittert beklagade sig öfver
det vid Kisa lidna missödet. »Oss är tillkännagifvet, skref
han (15 sept.), att vårt folk hafve af de småländske uppreste
bönder lidit något nederlag, hvilket Gud känne vi ganska
nödigt hört hafve. Dock måtte vi ställa alla saker uti Guds
heliga vilja och goda behag».

Följderna af detta nederlag förutsåg konungen genast.
»Så kunna vi», skref han, »icke heller dölja för eder, att här
uti Östergötland är också en ganska sjelsind allmoge, så att
vi intet stort kunna hafva att förlita oss på dem. Och är till
förmodandes, att hvar de småländingar gifva sig någorstädes
hit in i Östergötland, att man då med stor plats skall kunna
behålla dessa östgötar stilla sittandes. Och hänger detta
Östergötland nu så godt som på en silkestråd.» Han började
redan frukta, att utländska ränker voro med i det farliga
spelet. »Oss fruktar», utlät han sig, »att det är ett
understunget verk mellan de lybske och våra köpstadsmän länge
sedan betänkt, ehvar det ock finnes igen. Förty vi förnimme
ju det uti grunden, att här är sjelsindt och farligt spel för
handen; de småländingar och till äfventyrs dessa östgötar,
kanske väl flere, och köpstadsmännen med, hafva satt sig det
enkannerligen före, att de platt ödelägga, utrota och förderfva
vilja all öfverhet, adel och hoffolk.»

Då konungen nedskref de orden, befann han sig själf i
Östergötland och kunde sålunda med egna ögon öfverblicka
ställningen. Han hade redan från Stockholm utlyst ett
rådsmöte i Linköping, till hvilket äfven inkallats allmogeombud
från Östergötland och Småland, fyra »beskedlige och myndige
dannemän» från hvart härad, hvilka borde »gifva till känna,
hvad brister eller klagomål ibland den menige man på färde
vara kunde». Själf dröjde han emellertid något att infinna
sig, hvarför han uppdrog åt Svante Sture och Abraham
Lejonhufvud att mottaga de inlämnade klagomålen. Den 15
september befann han sig i Stegeborg och utfärdade därifrån en
skrifvelse, hvarigenom det utlysta mötet i Linköping
förlades till Söderköping. Kallelsen utgick denna gång endast
till östgötahärader samt till Tjust och Tuna härader i
Småland, men antalet af inkallade allmogeombud ökades till fyra
eller sex från hvarje socken. I Stegeborg, hvars fasta murar
gåfvo önsklig trygghet, kvarstannade sedan konungen under
senare hälften af september och nästan hela oktober månad.
Det tillämnade konungamötet i Markaryd måste inställas i
följd af det rådande krigstillståndet.

De farhågor, som konung Gustaf mer än en gång uttalat,
besannades inom kort. I Tjust och Tuna härader tilltog
upprorsbranden och utbredde sig därifrån inåt Östergötland.
»Utan tvifvel», skref konungen till Måns Johansson och
Botvid Larsson, »mågen I eder förese, att där vill hugg skiftas
mellan eder och de upproriska småländingar». Till
allmogemännen i Tuna län skref konungen ett skarpt hotelsebref.
Han förebrådde dem, att de kommit mycket buller åstad och
ej hjälpt till att »nederlägga en slik ringa skalkehop, som
hos dem vankat hade» samt förmanade dem att handla bättre
i framtiden. »Men», fortfor han, »hvar I detta vårt råd och
troliga förmaning förakta och icke fullkomna vele, utan uti
edert företagna obestånd lika halsstarrige och uthärdade blifva,
då kunnen I icke förundra, att vi icke längre kunna se igenom
fingrarne med eder och sådan skalkehop, utan måtte tänka
där annorlunda till och låta hålla eder och dem icke annat
än för våra och menige Sveriges rikes hätske och uppenbare
fiender med rof, mord och brand och låta eder och flere af
det sällskap för sådan deras olydno och obestånd så straffa,
att såväl edra barn och barnabarn som I själfva det icke
förglömma skole».

Hotelserna mot Tuna län måtte dock icke hafva hjälpt,
lika litet som de mer smekande skrifvelserna till Tjust.
Uppresningen samlade sig kring flere anförare. Den förnämste af
dem var Thord riddare. Efter att hafva utstått mycken
förföljelse af en fogde, mot hvilken han en gång vädjat till
konungen, hade han trädt på uppresningens sida och inlåtit
sig i förbindelse med Dacke. Folksägnen har åtskilligt att
berätta om den med Dacke förbundne riddaren, hvilken lär
hafva tillhört den gamla ätten Hand, hvars afkomlingar sedan
kallades Drake af Hagelsrum. Andra anförare voro Jon och Måns
Hane, Peder Djup och Sven i Flaka. En och annan af dem
torde hafva varit med redan i bråtastriden vid Kisa, och man
fick snart höra af dem än mera.

Genom uppresningens fortgång vid östgötagränsen blef
konungen sålunda afskuren från landförbindelsen med sin
krigsmakt i Småland, och det gick ej bättre med
sjöförbindelsen öfver Kalmar. Det mötte svårighet att förse detta
slott med nödigt lifsmedelsförråd, och hela den kringliggande
omnejden oroades af de upproriske. Detta stod i samband
därmed, att upproret började få en sjömakt. »Så ligger»,
skref konungen, »en part af den tjufvahop allestädes här i
skären mellan Öresund och Skäggenäs med skärjebåtar och
taga upp alla de sillbåtar och skutor, som de öfver komma
kunna, och i synnerhet dem, som adeln tillkomma, så att vi
härnäst icke kunna komma med bud tryggeligen ned till
Kalmar. Och fruktar oss nog, att dessa galne bönder blifva
icke så hastigt stillade, utan vill denna fejd tyvärr blifva nog
långvarig». Med oro såg han sig icke kunna få några
underrättelser hvarken från eller till sina fältöfverstar i Småland.
Därtill, klagade han, »hafva de samme småländingar sig flux
förstärkt, fått stort mod och bjuda fast till att vilja handla
detta Östergötland från oss intill sig». Han motsåg därför
framtiden med mörkt missmod. »Icke heller», skref han,
»hafva vi så stor krigsmakt här i Östergötland vid handen, efter
bägge hoparne äro så ifrån hvarannan trende, att vi med
väldig makt kunna beskydda detta Östergötland, hvar den
andra hop eljest rest sig man af huse, som nu sagorna gå,
och tränga sig flux hit in. Hvar så sker, då fruktar oss nog,
att dessa östgötar hålla föga lofven, utan se igenom fingern,
tillstädja fienderna till äfventyrs både hit in i Östergötland
och vidare att tränga sig in i Nerike och annorstädes i landet».

Lars Siggesson och hans medbefälhafvare måtte hafva
känt en ej mindre oro, där de bland sjöar, skogar och
träskmarker kämpade mot de spridda upprorsbanden, hvilka helt
säkert dyrt sålde sina lif. Äfven honom och hans män måste
det hafva ängslat att se sig afstängda från beröringen med
rikets öfriga landskap, med konungen och rådsherrarne. Än
värre blef det, sedan de inträngt i Värend. Där mötte de
steg för steg ett förbittradt motstånd, som nödgade dem att
sprida sina stridskrafter åt olika håll. Segertåget från Kisa
till Växjö måste äfven hafva verkat lika nedslående på det
ena hållet som uppmuntrande på det andra. Därtill funno de
snart, att Dacke i omnejden kring Växjö höll sammandragen
sin hufvudstyrka, hvilken i vapenöfning och krigsduglighet
föga eftergaf deras egen. Det måste hafva känts, som om
marken brände under deras fötter.

Den oförtrutne, men föga betänksamme Gustaf Olofsson
kom äfven denna gång först fram till närheten af Växjö (den
17 september). Men då han här förnam, att Dacke nalkades
med stor öfvermakt, måste han skyndsamt draga sig tillbaka.
Dagen efter hans uppbrott höll Dacke sitt intåg i Växjö med
nära 2,000 man. Därtill kom, att Johan Thuresson i kampen
mot upprorsbanden österut blef för en tid afskuren från
hufvudstyrkan. »De samma småländingar», skref konungen,
»hafva så hårdt förspärrat och belagt alla vägar, broar och
stigar, så att ingen kan komma med bud eller kunskap in till
herr Johan Thuresson och den andra hop, som hos honom
är». Gustaf Olofsson drog sig emellertid hastigt ur Värend
in i Östbo och lägrade sig vid Rydaholm. En därstädes
befintlig, ännu ej igengrodd kvarlefva af ett slags dubbel
vallgraf med jorden uppkastad liksom till bröstvärn på södra och
östra sidan kan vara en ringa lämning efter Gustaf Olofssons
läger. En liknande vallgraf med bastionlika utvikningar vid
båda ändarne finnes i Vernamotrakten, där han under sitt
första Smålandståg, sedan han återvändt från Bergkvara, en
tid hade sitt läger.

En ny öfverraskning af föga angenäm art bereddes
genom ankomsten af de danska hjälptrupperna, hvilka från Skåne
kommit fram genom Konga härad till Ingelstad, där de af
sina svenska bundsförvanter mottogos. Hvarken i antal eller
i utrustning motsvarade de på långt när hvad man väntat sig.
De utgjorde endast 200 ryttare och 350 man fotfolk samt
befunno sig i ett nästan utblottadt skick. Från början hade
denna danska hjälpsändning förorsakat åtskilligt bekymmer.
Hvaraf skulle de väl lefva under vägen och efter
framkomsten? De hade först att genomtåga ett fientligt land, där de
under strid och plundring måste taga sig fram efter bästa
förmåga, och det blef ej stort lättare att bereda dem
underhåll sedan. Gustaf Olofsson hade hemställt om svårigheten
att upptaga gärder för deras förplägning. Därpå hade 
konungen, tämligen rådvill, gifvit svar i ett bref till Abraham
Lejonhufvud. »Så gjordes», skref han, »sådana besväringar
föga behof, efter han och alla väl veta, att folket skall ju
hafva bärning, alldenstund de äro komne oss till tröst och
undsättning. Därför må de gode män väl låta tinga med
allmogen om gärder både för de danske och sig själfve. Men
hvar allmogen ville då ingalunda med godo utgöra sådana
kostgärder folket till uppehälle, då veta vi ingen annan råd, än att
de må taga till, ehvar de fetalie och nödtorfter öfverkomma
kunna, förty folket kan ju icke svälta». Slutet blef, att det
danska hjälpmanskapet inom kort fick återvända hem. Då
den lilla truppen inkommit inom Göinge härads gräns,
öfverfölls den af skånska och väl äfven småländska bönder, led en
manspillan af 100 man och förlorade allt det byte, som tagits
i Småland.

Lars Siggesson framryckte emellertid med mycken
försiktighet till Växjö; en afdelning rytteri sändes under tåget
alltid i förväg för att kunskapa. Om hans ankomst dit var
konungen underrättad, så att bud dem emellan måtte på något
sätt letat sig fram och således äfven herr Lars kunnat få
kännedom om den, ej minst för honom själf, farliga ställningen.
I en tjock skog nära Växjö höll han med 400 ryttare och
500 hakeskyttar en strid mot Dackes hufvudstyrka. Om denna
strids förlopp tiga krönikorna, lika väl som om
förföljelsedådet mot Laurentius Andreæ. Att den varit hård, kan nog
tagas för gifvet, då bondehärens sämre beväpning ersattes af
öfverlägsenheten i antal, af stridsplatsens större lämplighet,
af bättre lokalkännedom och helt säkert äfven af anförarens
skicklighet, äfven om denne själf ej personligen tagit del i
striden.

Den omtänksamme Lars Siggesson tog sig väl till vara
för att sätta allt på spel i en fortsatt kamp, som lätt kunde
hafva ändats med ett obotligt nederlag. Han öppnade i
stället underhandling med Dacke, hvilket väl ej torde varit någon
lätt sak, då denne tvifvelsutan väl kände sin egen öfverlägsna
ställning samt konungens och den kungliga härens betryck.
Då Tegel påstår, att »Dacke och hans anhang besinnade deras
oråd och den stora skada, som de allaredo bekommit hade,
och fördenskull gåfvo sig till dagtingan», så är detta en
uppenbar orimlighet, tillgripen i officiell historieskrifnings
genomskinliga syfte. Med en slagen eller i trångmål bragt
upprorsman underhandlar väl ingen regeringsmakt i världen på
jämlik fot och håller väl allraminst till godo med de villkor,
hvarom här måste hafva öfverenskommits. Det var, såsom
snart skall uppdagas, icke Dacke, utan konung Gustaf själf,
som visade sig angelägen om en uppgörelse i godo för
ögonblicket, äfven med mycket stora medgifvanden.

Genom underhandlingen räddade Lars Siggesson först
och främst återstoden af sin hufvudstyrka från inneslutning
och en sannolikt oundviklig undergång. Han fick fritt
tillbakatåg till Jönköping, men måste väl då hafva förbundit sig
att anträda det ofördröjligen; åtminstone vittnade hans
följande handlingssätt om en dylik öfverenskommelse. Dacke
tog i besittning icke blott Växjö stad, utan äfven Kronobergs
slott, hvars hatade fogde Göran Jönsson måtte hafva tagit
till flykten. För det stillestånd som afslöts måste hafva
utlofvats bekräftelse af riksens råd och af konungen själf. Åt
Dacke enskildt måtte väl äfven hafva gjorts löften, hvilkas
uppfyllelse han med sitt vunna öfvertag förstod att trygga.
Att smålandståget misslyckats, erkände konungen till fullo
och framhöll starkt, hvad befälhafvarne därvid kunde hafva
förvållat. »Oss förundrar», skref han till Gustaf Olofsson,
»att I, gode män, på alla sidor så obetänkte vore, att I läte
folket så hastigt skiljas åt och tillstadde, att det danska
krigsfolk drog deras kos. Haden I behållit folket tillhopa och
blifvit tillsammans, då hade man utan tvifvel något yttermera
uträtta kunnat, än nu skedt är. Och hafva vi aldrig sett eller
hört taga slika saker så selsindt och obetänkt före, som nu
i dessa förlupna handlingar skedt är».

*
</chapter>
<chapter name="Stilleståndet med Dacke">
<h2>Stilleståndet med Dacke.</h2>

Lars Siggesson återvände således utan vidare äfventyr
till Jönköping, hvilket torde hafva skett någon af de sista
dagarne i september. Han lät då en del af folket draga in
i Västergötland, dit Gustaf Olofsson väl samtidigt återvände,
medan han med den större delen beredde sig att draga
tillbaka till Östergötland, där han nu mycket väl behöfdes.
Hvilka öfverenskommelser han med Dacke ingått och hvilka
löften han gifvit, känner man ej; att de torde gått i
riktningen af hvad nyss ofvan antydts, bestyrkes af de 
påföljande händelserna. Att det ej skulle blifva fråga om någon
särdeles ordhållighet, såvida den ej med öfvermakt framtvangs,
kunde Dacke väl förstå; helt säkert kunde han ana den
kungliga föreskriften »att bruka dagtingan och gifva de bästa ord,
skulle man än lofva och tillsäga dem allt det möjeligt vore».
Han drog därför åstad till östgötagränsen, där han väl visste,
att återtåget ännu alltjämt kunde afskäras och konungen själf
med detsamma bringas i stor vånda. Medan herr Lars vid
sitt återtåg följde sin framtågsled genom Västra, torde Dacke
dragit i bredd med honom genom Östra härad fram till
gränsen af Södra Vedbo, där Holaveden tog vid. Folksägnen
förmäler, att han haft sitt befästa läger vid »Böla skansar» i
Skede socken på gränsen mellan Östra härad och Södra Vedbo.
Den lägerplatsen passar väl tillsammans med den tidpunkt
och de händelser, hvarom nu är fråga.

Under sitt återtåg genom Vedbohäradena i början af
oktober blef Lars Siggessons manskap i Holaveden häftigt
angripet och fick utkämpa en strid, som ej aflopp utan förlust.
Samtidigt bröto Thord riddare och Måns Hane öfver
Holaveden in i Östergötland och stämde allmogen till möte med
den påföljd, att skogstrakternas inbyggare föllo dem till,
medan slättbygdens funno rådligast att hålla sig till konungen.
Mot upprorsmännen sändes då en stark afdelning
krigsmanskap under befäl af Jakob Bagge, Nils Boje och Botvid
Larsson, samt angrep med öfvermakt deras hop vid Fjätmunna
(ej långt från Boxholm). Upprorsmännen voro på förhand
varskodda, så att de kunde utan särdeles förlust draga sig
tillbaka in i skogen. Folksägnen vet berätta om ett vid
Fjätmunna hållet slag och anser som ett minne däraf de
närbelägna »jutebackarne», under hvilka fallna danskar sägas
blifvit jordade; måhända är väl också detta minne att hänföra
till striderna på Holaveden under Erik XIV:s tid. Efter en
annan småstrid vid Rök mot Nils Boje drog sig Måns Hane
tillbaka öfver den småländska gränsen.

Konungen, som kände sina hjälpmedel alltmer medtagna,
längtade nu efter snar uppgörelse af det stillestånd, som var
lofvadt. Att det ej stannade vid hvad man i senare tider
kallat en militärkonvention, utan afslöts i form af högtidligt
fördrag mellan riksens råd och upprorsanföraren, kan endast
hafva härrört från Dackes bestämda fordran, hvilken man af
nödtvång måste uppfylla. Man gjorde emellertid början med
militärkonventionen; den uppgjordes redan den 7 oktober i
Slätbacka, beläget i Skeda socken på gränsen af skogs- och
slättbygden, mellan Dacke, som därvid själf var tillstädes,
och de i Östergötland närvarande fältöfverstarne, bland dem
Jakob Bagge. Med ett sådant fördrag var emellertid Dacke
tydligen ej belåten; han nöjde sig uppenbart ej, förrän han fick
det afslutet i en mer hedersam form. Redan vid tiden för
detta stillestånds afslutande hade upprorsskaror från
skogsnejderna trängt fram långt in på östgötaslätten, där de väckte
stor förskräckelse, ej minst hos konungen, hvilken
fortfarande höll sig innesluten inom Stegeborgs fasta murar. En
sådan skara, ungefär 300 man stark, befann sig i Haddetorp
uti Slaka socken, ungefär en mil från Linköping. En del
uppehöll sig i byn, de öfriga höggo en bråte i skogen. Tidigt
en morgon öfverraskades och antändes byn af konungens folk
under befäl af Abraham Lejonhufvud och Botvid Larsson;
de därstädes liggande upprorsmännen innebrändes, och de,
som befunno sig vid bråten, måste taga till flykten. Nya
öfverfall mot slättlandet voro emellertid alltjämt att befara,
så länge Dackes fordringar ej blifvit uppfyllda.

Särskildt hade man att frukta för Thord riddare. Till
denne skref konungen den 4 oktober, således kort före
stilleståndets afslutande, ett vänligt bref med uppmaning att »väl
betänka sitt eget råd och bästa» samt löfte att, om så skedde,
»taga honom till frid igen». Beträffande den fogden, som
förorättat Thord riddare, skref han samtidigt till
länsmenigheten: »Så förundrar oss icke litet, att I icke länge sedan
hade gifvit oss edra brister och klagomål till känna. Hvar I
det gjort hade, ville vi gärna hafva hulpit eder alla till lag
och rätt, så att I, dannemän, skulle hafva fått god
hugsvalelse. Och efter vi förnimma, att samme Lasse Pedersson
handlar i mång måtto fast för strängt med eder, därför vele
vi ock med det första så förskaffa, att I skolen få en annan
fogde, som eder skall hålla vid lag, dom och rätt, som han
för Gud och oss det ansvara vill».

Alltifrån sin ankomst till Stegeborg hade konungen varit
allvarligt betänkt på att få till stånd en uppgörelse i godo
med de missnöjda. Detta verk skulle förberedas på det i
september utlysta mötet i Söderköping, där äfven inkallade
allmogeombud skulle inställa sig och medföra redogörelser för
sina klagomål. Mötet hölls vid utsatt tid och torde af
konungen blifvit åtminstone öppnadt. På klagomål var ingen
brist, och konungen erkände deras befogenhet, men sköt i
allmänhet skulden på sina fogdar, hvilka handlat utan hans
vilja och vetskap. »Så kunne vi», skref han, »icke veta,
hvarföre allmogen tager oss denna sak så hårdt före, liksom
vi vore orsaken till all den orätt i landet vankar». Bevekligt
tillade han: »Så, käre dannemän, efter det i den måtton något
försedt är, och allmogen till äfventyrs hafver förtryckt varit,
desslikes ock att gjord gärning hafver ingen vändning,
därföre tyckes oss råd vara, att vi på alla sidor, både
ridderskapet och allmogen, är där något försedt med herrskapet,
lägge där böter på, allmogen desslikes på sin sida, förty vi
äre litet behulpne därmed, att vi fördärfve hvarandra». Till
Finvedshäradena, som hållit sig stilla, skref han ett erkänsamt
bref med beklagande, att de utan hans vett, vilja och 
befallning blifvit hårdt betyngda och lidit åtskillig orätt. I
synnerhet hade de svårligen beklagat sig öfver Göran Jönsson,
hvilken de på sista tiden haft till fogde. »Så känne Gud»,
svarade konungen, »vi hafve nödigt och ogärna sådant förstått,
ej heller tillförene kunnat tro, att så i sanning hade varit.
Därför vilje vi med det allra första oss möjligt är skicka eder
en annan fogde, som skall hålla eder vid lag, dom och rätt».

Så var då af konungen den uppfattning fastslagen, att
striden egentligen fördes mellan ridderskapet och fogdarne på
ena sidan och »de upproriske småländingar» på den andra.
Mellan dessa båda parter kunde af regeringsmakten afslutas
och bekräftas ett stillestånd, utan att konungens och rådets
värdighet blefve däraf för mycket blottställd. Till en dylik
lösning af frågan visade sig konungen synnerligt villig. Ett
sådant stilleståndsbref utfärdade han från Stegeborg den 5
oktober, således kort före afslutandet af stilleståndet med
Dacke. »Det hade», skref han, »varit stort buller, split och
obestånd uti denna vår landsända Småland emellan vårt
inrikes ridderskap, fogdar och tjänare, det Gud bättre, på ena
sidan och en part af allmogen på den andra». Därför hade
konungen »af synnerlig gunst och nåde samtyckt» att mellan
dessa båda parter skulle råda frid och dagtingan intill
nästkommande påsk, så att »ingen parten skall uti någon måtto
dessförinnan med rof, mord eller brand den andra öfverfalla,
förarga eller skada göra». Genom ett nytt kungabref af den
14 oktober utsträcktes detta egendomliga stillestånd till ett
helt år, räknadt från 1 november 1542 till samma tid 1543,
»uppå det», skref konungen, »att samme småländingar dess
tryggeligare deras sändebud, med hvad brister och klagomål
de hafva, hit upp till oss skicka måge».

I det af konungen uti sådan form bekräftade fördraget
kunde Dacke knappast sägas vara inbegripen och var
följaktligen ej heller därmed belåten. Från sin ställning som
fullmäktig för den småländska menigheten lät han sig icke
genom sådana finter utträngas. Han medförde till riksens råd
och fältöfverstarne ett »register uppå alla de brister och
klagomål, som den menige man i Småland ödmjukligen begärde
böter uppå». I sammanhang med pågående underhandlingar
skulle äfven dessa besvär upptagas till afhjälpande. De voro
mångahanda och i en ingalunda mild ton affattade.

Det klagades sålunda öfver, att kronans ränta och
frälsets landgille alltjämt föröktes, till stor del genom olagliga
beskattningar, utan att därvid aktades, om bonden hade något
igen eller ej; osedvanliga gästningar och gårdsstädsler voro
pålagda, så att »ofta för en ringa fogdemuta staddes gården
undan för en fattig man, förrän åren voro ute»; för ekhygge
beskattades man högt öfver lagen, »nämligen för en blott gren
40 mark»; det utkräfdes äfven »för dyrt ållonfläsk», 
nämligen ej mindre än hvart femte af den skogägande bondens
egna svin. Som vanligt fördes en mängd klagomål öfver
fogdarne; de höllo lika litet som herrarne i allmänhet tro och
lofven, de förehade olidliga utpressningar och prejerier, de
betedde sig snäsigt och öfvermodigt, så att ingen kunde fritt
besöka ting och stämma »för fogdarnes korta afvisning»; de
läto icke bonden »slita hvad klädebonad han förmådde
betala», ej heller fick bonden bygga sig ett godt hus utan
tillvitelse, att han »på prål och värn byggt hade». Ej minst
besvärade sig de klagande öfver förbudet att bära vapen;
dock »förpliktade de sig ingen därmed pucka och öfverfalla,
utan hvar till lag och rätta söka». Det klagades öfver, att
kyrkornas och klostrens fristadsrätt ej längre aktades,
knappast ens det egna hemmets, där »en fattig man näppeligen
fick njuta hemfrid i sitt högsäte». Öfver kyrksköflingen
klagades bittert: »utaf kyrkor och kloster voro tagna monstranser
och andra prydnader, allt det fäder och föräldrar till Guds
lof förordnat och gifvit hade, så att det var snart så ljuft att
gå i en öde skog som i en kyrka». Med mässan och
kyrkobruken yrkades, att det måtte förfaras, såsom »gammalt och
fornt» varit, ty nu ginge det så till, att »ett barn kunde snart
vid en dyngvagn hvissla en mässa fram». — Löfte gafs, att
på dessa klagomål skulle rådas bot, och att goda män af
rådet skulle sändas, som »med gamla förståndiga bönder på
skatteläggning och lagmansting kunde alla artiklar i bästa
måtton förmedla».

På det i Slätbacka afslutna stilleståndet och därvid gifna
löften kräfde Dacke konungens stadfästelse och fick den äfven.
Tillika underrättades han, att han fritt kunde begifva sig
upp till konung Gustaf på Stegeborg och där förhandla, efter
som denne själf med hand och mun i flere gode mäns
närvaro gifvit löfte därom. Två adelsmän skulle därvid vara
honom följaktige, »på det han dess säkrare vara skulle». Men
han var för slug för att på sådant sätt låta fånga sig, I
Östergötland var det väl för ögonblicket fred, men ej
tillräckligt i Småland, ty Dacke var ännu ej tillfredsställd.

Konung Gustaf visade sig emellertid mycket angelägen
om att få stilleståndet med Småland erkändt på den 
grundval <i>han</i> ville hafva det, nämligen mellan herremännen och de
kungliga fogdarna på ena sidan samt menige allmogen på
den andra. Uppenbart var, att han sålunda ville skilja Dackes
sak från den småländska menighetens och ingå sina fördrag
med dem båda ej tillsammans, utan hvar för sig. Hans bref
af den 5 okt. är att fatta som ett anbud att öfverlägga om,
brefvet af den 14 okt. däremot var ett förslag att besluta
öfver. Det gällde att därom underhandla med menigheterna i
Värend och Njudung. Han aktade sig för att anförtro
underhandlingen åt förnäma herremän, hvilka lätt kunnat med sin
högdragenhet förderfva hela uppdraget. Till öfverbringare af
dagtingebrefvet till de särskilda landsorterna utsåg han i stället
två ansedda borgare från Jönköping, »som lofvade att vilja
göra deras bästa med samma dagtingebref»; med dem
förenade han sex aktade bönder, hvilka under uppresningen hållit
sig trogna och nu ombådos »vara med förbemälte Jönköpings
borgare utöfver samma dagtingan, hjälpandes till att medla
och förhandla alla saker till det bästa». Samtidigt (18 okt.)
uttryckte han emellertid i skrifvelse till rådet sin oro öfver,
att »man icke fullkomligen sig förse kunde, att de småländingar
vilja annamma den beramade dagtingan». Lars Siggesson
och några andra rådsherrar fingo i uppdrag att på afstånd
söka få underhandlingen bragt till ett lyckligt slut. »Käre,
gode män», skref han med lätt märkbar oro, »efter det man
icke visserligen kan veta, hvad någon dagtingan blifver
samme småländingar annemelig eller ej, att I, gode män, då vele
ihågkomma det eder senast här hos oss syntes allerrådligast
vara, att man i all måtto skulle förstärka det läger i Linköping,
som här aftaladt varit.» Åt Germund Svensson gafs uppdrag
att på samma sätt föra underhandlingen äfven i Kalmar län.
»Må du», skref konungen, »låta förhandla och tillbjuda dem
sådan dagtingan med några trogne och förståndige borgare
där af byn; kan det något godt skaffa, vore godt, efter inga
frälseman eller hofmän hafva något gehör hos allmogen.»

Någon tillfredsställande uppgörelse med de småländska
häradena måtte man icke kunnat få till stånd, så länge det
ej tillstaddes Dacke att föra talan på deras vägnar.
Våldsamheter af det vanliga slaget mot herremän och fogdar 
begingos såsom förut. Något fredslugn i Östergötland blef det
ej heller, fastän Dacke efter den med honom ingångna
dagtingan dragit sig tillbaka till Småland och där höll sig stilla;
måhända intog han i det småländska Skede en afvaktande
ställning. Konungen förnam i sin nära omnejd »skalkar och
löst sällskap, hvilka något mera till buller eller obestånd än
till något godt benägna äro». Från sjösidan oroades till och
med Stegeborg och dess närmaste omgifning af kustens
fribytare, hvilka ditkommo med sina skärbåtar. I slutet af
månaden lämnade, måhända därför, konungen Stegeborg och
slog sig ned på säteriet Hendelö vid Bråviken, en mil från
Norrköping. Han beklagade sig då öfver »de bönder af
Misterhults skär, som kommo dit till Stegeborg, litet förr, än
vi drogo dädan». Man borde »hafva noga akt och tillsyn
allestädes där i Stegeborgs skär, att den andra förrädarehop måtte
bekomma hvarken salt, korn, malt eller mjöl». Kunde man få
fatt några af dem, skulle man »så beställa låta, att de måtte
blifva tagne vid halsen och så förvarade, att de icke undkomma».

Konungen fann det osäkert nästan öfverallt i riket,
ej minst i det landskap, där han ännu uppehöll sig. Till sina
befallningshafvande i Stockholm skref han: »Det krut I ännu
hit förskickat hafve vill intet förslå, förty det går flux krut
till på de skärmytsler, där hållas understundom»; särskildt
befallde han dem att »skicka samma krut till Stegeborg, att de
af lägret kunna låta hämta det dädan, när det behöfves».
Germund Svensson inberättade, att han skickat fartyg åt
Blekingssidan för att tillse, om Dacke eller några af hans parti ämnade
gifva sig ut ur landet med sitt röfvade byte. Detta fann
konungen onödigt, »efter vi», skref han, »endels väl förnimme,
att förbemälde Dacke och hans sällskap näppeligen till sinnes
äro att fly någorstäds, medan den menige man både därnere
och desslikes häruppe hafva uppreste varit och äro honom
så bifällige och bevågne». För resningens spridning till
Västergötland var han orolig, helst som Gustaf Olofsson förklarat
sig ej kunnat sätta upp mer än 200 ryttare. »Däröfver», skref
han, »äre vi så fast bekymrade, att vi icke lätteligen vete,
hvad vi svara skole». Ett danskt sändebud, Göran Körper,
hade anländt till Leckö, men kunde för den rådande 
osäkerhetens skull ej komma längre; konungen uppmanade
ståthållaren att med 100 ryttare ledsaga honom och så »beställa»,
skref han, »att vi icke lade någon skymf in, så att honom
till hans person något obilligt vederfores». Det rådde
jäsning äfven i mellersta Sverige. Frälsemännen uppmanades
att föra sina ägodelar i säkerhet till de befästa slotten,
dock hemligen, så att bönderna därmed »icke komme under
vädret». Därtill kom fruktan, att ett bondeuppror förestod
äfven i Danmark, samt att lybeckarne, hertig Albrekt och
pfalzgrefve Fredrik hade ondt i sinnet.

Enligt Per Brahes berättelse hade konungen, tviflande på
säkerheten i landet, beslutat att med hela härens hufvudstyrka
draga sig till Stockholm och samla all tillgänglig makt till
hufvudstadens beskydd. Men krigsbefälet hade föreställt honom
orådligheten af att blotta Östergötland på krigsfolk; bönderna
skulle då tro hären om räddhåga och dristigare följa efter
ända till Stockholms portar. Konungens bref till Erik Fleming
den 31 oktober visar, att krigsbefälets föreställningar nog
måtte beaktats, men att planen för öfrigt i det hela vidhölls.
Befallning gafs att starkare befästa hufvudstaden, rikligt förse
slottet och »låta taga allt det mesta krigsfolk både båtsmän
och knektar, som öfverkommas kunde både i Finland och
annorstädes»; man borde äfven hafva bud till Lifland och
därifrån hemligen låta hämta allt manskap, som kunde fås. Själf
begaf sig konungen, ett par dagar efter detta brefs utfärdande,
från Hendelö, var den 3 november i Krokek (där han kanske
sammanträffade med Magnus Sommar) och hade vid midten
af november anländt till Stockholm, där han sedan kvarblef.

Man måtte nu hafva funnit, att man ingenting vann på
att skilja Dackes sak från den småländska uppresningens, och
att den storm, som af honom uppväckts, endast af honom
kunde besvärjas. Regeringsmakten såg på sig fäst liksom en
tumskruf, som oemotståndligt framtvang eftergifvenhet för den
mäktige bondehöfdingens vilja. Med Sveriges rikes råd skulle
Nils Dacke afsluta stilleståndsfördraget på meniga Smålands
vägnar; och ej nog därmed, konungen skulle själf med egen
underskrift gifva bekräftelse åt detsamma. Tvifvelsutan kändes
denna eftergifvenhet för rådet högst påkostande och 
nedsättande, men det bekvämade sig därtill. Än mer påkostande
var den helt säkert för konungen, och han sökte i det längsta
undgå att bekväma sig därtill.

Den 8 november 1542 afslöts i Linköping fördraget
mellan de därstädes närvarande riksens råd och fullmäktige
befallningsmän, bland dem Lars Siggesson, Johan Thuresson,
Svante Sture, Per Brahe, Arvid Trolle och Jakob Bagge, på
ena sidan och »Nils Dacke på menige mans hans anhängares
i Småland vägnar» på den andra. Den sistnämnde lofvade
att »med trohet härefter vara vår nådigste herre med, som
han härtilldags med sina medföljare honom mot hafver varit»
samt att »till all fred, endräkt och rolighet stilla den menige
man, som honom härtilldags till handa gångit hafver». Å andra
sidan försäkrades, att konungen skulle »nådeligen med dem
öfverse», tillgifva det förgångna samt »allting i Småland i
god kristelig skick laga och skicka, så att den menige man
därinne, näst Guds hjälp, skulle sig väl åtnöja låta och
tillfreds vara, och härefter åt hvar man sammaledes troligen
förfordra Sveriges lag och rätt och alldeles icke med vilja
tillstädja något våld eller orätt i någon måtto.» Någon tid,
under hvilken detta fördrag skulle gälla, var emellertid ej
utsatt; det kunde vara ett fredsslut för alltid, men det kunde
också vara ett stillestånd på mycket obestämd tid.

På det i fördraget gjorda erkännandet, att han handlade
på menige mans i Småland vägnar, tog Dacke genast fasta;
det inskränkande tillägget »hans anhängares» ville han
tydligen ej veta af. Samtidigt med fördragets undertecknande
eller något förut höll han med Finvedshäradenas, Tveta och
Vista härads menighet samt ombud för Jönköpings stad ett
tingsmöte, som utlysts till den gamla marknadsplatsen Berga
på gränsen mellan Östbo och Sunnerbo. På hans uppfordran
om anslutning gaf emellertid menigheten här det svar, att den
ville sitta stilla och ingenstädes gå efter hans bud, utan hellre
hjälpa till att nedlägga dem, som kommo för att roffa och
stjäla. I detta afslag, liksom måhända i själfva det
inskränkande tillägget i fördraget, torde han hafva sett ett verk af
Gustaf Olofsson, hvars sätesgård Tofta kort därefter sköflades.
Sedan fördraget vunnit laga kraft, lät han öfver hela 
Småland utgå bref, hvari han förbjöd rof och plundring samt
kräfde räkenskap af dem, som utan hans vetskap sköflat och
ej gjort reda därför. Strängt straff utfästes för dem, som ej
åtlydde detta påbud. Sitt uppsåt att redligt hålla det
ingångna fördraget lade han därmed i dagen. Men Dacke lärde
nu i sin ordning känna sina krafters begränsning; han fick
erfara, huru svårt det är för upprorsledaren, som ej har stöd
af lagfäst myndighet, att besvärja en uppväckt storm, att tygla
ett lössläppt själfs våld. Misstroendet från herrarnes sida häfde
han ej, men ådrog sig i stället ovilja från böndernas, hvilka
menade sig finna honom förvandlad till »herrehyllare».

Men mot konungen, hvars egenhändiga stadfästelse af
det ingångna fördraget det gällde att framtvinga, hade Dacke
ännu alltjämt nya strängar och höjd spännkraft på sin båge.
Bondehöfdingen, för hvilken den svenska regeringsmakten så
märkligen måst falla undan, hade ådragit sig uppmärksamhet
i utlandet, där konungens uppenbara fiender eller tvetydiga
vänner började vilja räkna Dacke med i sitt politiska spel.
Hertig Albrekt af Mecklenburg och pfalzgrefve Fredrik trädde
snart med honom i förbindelse; än närmare stod beröringen
med de många svenska flyktingarne i utlandet honom till
buds. Smålands undergifvenhet med utsikt till Sveriges krona
torde erbjudits åt konung Kristian, hvilken väl afslog anbudet,
men sedan verkligen gjorde ett litet försök att känna sig för
hos småländingarne, såsom snart skall omtalas.

Sådana företeelser voro ägnade att ytterligare
uppskrämma konung Gustaf och torde hafva väsentligt bidragit att
förmå honom till den påkostande bekräftelsen af det fördrag,
som med Dacke ingåtts. Den 25 november utfärdades från
Stockholm det »öppna stadfästelsebref», hvarigenom konungen
förklarade sig hafva samtyckt till den uppgjorda dagtingan
mellan rådet, ridderskapet och fogdarne på ena sidan samt
»Nils Dacke med sitt sällskap på menige Smålands vägnar
på den andra sidan». De sistnämnde erinrades att hädanefter
vara konungen trogne, erlägga sina utskylder och ej mera
vara befunne med obestånd »efter som förbemälde Nils Dackes
och meniga allmogens i Småland bref, däruppå utgifvet,
ytterligare förmäler». Man ser af de sista orden, att en skriftväxling
föregått. Dacke hade sålunda nu — med modernt konstuttryck
sagdt — till sin militäriska seger äfven lagt en diplomatisk.

Det var ej med vänligt och förtroendefullt sinne, som
konungen undertecknade denna skrifvelse. Samma dag han
det gjorde skref han till en riddersman (Gabriel Oxenstjärna)
och uttryckte all den bitterhet, han inom sig kände. »Ändock»,
skref han, »de hafva nu under ett sken gifvit sig till en
dagtingan eller hönefred, till äfventyrs till dess de kunna få
busken grön igen, men huru mycket man sig sedan till samma
dagtingan skall hafva att förlåta, det ställa vi till hvar
förståndig man; dock hafva vi icke sådan dagtingan afslagit,
men råda eder att för mycket förlåta eder därpå, det kunna
vi icke göra». Han uppmanade adeln att göra hvad den
kunde för att stämma folkmeningen till hätskhet mot de
upproriske, »gifvandes några meningar och praktiker före, genom
hvilka man kunde förolämpa de småländingar och draga denna
allmogen ifrån dem, ehvad sätt därtill bäst finnas kunde».
Dock skulle man sådant icke »allmänneligen för den menige
man föregifva, utan där man vet dannemän äro tre, fyra eller
sex tillsammans, då må man väl gifva dem slikt snack
allvarligen och klagovis till känna, att de ock så kunde sedan
sprida det ut ibland de andra.» Han bemärkte äfven, att
man redan hade en anledning till fördragets brytande däri,
att, »sedan den dagtingan gjord var, blef Göran Erikssons
gård bränd».

Detta stadfästelsebref hade ej kommit Dacke till handa,
då han vid Växjö höll ett stort tingsmöte, till hvilket han
kallat två bönder från hvarje socken i hela Småland. Det
ser ut, som om han här sökt och funnit ytterligare ett starkt
påtryckningsmedel. Mötet, som redan i sig själft innebar en
återuppväckelse af det småländska landstinget, hölls på den
gamla tingsplatsen Ingelstad, från hvars »kungshög» Dacke
uppträdde både som folkets höfding och tillika i viss mån på
konungens vägnar. Han lyste nu fred öfver herremännen och
deras gårdar, i det han förklarade, att stillestånd vore ingånget
mellan honom och konungens folk, samt att allmogen
därunder skulle förblifva orubbad vid fornhäfd och gamla
sedvanor. Han talade till ett skarpsynt och styfsint folk, som
lätt kunde motsäga, och motsägelsen var kanske denna gång
önskad. Några bönder ropade högljudt, att detta stillestånd
vore gjordt på falskhet, så att konungen under tiden skulle
draga mer krigsfolk tillsammans. Dacke tog då af dem alla
det med uppräckta händer gifna löftet att städse hålla ihop
som bröder samt bjöd dem att vid påföljd af straff köpa sig
vapen och därtill använda det löpande årets utskyldsbelopp,
ty i Linköping, sade han, hade samtyckts, att herrarne ej
skulle få något af detta års skatt; sedermera skulle allmogen
endast betala sina gamla utskylder. Han sade sig vänta
konungens bref; vore det honom till behag, skulle han hålla
freden, »men», fortsatte han hotande, »hvar de icke lyda,
som jag vill, kan jag samma konst, som jag kunde tillförene,
det är att föra krig och örlig».

Kort därefter anlände till Dacke en utskickad borgare
från Rostock, hvilken medförde ett bref från hertig Albrekt,
skrifvet af den från konung Gustaf förrymde sekreteraren
Olof Bröms. Hertigen yppade där sin benägenhet att låta
uppsätta sig på den svenska tronen, men lät förstå, att han
för det ändamålet behöfde få sig en pänningsumma tillsänd.
Dacke svarade på brefvet, att »bönderna gjort uppror för de
stora skatternas skuld och därför ej kunde finna sig vid, att
hertigen ville pålägga dem nya sådana, innan han ens blifvit
konung. För öfrigt vore nu med konung Gustaf ingången en
dagtingan, och om denna hölles, vore småländingarne nöjda
med dennes regemente. Hölles den ej, skulle de understödja
hertigen, men då skulle han själf medföra erforderliga
pänningar. Med detta besked afreste borgaren, men i
Sölvesborg blef han gripen och afrättad, och hans tagna bref
bragtes genom konung Kristian till Gustafs kännedom. Det
innehöll ej annat, än hvad Dacke tvifvelsutan var högst benägen
att låta konungen veta.

Ungefär vid samma tid, då borgaren från Rostock
anlände, måtte konung Gustafs stadfästelsebref hafva kommit
Dacke till handa. Det tillställes honom i början af december
genom två af konungens tjänare, som sändts ned till
Småland. En tid därefter, måhända sedan Dackes svar till
hertig Albrekt blifvit kändt, fick han ny inbjudning till besök
hos konungen, men afböjde den ånyo. »Och hafve vi
därhos», berättar konung Gustaf själf, »skrifvit Dacken till, att
han oförtöfvadt skulle komma hit upp till oss, eftersom han
själf med hand och mun våra män, som med honom
handlade, utlofvat hade». Efter de med utlandet inledda
underhandlingarna var det för Dacke mindre än någonsin förut
tillrådligt att lämna sig i konung Gustafs händer.

<img r id="709">Kronobergs slottsruin.</img>
Med det kungliga stadfästelsebrefvet var dessutom Dacke
ännu ej belåten. Han kände sig alltmer behöfva äfven
en kunglig fullmakt som
grundval för den
myndighet, som han nu i
regeringsmaktens eget intresse
skulle utöfva. Han skärpte
sitt förbud mot plundring
och gaf åt dem, som
därtill gjort sig skyldige,
endast åtta dagars anstånd
för afgifvande af
rättsförklaring. Fogdar tillsatte
han med den befogenhet,
som stod honom till buds.
Till dem hörde hans svåger
Sven Gertrudsson, som
blef hans fogde i Konga.
Sin jul firade han med gamla tiders bondeprakt och gamman på
Kronobergs slott, beläget en half mil från Växjö på en liten
ö i Helgasjön. Under vistelsen därstädes torde han hafva
mottagit de bref och budskickningar från utlandet, hvilka här i
riket väckte så stor öfverraskning och för honom syntes öppna
de mest lysande utsikter. Pfalzgrefve Fredrik, hvilken,
sedan hertig Albrekt dragit sig tillbaka, brukade denne som
mellanhand, hade alltjämt planer på herradöme i norden;
han sökte nu sätta sig i förbindelse med Dacke, åt hvilken
han lofvade väpnadt understöd och stora enskilda förmåner.
Till och med kejsar Karl V, till hvars fiender konung
Gustaf som Frankrikes bundsförvant var att räkna, gaf åt
sin kansler Granvella uppdrag att föra underhandling med den 
småländska uppresningens ledare. Själf skref kejsaren ett bref,
dateradt Barcelona den 23 november, till Dacke och »göterna»;
han förberedde på Granvellas ankomst och måtte hafva lofvat
att taga Småland under sitt kejserliga hägn. Tydligen har
Dacke sökt bruka dessa anbud, kanske af honom öfverdrifna,
som en ny tumskruf på konung Gustaf, men bågen var nu
för högt spänd.

*
</chapter>
<chapter name="Herremannabedrifter och fogdemeriter">
<h2>Herremannabedrifter och fogdemeriter.</h2>

Medan den stora uppresningen pågick, förmanade konung
Gustaf i upprepade skrifvelser herremän och fogdar i olika
landsorter att fara varligen fram med allmogen och akta sig
för att genom fortsatta våldsdåd och olagligheter öka den
förut nog stora förbittringen i mängdens sinnen. Men det
onda var för inrotadt för att med ens kunna minskas, än
mindre borttagas. Då förmaningar ej hjälpte, upptogos till
undersökning ingifna klagomål och torde då hafva föranledt
en eller annan straffpåföljd. Därigenom får man en liten
inblick i ett förfarande, mot hvilket, sedan tålamodet till det
yttersta pröfvats, uppresningen måste tillgripas som nödvärn.

Den myndige Bengt Nilsson (Färla), hvilken sedan 1529
tillhörde riksens råd, torde bland sina medbröder hafva
synnerligen utmärkt sig för rå våldsamhet och vildsint öfvermod
i förening med skamlig egennytta och sniken orättfärdighet.
Öfver honom förde Rasmus Ludvigsson under
uppresningsåren ett »klagomålsregister», som ännu finnes i behåll. I sitt
eget hem och mot sina allra närmaste måtte denne rådsherre
hafva betett sig som ett vilddjur. »Så månde», heter det,
»herr Bengt omildeligen och okristligen fast illa traktera sin
egen husfru, den han efter hugg och slag lät sätta i bulten,
sedan i kistan och lät slå vatten på henne, och uppå det han
skulle komma henne på nesa och skam, henne och hennes
släkt till stor föraktelse, lät han sätta en sin tjänare i kistan
hos henne, så att hon sedan af sådant betryck och tvång
med stor hjärtans sorg och bedröfvelse är död blifven».

Hur han for fram mot sina landbor och andra
kringboende bönder, därom har klagoregistret åtskilligt att förmäla.
Han borttog med våld deras boskap eller förödde den i
rent okynne, han våldgästade hos dem, som nyss förut med
pänningar löst sig från gästningsskyldigheten, han
misshandlade vildsint hvem han ville och gaf ofta dråpslag, själf eller
genom andra. För en af sina underhafvande ökade han
godtyckligt skatten med två oxar, misshandlade honom för gjord
ödmjuk klagan och pålade honom ytterligare två oxar i skatt.
En tid därefter drog han till samme underhafvande och lät
denne duka upp det bästa han hade. »Så» heter det, »sprang
herr Bengt upp, slog honom två eller tre slag på munnen
och bjöd honom draga af sitt hemman, ändock han alla sina
utskylder utgjort hade, och sade, att han (herr Bengt) hade
väl så mycket guld och pänningar, att han kunde böta honom
igen med, och ville låta slå honom ihjäl». En landbo, som
icke ville lämna sin dotter åt herr Bengt i tjänst, »efter han
sitt folk intet umbära kunde», fick sitta 8 dagar »i stocken»,
sedan 14 dagar »gå i ladan och om nätterna sitta i bulten».
Sedan slog herr Bengt honom »med en gaffel och sedan med
ett vedträ». Slutligen »lät han lägga fram en mässebok och
kastade upp ett krucifix; där måtte bonden lägga sin hand
uppå, och han (herr Bengt) stafvade själf för honom eden,
att han aldrig skulle beklaga sig för konung Gustaf eller
någon annan». Fru Karins till Lagnö tjänare »högg han en
stor skråma i hufvudet och hade honom sedan i sex veckor
fängslig uti kista och järn för intet hans brotts skull, däraf
han sedan blef död».

Kvinnorna voro ej af sitt köns svaghet skyddade från
att lida samma misshandling som männen. En hafvande
hustru kom till herr Bengt och begärde ödmjukt att återfå
sitt ök, som han tagit ifrån henne och brukade för sina egna
vagnar; »så kom en hans karl och stötte henne ned till
marken, att hon sedan därefter födde ett dödt barn och blef
själf död med». En annan hustru »slog herr Bengt själf med
en yxhammare och lät sin häst trampa henne förderfvad, så
att hon däraf låg i 14 dagar på sängen». Hennes mans
boskap lät han misshandla, hvar han kom åt; »ville ock då»,
heter det, »i förliden vinter slå samme bonde ihjäl hemma
på bondens ägor, för det han ville hjälpa sin hund, när herr
Bengts mjölhundar ville rifva hans hund ihjäl. Och visste
förenämnde bonde såväl som hans grannar sig ingen fred
för honom hvarken på åker, äng eller någorstädes». Som
man ser, voro lifegenskapens seder och vanor icke långt
borta.

Herr Bengt blef väl straffad, men näppeligen i den
omfattning han förtjänade. I riksens råd måtte ej konung Gustaf
velat hafva honom kvar, ty vid nästföljande riksdag nämnes
han bland meniga frälset. I »sakfall», troligen för »fyra
mandråp, dem han och hans tjänare efter hans tillskyndan
bedrifvit», fick herr Bengt gifva de fyra gårdarne Bränna,
Kjuleby, Blackstad och Ekeby; men det omtalas icke, att hans
öfriga våldsgärningar blefvo belagda med någon bot, troligen
blefvo de väl ändå det. Att han <i>icke</i> hörde till undantagen,
därom vittna de under uppresningstiden från alla håll starkt
och bittert ljudande klagomålen öfver herremännens öfvervåld
och det hos allmogen djupt ingrodda hatet mot dem, som
»rödklädde voro».

»Dock förnimme vi väl», heter det i konungens
stadfästelsebref på stilleståndet med Dacke, »att många klagomål
hafva varit föregifna utöfver fogdarne och frälset, dem oss
icke hafva varit veterligt förrän nu i detta buller.» Då
således de förfördelades klagomål undertryckts, ända tills de i
uppresning gåfvo sig luft, låter ursäkten nästan som en
själfanklagelse. Genom hårdhet, snikenhet och hvarjehanda
prejerier hade en mängd fogdar gjort sig förhatliga. Då
klagomålen däröfver blefvo för starka, förflyttades fogden till någon
annan ort, där han var tåld eller åtminstone tills vidare okänd.
Så gick det med Lars Pedersson, hvilken genom sina
förföljelser drifvit Thord riddare att ansluta sig till uppresningen
och, såsom konungen medgaf, »i mång måtto handlat fast för
strängt». Då invånarne i Finvedshäradena klagade öfver, att
de misshandlades af Jöran Jönsson, som både förut och
efteråt hade Kronobergs slott om hand, hade konungen »ej
tillförene kunnat tro, att så i sanning hade varit», och lofvade
att skicka dem en annan. En fogde varnades att ej pressa
bönderna för hårdt, »med mindre de nödgas skulle att sälja
kon, såväl som de tillförene oxarne sålt hafva, och sedan
uppbjuda deras hemman». Nu förmanade konungen oftare
sina fogdar att af klokhetsskäl, om än ej af rättsskäl, lägga
bort de öfverklagade vanarterna. »Du kan väl tänka», skref
han till en af dem, »att sådant och annat gör föga
välvillighet bland allmogen; det hade fast bättre varit, att detta och
annat slikt mera hade blifvit tillbaka, så hade ock till
äfventyrs mycket obestånd och mång klagomål tillbaka blifvit».

Det stannade ej vid blotta klagomålen. Undertryckta
och nedtystade, efterföljdes de af ett trotsigt, ännu okufvadt
folks hämndgärningar och upprorsdåd. Så inträdde ett
tillstånd, sådant den engelske skalden Byron hos ett annat i
uppresning stadt folk fann och skildrade det:

<poem>Vill något mer om detta folk du veta,
läs allt hvad skrifvet är om split och kif.
Hvad hat och hämnd har kunnat någon reta
att göra, göres här mot mänskolif.
Den dragna sabel och den gömda knif
här brukas lika flinkt att hämnden mätta.
Ja, systerns, makans hämnare förblif!
Så må mot öfvervåld man näpsten sätta,
så tuktas hvar inkräktare med rätta.</poem>

*
</chapter>

<chapter name="Rustningar och nytt fredsbrott">
<h2>Rustningar och nytt fredsbrott.</h2>

Den högtidligt afslutna vapenhvilan blef ej långvarig;
den bröts inom kort genom otålighet å ömse sidor.
Smålandsböndernas på tinget vid Växjö uttalade misstanke, att
konungen ämnade begagna stilleståndet blott för att draga
en större krigsmakt tillsammans, visade sig vara endast
alltför väl grundad och hade för öfrigt sitt stöd i förut kända
eller anade sakförhållanden. Redan då det första
stilleståndsfördraget afslöts i Slätbacka, gjorde konungen med all kraft
sina förberedelser för ett ofördröjligt förnyande af striden.
Först tog han därvid i beräkning det inhemska
frälsemanskapet, för hvilket uppbådet öfver hela riket förnyades och
skärptes; frälset tillhölls äfven att göra värfningar bland
bönderna eller försäkra sig om deras frivilliga biträde. I andra
rummet anlitade han bistånd från utlandet och det måste
hafva skett i ganska stort omfång. Han vände sig därvid
till Danmark, till tyska värfningsplatser och till Lifland.

Konung Kristian röjde uppenbart en tveksam hållning.
Å ena sidan hotad med bonderesning i sitt eget land, fann
han nödvändigt att snarast möjligt stilla denna allt
vidsträcktare utbredda rörelse i hennes egentliga härd, som var
Småland; men å andra sidan måtte de af Dacke honom gjorda
anbuden hafva verkat med en förunderlig lockelsekraft, som
åtminstone gjorde honom tvehågsen. Till konung Gustaf
skickade han i slutet af år 1542 efter hvarandra två
sändebud, Herluf Trolle och Jörgen Körper; genom dem utfäste
han sig att till uppresningens dämpande bidraga med hvad i
Brömsebro utlofvats och, om lägenhet fanns, äfven därutöfver.
Samtidigt med undertecknandet af stilleståndsfördraget med
Dacke mottog konungen en fänika danska knektar, och än
flere kommo sedan. Sorgfälligt hemlighållande inskärptes
vid mottagandet och öfverförandet af denna förstärkning, på
det ej, skref konungen, »de småländingar och andra skole
till äfventyrs taga där någon fara eller ond grund utaf, att
man i så måtto förstärker sig». Därför borde man »vara
förtänkt uti att finna där några skickliga entskyllningar
emot, ehvar sådant antingen hos borgare eller bönder till tals
kommer». Dacke var emellertid fullt lika väl underrättad
som konungen.

Men på samma gång erbjöd sig konung Kristian, med
föreburen tjänstvillighet, att själf skrifva småländingarne till
och göra dem tjänliga föreställningar. Denna art af
inblandning föreföll Gustaf från början misstänkt, ännu mer sedan
han läst den honom på förhand meddelade skrifvelsen, i
hvilken den danske konungen framställde sig som en
förespråkare, till hvilken Smålands menighet fick tillstånd att
vända sig. I bref af den 21 december till Gustaf Olofsson
uttalade konung Gustaf sina stora betänkligheter. »Konungen
af Danmark», skref han, »tillbjuder sig till en dagtingan
mellan oss och de småländingar och råder oss att låta samma
sak för allehanda orsakers skull komma till förlikning,
därutinnan vi honom icke heller kunna hafva att beskylla. Dock
hafver han skrifvit de småländingar till, och länder all hans
proposition hädan, liksom han och de danske ville draga
samma allmoge ifrån oss och till sig, ändock brefvet är väl
ställdt, liksom det hade något sken. Men när man ser det
klarligen eller med ljus an, då finnes där någon annan grund».
Själfva den danska truppsändningen föreföll honom misstänkt.
»Är fördenskull», skref han, »högeligen af nöden, käre herr
Gustaf, att man ser sig väl före med samma främmande
knektar, det icke någon annan grund än den, som är god,
därunder vara måtte, och att I icke låten dem komma för
starke in uppå Älfsborg, förrän vi yttermera måge förveta oss
med dem. Förty världen är uppå denna tid så sjelsind och
full med svek, att man aldrig tager sig för väl till vara».
Liksom helt visst detta bref förmådde konungen att ännu en
gång bekräfta stilleståndet och genom förnyad inbjudning
söka locka Dacke till sig i Stockholm, så har det sannolikt
äfven mäktigt bidragit att framkalla beslutet om skyndsamt
återupptagande af fientligheterna.

Hos flere småfurstar i norra Tyskland hade konung
Gustaf begärt och erhållit värfningsrätt. Dit afsändes tidigt
den i hans tjänst antagne lifländske ryttmästaren Otto
Glasenap för att leda värfningarna. Konrad von Pyhy, som
fortfarande uppehöll sig i Tyskland, hade ej i uppdrag endast
att studera den politiska ställningen; han skulle äfven
därstädes med sitt inflytande och med de till hans förfogande
ställda pänningemedlen skaffa åt konungen dugligt krigsfolk.
Denna värfning, hvilken måste hafva kostat stora summor,
lyckades så väl, att ej mindre än 10 fänikor knektar (åtminstone
5,000 man) under vinterns lopp inkommo i Sverige. Med två
fänikor tyskt krigsfolk hade konungen redan förut förstärkt
trupperna i Östergötland; därtill torde äfven hafva kommit en
del af det utländska manskap, som samlats i Stockholm. En
stor del af de värfvade tyska trupperna mottogos i Kalmar
och fördes därifrån likaledes till hären i Östergötland. Dessa
knektars underhåll blef mycket kostsamt, hvarför konungen
kräfde nya bidrag af meniga ridderskapet; »vi förse oss
omöjligt vara allena att uppehålla den öfverdråpliga geldspilling».
skref han. Städerna skulle förmås att tillhandahålla lifsmedel,
men knektarne fingo icke »med trug och puckeri tvinga
borgarne därtill». Allt våldsamt förfarande borde undvikas. »Det
vore», skref konungen, »hvarken rätt eller skäl, gjorde oss
också en hop ovilliga undersåter, och tilläfventyrs förorsakar
sig däraf, att borgarne begynte åter praktisera med bönderna
och komma så eder på halsen igen».

Böndernas biträde låg konungen synnerligt om hjärtat.
En strid, där adelsfolk och utländingar kämpade för Sveriges
konung mot svensk allmoge, tog sig alltför illa ut.
Dalkarlarnes frivilliga anbud att uppsätta manskap kom i detta
afseende väl till pass. De inställde sig med 2,000 man,
hvilkas utrustning i början väckt konungens misstänksamma
oro. Dessa hemskickades väl på grund af det nyligen
afslutna stilleståndet. Men tillika aflät konungen ett
tacksägelsebref, hvari han anhöll, att samma manskap måtte framdeles
få stå till hans förfogande, »så att», skref han, »när våra
fogdar och befallningsmän icke allenast detta manskap, utan
jämväl mera utaf eder på våra och kronans vägnar i vår eller
sommar begära, I då läte eder som trofaste svenske män uti
denna måtto välvillige befinna, som I ock alltid tillförene gjort
hafve». Sträfvandet att bearbeta folkmeningen i öfre Sverige
hade på dem gjort en god verkan. Man hade ideligen
framhållit, hurusom Dacke och småländingarne, hvilka äfven på
annat sätt illa utmålades, i synnerhet spelade under täcke med
»gamle konung Kristians barn och arfvingar», till konung
Gustafs och hela rikets förderf. Längre fram utlofvades 1,000
dalkarlar, hvilka skulle afgå till lägret i Östergötland.

Äfven i Östergötland och de af upproret oberörda delarne
af Småland sökte man försäkra sig om böndernas understöd
och mottog sådant med tacksamhet, då det erbjöds. Huru
konungen uppfattade detta, meddelade han oförbehållsamt i
ett af sina bref till befälhafvarne. »Därför», skref han, »synes
oss icke onyttigt vara, att I sådana deras tillbud icke afslå,
utan hellre att I fordren dem till eder, skaffandes dem god
man till höfvidsman antingen af frälset eller någon annan,
den de lydaktige vara kunna och den där något anseende
och gehör hos dem hafva kan. Och att man gåfve dem de
bästa ord man lärt hade, styrkandes dem emot den andra
hopen, så att den ene bonden måtte ödelägga och förderfva
den andre, (dem) som upproriske äro». För att öka
beredvilligheten borde man lofva de biträdande bönderna »fritt
rof och byte af de andra socknar och härader, som affallne
vore, på kläder, bohagsting och hvad annat de öfverkomma
kunde».

Lika mycket som konungen uppbjöd å sin sida Dacke
allt för att hålla sig beredd till stridens förnyande när som
helst, och på någon synnerlig varaktighet af stilleståndet tyckes
han lika litet hafva hoppats. Till fredsbrott ville han emellertid
icke, åtminstone i början, gifva någon anledning, men just
däri låg för honom den största svårigheten, då hans folk af
herrehat och roflystnad i förening alltjämt drefs till förnyade
våldsdåd. Med afskräckande stränghet sökte han då
upprätthålla sitt förbud mot sådana. En af sina förnämsta
befälhafvare, Måns Hane, lät han till och med af dylik anledning
afrätta och lät, andra till varnagel, föra myndiga, bofasta män
i handklofvar från den ena byn till den andra. Men
därigenom ådrog han sig mycken förbittring; särskildt fattade Måns
Hanes släkt till Dacke ett hat, som i ej ringa mån torde
vållat honom skada.

En säkrare och för hans ställning mer betryggande
öfverenskommelse med konungen var honom därför helt visst
önsklig, helst då han väl insåg tillväxten af dennes hjälpmedel
och otillräckligheten af sina egna. Han synes hafva förnyat
det förut med framgång gjorda försöket att bruka de från
utlandet, verkligt eller föregifvet, gjorda anbuden som tumskruf.
Till Måns Johansson, Per Brahe och öfriga fältöfverstar i
Östergötland skref han, att han af kejsaren erhållit anbud på hela
Småland, om han med sitt folk ställde sig på dennes sida, men
att han hellre ville komma öfverens med konung Gustaf. Han
begärde då en förläning, hvarmed han kunde vara belåten,
samt erbjöd sig att hålla minst 100 ryttare till den
småländska gränsens försvar. Till konungen ställde han ock 
uppmaningen att skicka skrifvare till alla härad i Småland, men själf
skulle Dacke uppsätta nödigt krigsmanskap. Per Brahe berättar
till och med i sin krönika, att Dacke »på sista hösten, då det
hvarken bar eller brast», skulle hafva begifvit sig ända till
grannskapet af Linköping och då vållat fältöfverstarne stort
bryderi. Det blef underhandling, och Dacke skall då på
uppgifna villkor hafva erbjudit sig att med 2,000 hakeskyttar
träda i konungens tjänst; men i sådant fall finge man ej
tillstädja fogdarne att, såsom med honom skett, utkräfva
sakörena till sista penningen, ty »af harmen och den yttersta
fattigdom hade man af menige man intet godt att vänta».
Efter sådant meddelande skall Dacke hafva dragit hem igen
och sålunda, tyckte Per Brahe, visat sig som »en blödig
förrädare».

Så slöts det händelserika året 1542 med vapenhvila och
fredsanbud. Det följande året hade knappt hunnit börja,
förrän striden ånyo bröt ut. Dacke hade spänt bågen för
högt genom meddelandet om det utländska bistånd, som till
nästa vår kunde blifva honom tillfördt. Däraf framkallades
konungens beslut att med yttersta kraftansträngning redan
under vintern öfverväldiga uppresningen, innan någon utländsk
inblandning kunde äga rum. Redan före årsskiftet hade han
i brefvet till Gustaf Olofsson uttryckt sin farhåga, att
utländska fiender »sig fullkomligen föresatt hade nu i nästkommande
vår och sommar öfverfalla dessa riken och oss alla med rof,
mord och brand». Kort efter årsskiftet uttalade han sig på
liknande sätt i bref till Södermanlands menighet. Talet om
gamla sedvanor, hvilket han haft svårt att smälta, rann honom
därvid i hågen. »Och fruktar oss nog», skref han, »att, efter
allmogen begär allting efter det gamla, det kommer tyvärr
till det sista, och till äfventyrs förrän vi förmoda därtill, att
vi här i Sverige få gammalt och fornt, så att oss svider efter.
Förty vi hafva fått vissa och sanna kunskaper både från
kungen i Danmark, så ock af våra egna sändebud, att den
gamle, omilde konung Kristians barn och deras målsmän
utrusta och tillreda sig att nu i vår till lands och vatten med
falsk dagtingan, rof, mord och brand oss öfverfalla. Så ville
vi ock gärna tänka därtill att göra samma våra och riksens
fiender ett manligt och allvarligt motstånd».

Krigsbeslutet gick hand i hand med nya fredsförsäkringar.
Till Smålands allmoge afläts den 10 januari en ny bekräftelse
på det ingångna stilleståndet och, tyckes det, en än senare
öfverenskommelse. Konungen meddelade nämligen, att han
vid jultiden dagtingat »med Nils Dacke och hans sällskap
uppå den menige mans vägnar uti Småland i så måtto, att
allt hvad som i detta framlidna buller med rof, mord eller
brand skedt är, skall blifva och vara för födde och ofödde
en platt död och aftalad sak och aldrig efter denna dag uppå
talas eller vräkas. Dock med så skäl och förord, att hvad
förbemälte Nils Dacke och de med honom uti Slätbacka
tillstädes voro uppå menige mans vägnar i Småland med hand
och mun, bref och insegel lofvade och tillsade, måtte också fast
och obrottsligen å deras sida hållet och fullgjordt blifva».
Några dagar därefter skrefs ett bref om ofördröjlig värfning
af ytterligare 1,000 skyttar.

Om Dacke väntat sig tillsägelse om någon förläning och
däri känt sig besviken, skulle man i någon mån kunna förstå,
att skrifvelsen till Småland icke blef något fredsbudskap, utan tvärt
om en stridssignal. Med beslutsam handlingskraft sökte han
försäkra sig om hela Småland och ville tillika visa, att han
med sitt folk, vore det än midt i vintern, stod slagfärdig förr
än konungen med sitt. Redan vid årets början hade han
sändt sina fogdar omkring uti alla häradena i Småland och
på Öland samt utlofvat skattefrihet äfven för detta år med
villkor, att bönderna mangrant skulle köpa sig vapen. Då
Sunnerbo ej ville till honom ansluta sig, ditsändes 200 man,
som brandskattade en del af häradet och voro nära att
öfverraska det manskap, som Gustaf Olofsson därstädes höll.

Med den hufvudstyrka, som han hade till hands, drog
Dacke samtidigt till Kalmar. Det var för honom högst
angeläget att i tid försäkra sig om detta slott, enär förbindelsen
med utlandet därifrån bäst skulle kunna underhållas.
Sannolikt hoppades han att kunna genom öfverraskning eller med
list bemäktiga sig detsamma. Då han ännu befann sig i Södra
Möre, fick han från Germund Svensson bref, hvari 
underhandling begärdes. Han bröt då genast upp och lägrade sig med
1,000 man vid Skälby utanför Kalmar. Dit inbjöd han
Germund Svensson att komma, dock ej med starkare följe än 7
personer, samt gaf tillika några aktade bönder som gisslan
för dennes säkerhet. Germund efterkom genast inbjudningen
och begaf sig till lägret, åtföljd af borgmästaren i Kalmar
och två andra. Han tillsporde Dacke, i hvilken förtröstan
denne hade kunnat drista sig till ett sådant obestånd. Dacke
svarade, att kejsaren, hertig Albrekt, Berndt von Mehlen och
flere andra tillskrifvit honom, att de till våren skulle sända
honom till hjälp en stor mängd krigsfolk. Måhända var det
Dackes afsikt att skrämma Germund till underkastelse eller
locka honom till affall, men intetdera lyckades. Dacke
ämnade då redan under vintern afskära tillförseln till Kalmar
slott för att sedan lättare betvinga detsamma. Under skydd
af dagtingan drog han öfver till Öland, där han höll ting och
tillsatte fogdar; då kom man med lätthet där öfverens, att Ölands
bidrag till bespisningen af Kalmar skulle upphöra. Samma
anordning vidtogs i Södra Möre, dit Dacke därefter begaf sig.

I Tjust och Tuna härader vid östgötagränsen
sammandrogs under tiden en annan här under befäl af Erik Larsson.
Uti det inre af Östergötland i Hofs län sökte Thord riddare
samtidigt få ihop en styrka af 200 man, hvarigenom en stor
öfverraskning bereddes det därvarande krigsbefälet.

Konung Gustaf sammankallade nu ett rådsmöte i Örebro,
där han själf befann sig den 20 januari. Han framställde
här nödvändigheten att genast börja striden å nyo och med
all makts uppbjudande söka redan under vintern kväfva
uppresningen. Som skäl därtill framhölls först och främst, att
»de upproriske småländningar tagit sig före att söka med
deras saker in till konungen af Danmark och platt förgätit,
hvad de genom dagtingan lofvat och tillsagt hade». Som
stöd för denna farhåga åberopades Dackes bref samt
skrifvelser, som ingått från konung Kristian. »Så vore
befinnandes», hette det, »att de samma småländingar hafva sig
uppenbarligen i Danmark förnimma låtit, att de alla deras förmente
bruklige friheter vilja hafva igen, därutaf hvar och en väl
märka må, hurulunda samma de småländingar mot kongl.
maj:t till sinnes äro». Därtill kom ett annat skäl, som för
konung Gustaf måtte hafva vägt synnerligen tungt, nämligen
»de svåre och dråplige summor hans kongl. maj:t årligen uppå
krigsfolk både här inrikes och utrikes vänder, såväl uppå
många beställde höfvidsman och öfverstar utrikes, de med
höga summor årligen underhållas, som med mångfaldig
månadsbesoldning här inrikes uppå hans nådes krigsfolk». Närmast
behöfdes nu att »i en hast» uppbringa och på ett halft år
underhålla 8,000 man fotfolk.

Mötets beslut uppsattes den 23 januari. Inom en månad,
således den 22 februari, skulle en allmän vapensyn hållas i
Vadstena, där det mesta frälset skulle församlas, utrustadt »med
alleryttersta makt», hälften till häst och hälften till fots.
Fogdarna skulle dessutom låta sina karlar till häst och till fots
inställa sig, men själfva stanna kvar i sina fögderier. Därtill
skulle församlas allt det folk, som i tjänst fås kunde, »både i
köpstäderna och på bygden». Hvar eller hvarannan rote skulle
hafva en släde, lastad med bröd, ost, smör och någon hafre,
»på det de icke måtte lida någon för stor hungersnöd». Likaså
skulle hvar rote hafva fem eller sex yxor för att kunna »göra
sig hyttor och hugga sig ved». Frälset från Västergötland,
Småland, Värmland och Dalsland skulle samla sig vid
Jönköping, det öfriga frälset i Vadstena. Från sistnämnda ort skulle
Måns Johansson och andra bryta upp till Norra Vedbo.
Därifrån »måge de», heter det, »skicka det bref, som kongl. maj:t
Nils Dacke tillskrifvit hafver, honom till handa och därhos
skrifva och bjuda honom till och fordra honom upp till sig.
Vill han komma, väl och godt, och vill gifva sig upp till hans
nåde, ser hans nåde det gärna; hvar ock icke, dess mindre
står det sällskap till troendes». Öfver frälsehären i Jönköping
skulle Gustaf Olofsson taga befälet; dit skulle äfven den från
Danmark komna hjälpsändningen aftåga.

Samtidigt afsändes Norman till Danmark för att utverka
påskyndad utrustning af nya hjälptrupper. Till kansliet gafs
order att ofördröjligen »i kammaren församla de meste
pänningar, som någon råd kunde stå till att bekomma». Botvid
Larsson erhöll tillsägelse att ombesörja öfversändningen af
krut, »att svartkonsten icke måtte fattas». Nils Larsson fick
<img><b>Dackefejden.</b> Stämningsbild. Teckning af <i>A. Engström.</i></img>
uppdrag att uppbåda och under sitt befäl taga det af
dalkarlarne erbjudna manskapet, då tillika efter vanligheten
framhölls den fara, som hotade från »konung Kristians barn, deras
målsmän och tillhjälpare»; särskildt inskärptes att åt
dalkarlarne gifva god sold, »så att de sig därmed väl åtnöja skulle».
Gustaf Olofsson fick tillsägelse att i de landskap, där han drog
fram, aflysa åtskilliga gängse utpressningar. Till Smålands
allmoge utfärdades en skrifvelse med löfte om bättre hägnande
af lag och rätt i framtiden. Det lofvades sålunda, att hvar
fattig man skulle hädanefter njuta sin fulla täkt efter Sveriges
lag, »så ock», heter det, »när bonden afdör, att hustun icke
skall afdrifven blifva, som ock väl ske plägar». Att allmogens
berättigade klagomål verkligen blifvit med våld och hot
undertryckta, erkändes nu till fullo; för att råda bot därpå
förordnades, att häradshöfdingarne skulle upptaga och till konungen
öfverskicka sådana klagomål. Till yttermera visso tillades:
»Hvilken häradshöfding detta icke göra vill, skall hafva
förverkat sin häradstjänst, och allmogen skall icke heller pliktig
vara att utgöra honom hans häradsrätt». Sådana skrifvelser,
hvilka af Dacke kallades »smekebref», torde väl hafva gjort
sin goda verkan, åtminstone i de härader, som voro
jämförelsevis mindre berörda af uppresningen.

*
</chapter>

<chapter name="Dackefejdens återuppblossande">
<h2>Dackefejdens återuppblossande.</h2>

Det gällde nu att midt i kallaste vintern med yttersta
kraftansträngning börja striden å nyo, och det lät sig göra,
då man på båda sidor hade härdadt folk till sitt förfogande.
Konungen ville med sin af all makt påskyndade utrustning
komma Dacke i förväg, men i verkligheten blef han själf af
denne förekommen. Vid den tid, då rådsmötet fattade sina
beslut i Örebro, stod Dacke redan med minst 1,000 man
utanför Kalmar. Det dröjde ej länge, förrän Erik Larsson
med en minst lika stark här stod färdig att från Tjust inbryta
i Östergötland. Som den längst framskjutna förposten stod
Thord riddare med en liten skara i mellersta Östergötland.
Han blef emellertid genast vid årets början gripen och fördes
till Vadstena för att där dömas och afrättas af magistraten,
som dock i det längsta skydde detta uppdrag och därför fick
ett bannebref från konungen. »Det syntes oss», skref denne,
»icke behof vara, att I eder så stort samvete och bekymmer
göre i den saken. Och fördenskull skolen I veta, att hvar
samme Thord riddare undkommer af edert fängsel, att vi då
vele allvarligen tala eder därom till». Konungen ville, att
»denne och andra skalkar måtte öfverkomma deras förtjänta
lön», och han dref efter vanligheten sin vilja igenom.

I slutet af januari, kort efter rådsmötet i Örebro, drog
Dacke å nyo med samlad styrka mot Kalmar, men fick i
Germund Svensson Some en värdig motståndare och erfor, liksom
fordom konung Gustaf själf, huru svårt det var att med det
gammaldags bondeuppbådet utföra en belägring af fasta
platser. Germund lät afbränna de närmast liggande byarne, där
en belägringshär kunnat lägra sig, samt drifva all i omnejden
befintlig boskap in i staden; till slottets försvar hade han 100
man, till stor del värfvade skottar, samt förstärkte dem med
stadens borgarbeväpning till omkring 300 man. Sedan Dacke
vidtagit ytterligare åtgärder för att afskära all tillförsel från
fastlandet och från Oland, fördelade han sitt medförda folk,
hvilket utgjorde omkring 800 man, i spridda lägerplatser
utanför staden. Oförfarna i belägringskrig, förstodo sig emellertid
bönderna föga på att utställa fältvakter och bruka nödiga
sammanhållningsmedel. Följden däraf blef, att Germund
oförvarandes (31 januari) öfverrumplade en af de spridda
härafdelningarna, hvars höfvidsman Peder Spännare jämte 30 andra
nedhöggos. Deras kroppar fördes till Kalmar och blefvo
utanför staden steglade, på norra åsen, som till åminnelse
däraf ännu benämnes Spännarebacken.

Dacke måste nu draga sig ett stycke längre bort.
Varnad af det lidna missödet, fördelade han nu hären i två stora
läger, det ena vid Kläckeberga, det andra vid Hossmo samt
brukade därvid till stödjepunkter gamla kyrkor, hvilka af ålder
varit afsedda till försvarstorn. Kalmar blef nu under februari
månad hårdt ansatt och bragtes till det yttersta genom
lifsmedelsbrist. Germund lyckades emellertid två gånger, troligen
på isvägen, till konungen afsända bref, hvari han yppade sin
belägenhet och anhöll om undsättning. Konungens svar,
hvilket afgafs först den 24 februari, var erkänsamt, men föga
hugnande. Han tackade för besättningens manhaftighet,
hvarigenom den gjort »något till godo» mot den belägrande
förrädarhopen. »Dock», fortfor han, »efter vi kunna icke mycket
skrifva uppå denna tid, vele vi eder på det högsta bedit och
förmanat hafva, att I vele hålla oss slottet och staden till
handa, det yttersta och längsta I kunnen». Undsättning kunde
han dock endast lämna sjöledes och således ej förrän vid öppet
vatten. Germund Some visade emellertid snart, att han i
nödens stund mäktade reda sig på egen hand.

Under tiden företog den andra upprorshären sitt infall
i Östergötland. En förtrupp, 150 man stark, trängde i början
af februari in i Hofs län samt tillfångatog Abraham
Lejonhufvuds fogde Erik skrifvare samt en af konungens länsmän,
hvilka affördes till det inre af Småland. Kort därefter bröt
Erik Larsson med sin hufvudstyrka upp från Tjust och drog
på strandvägen fram till Söderköping, som erlade brandskatt.
Sedan bönderna uppbrutit och plundrat konungens sjöbodar,
drogo de till Stegeborg; hoppet att på ett eller annat sätt
kunna för sig vinna Svante Sture, som där förde befälet,
hade för dem helt säkert ännu sin lockelse. Erik Larsson
hade där en ungefärligen lika stor belägringshär, som Dacke
hade utanför Kalmar. Så snart Svante Sture förnam, att
bönderna kommo antågande på isen, drog han dem till mötes
och anträffade dem vid en holme utanför Mogatalandet. Det
hölls då på isen en strid, som räckte ungefär en timme.
Medan den som bäst pågick, sände Erik Larsson 500 bönder
på en skogsstig längs södra stranden till Stegeborg för att
afskära besättningens återtåg till slottet; han synes varit
angelägen om att få herr Svante i sitt våld, utan att tillfoga denne
någon skada. Men den kringgående rörelsen upptäcktes i
sista stund, och Svante Sture drog sig då skyndsamt tillbaka,
så att han med knapp nöd slapp in och kunde utestänga de
tätt efterföljande bönderna. Dessa lägrade sig därefter vid
slottets södra ladugård och afspärrade det därigenom från
landsidan. Under den påföljande natten drog Erik Larsson
med den ena hälften af sin här öfver till Vikbolandet, medan
den andra hälften kvarstannade i lägret. Han lät då ringa i
kyrkklockorna för att därmed uppbåda de kringboende
bönderna till belägringshärens förstärkning. Men dessa hade
förnummit, att Johan Thuresson var i antågande från Nyköping
med en väldig frälsehär, och höllo sig därför af fruktan stilla.

<img id="711">Svante Sture.</img>

Svante Sture, som måtte hafva fått kunskap om den ena
bondehopens aftåg, angrep följande morgon den andra hopen,
som stod kvar i lägret. Bönderna mötte honom på isen och
togo sin ställning på en närbelägen holme. Det blef då en
långvarig strid. Tre gånger drefvos bönderna under stor
manspillan från holmen, men återvunno den alltjämt och kunde
ej heller förträngas från sin ställning i lägret. Morgonen därpå
ryckte Svante Sture med sitt folk åter ut mot bondelägret
och medförde då två med hagel laddade kanoner, hvilka han
lät affyra. Bönderna blefvo slutligen tillbakaslagna, veko
undan och förföljdes ett stycke. Men Erik Larsson, som blifvit
återkallad, anlände då i rättan tid med sin hop från
Vikbolandet; han kastade sig raskt in mellan slottet och den
förföljande Svante Sture för att å nyo afskära honom från
återtåget. Herr Svantes belägenhet blef därigenom ganska farlig.
Med stor svårighet lyckades han slå sig igenom och flydde
sedan med ilande fart tillbaka till slottet. De förföljande stodo
liktidigt med honom vid vindbryggan, så att han med knapp
nöd kunde låta slå porten igen efter sig och hålla dem
utanför. De två kanonerna och tio hästar måste han lämna i
sticket. Bönderna befäste sig därefter på holmen, där de
genom uppförda bålverk skyddade sig för slottets grofva
kanoner och inneslöto detsamma därefter så fullständigt, att ingen
slapp hvarken in eller ut. Genom att afskära tillgången till
vatten och lifsförnödenheter bragte de herr Svante i en sådan
belägenhet, att han icke syntes hafva någon annan utväg än
att slutligen gifva sig.

Räddningen kom emellertid från ett håll, där den
säkerligen minst var väntad. Erik Larsson hade visat sig vara den
skickligaste af Dackes underbefälhafvare; men antingen han
insåg omöjligheten af uppresningens slutliga framgång och
därför i tid ville draga sig ur spelet, eller ock
tjusningsmakten af Svante Stures namn och person på honom verkade
med en bedårande kraft — alltnog, han släppte frivilligt sitt
redan vunna öfvertag. Han erbjöd dagtingan, och ett
stillestånd på en månads tid ingicks; de tagna kanonerna och
hästarne återlämnades, hvarjämte fri tillgång till färskt vatten
och lifsmedel medgafs. I ett enskildt samtal med Svante
Sture erbjöd han sig att träda i konungens tjänst, om herr
Svante ville gifva honom lejd samt svara för hans säkerhet
till lif och gods. Svante Sture ingick med glädje på detta
förslag, hvarefter belägringen upphäfdes och bondehären
hemförlofvades. Måhända föranleddes denna utgång af Johan
Thuressons annalkande med frälsehären, ehuru visserligen slottet
bort kunna vara eröfradt, om man med rätt allvar drifvit
belägringen.

Om Erik Larsson handlat af ädelmod, af försiktighet eller
af egennytta — alla tre bevekelsegrunderna kunna för öfrigt
hafva samverkat — alltnog, handlingssättet blef
fördärfbringande för hans följesmän och till ringa båtnad för honom själf.
Den hemförlofvade bondehären drog sig skyndsamt tillbaka
från Stegeborgs närhet, utom 150 man, hvilka Erik Larsson
synes hafva kvarhållit till sin betäckning. Sedan Johan 
Thuresson i Vikbolandet förstärkt sig med 400 goda skyttar, drog
han oförtöfvadt till Stegeborg med samlad makt.
Skoningslöst angrep han och nedgjorde de 150 kvarlämnade bönderna,
utan att akta den ingångna dagtingan, om hvilken han bort
kunna blifva underrättad af Erik Larsson eller af Svante Sture
själf. Erik Larsson räddade med knapp nöd, åtminstone för
tillfället, sitt lif genom att uppvisa sitt lejdebref, och blef i
följd däraf öfverlämnad till Svante Sture.

Konungen såg emellertid med missnöje den ingångna
dagtingan och bondehärens räddning. »Dock voro», skref han
(23 februari), »den mesta hop af samma sällskap afdragne,
förrän vårt folk kom fram; eljest hade de alla där slagne och
nederlagde blifvit. Och hafver det varit orsaken, att Svante
hade gjort någon dagtingan med dem, som dock föga hade
behof gjorts. Och fördenskull är det oss ganska sjelsindt,
och vete icke, hvad vi däraf besinna skole». Den fångne
Erik Larsson måtte Svante hafva nödgats att återsända till
konungen. Det nämnes om en Erik Öninge (öländing), som
han återbegärde, och hvarpå han fick till svar: »Vi kunna
icke så hasteligen låta honom lös, efter vi hafve ännu här
hos oss, till dess vi oss vidare kunna betänka om hans sak».

Kanske var detta i själfva verket den budbärare, som
medfört Dackes bref till Svante Sture och som af denne
sedan skickades till konungen. Till andra fältöfverstar i
Östergötland hade Dacke under den pågående belägringen af
Kalmar meddelat sina anbud och förslag. I bref till Måns
Johansson (21 februari) utlät sig konungen därom: »Vi hafva fått
eder skrifvelse med det bref, som Nils Dacke eder tillskrifvit
hafver, och förnimme, att den gode man bjuder sin tukt till,
hvar han eljest hade det sällskap för sig, som hans skalkhet
och förrädarestycke intet förstå kunde. — Och efter han
sådana förrädarestycken tillbjuder, vore icke obilligt, att man
genom sådana hans egna tillbud kunde få tillfälle att bruka
några lister emot honom igen. Hvarföre hvar I med flere
de gode mäns råd och bewilligung kunne betänka några de
medel och vägar, eder själfva förutan skada eller fara, att
man antingen kunde låta slå ett lod igenom honom eller eljest
få honom fast, då vore det icke af vägen.»

Med Kalmars belägring gick det emellertid ej bättre än
med Stegeborgs. Germund Svensson förstärkte sin af
knektar och borgare hopsatta skara samt ombildade den till en
välöfvad fänika, hvilken försågs med en fana af rödt och grönt
siden. Den 2 mars ryckte han med samlad makt oförmodadt
ut från Kalmar och öfverrumplade lägret vid Kläckeberga.
Bönderna ledo en förlust af mer än 100 döda och en mängd
sårade; de öfriga gåfvo sig på flykten, och hela detta läger
blef sålunda sprängdt. Dacke upphäfde nu belägringen och
drog med sin återsamlade här till Högsby (vid sjön Ryningen,
ej långt från Oskarshamn). Tvifvelsutan befann han sig
redan nu i en ganska svår belägenhet. Trollmakten af hans
oöfvervinnelighet, som dittills sammanhållit de lossnande
skarorna, var nu bruten. De förhoppningar, som byggts på den
andra hären, hade likaledes gått i kvaf. Nu samlade sig
därjämte allt fruktansvärdare den kungliga krigsmakten och
hotade från skilda håll. Dackes nedgående stjärna var höljd i
moln, hvilka det fordrades en dristig handling att genombryta,
och han vågade den handlingen.

Från Högsby måtte Dacke skyndsamt hafva dragit öfver
Holaveden, med sin här förenat Erik Larssons återvändande
skaror, förstärkt sig med nya från Tjust och Tunalän samt
sålunda, snabbare och starkare än någon kunnat vänta,
dragit in i Östergötland. Det synes hafva varit hans afsikt att
genom slättbygderna hastigt tränga fram till det norra
skogsbältet utmed Kolmården för att där sätta uppresningen i gång.
Visst är, att konungen vid denna tid mycket fruktade för en
sådan plan. »Gud förbjude», skref han (den 8 mars), »att dessa
småländingar skulle bryta sig igenom det Östergötland, som
är ett slättland; litet kunna vi göra dem afbräck däruppe,
där stora skogar äro, hvarpå de hafva all sin tröst».

Vid den tid, då konungen nedskref dessa ord, måtte en
sammandrabbning hafva inträffat, hvilken tjänat att uppstegra
hans farhågor. Om man skall tro Rasmus Ludvigssons och
Per Brahes krönika — och därtill har man godt skäl, då den
ene vid denna tid vårdade riksregistraturen och den andre
verkade på själfva krigsskådeplatsen — har Dackes stjärna
under detta tåg för sista gången lyst med segerglans och då
klarare än någonsin förut. Tegel förtiger denna händelse —
väl af samma skäl, som dref honom att förtiga domen öfver
Laurentius Andreæ och Dackes strid vid Växjö. Efter hans
föredöme hafva ofta äfven andra berättare därom tigit eller
endast reservationsvis talat.

Dacke kom, heter det, hastigt framtågande öfver östra
Holaveden in i Östergötland och slog läger i Skrukeby (nära
Skeninge) med en bondehär af 2 till 3,000 man. Den
kungliga hufvudstyrkan samlade sig som bäst i sitt läger vid
Vadstena under Lars Siggessons öfverbefäl; denne beslöt då att
genom en nattmarsch med samlad makt öfverraska Dacke,
hvilken dock, i tid varskodd, drog sig något tillbaka och
intog en skyddad ställning i skogen mellan Skrukeby och
Mjölby, just där nu järnvägen går fram; på ena sidan
låg en stor ängsslätt, på den andra Mjölbyån, och två
vägar förde genom skogen. Höfvidsmännen läto rytteriet
framrycka på sidan utefter ängen, men fotfolket uppstiga
i skogen, fördeladt i två hopar, hvilka angrepo från
motsatta håll för att sålunda inklamra bondehären; Arvid
Trolle anförde den ena hopen, Per Brahe den andra. Dacke
skall nu hafva gjort en rörelse, hvilken i sitt lilla omfång har
liksom en fläkt af Napoleons stora stridsmanövrer. Han gick
med samlad här först emot den ena skaran och kastade den
med ett häftigt anlopp öfver ända; därpå vände han sig,
likaledes med samlad makt, mot den andra skaran, hvilken efter
en skarp strid slutligen också måste vika. Den hetaste
striden lär hafva stått vid de så kallade Kungshögarne i Mjölby
socken, i hvilkas grannskap man i åkrarne funnit stigbyglar,
kulor, sporrar och andra stridsminnen. De slagna
befälhafvarne återvände förtretade öfver det dåliga utförandet af sitt
värf. Själf lär emellertid Dacke köpt sin seger med stor
manspillan, och hans män klandrade bittert, att han förmått dem
draga så långt från skogarne in uti slättbygden. I ifvern att
nedsätta honom har man anfört, att han under slaget af
feghet eller blödighet ideligen lät slå trummorna för att slippa
höra jämmerropen. Enhvar borde väl dock förstå, att det
måste hafva skett för att sammanhålla de vid sådana
konstmässiga stridsmanövrer ovana bönderna.

Detta härnadståg och förloppet därvid har lämnat
åtskilliga spår efter sig i konungens brefväxling. Planen att tränga
upp till Kolmården oroade han sig för mer än en gång. Till
Lars Siggesson, som i början ville draga till Kind, skref han
(8 mars): »Där svare vi så till, att oss tyckes likast vara att
rensa detta Östergötland mellan Söderköping och Vadstena,
förrän man drager något vidare, om så är, att de icke sin
kosa dragne äro». Bland de ställen, där bönderna lidit
manspillan, omtalar han näst efter Stegeborg Skeninge, och med
slaget vid Skeninge kan han svårligen mena något annat än
slaget mellan Skrukeby och Mjölby. Ett ganska märkligt
bref af den 12 mars till Lars Siggesson, Johan Thuresson och
Per Brahe »om den oordning, som skedde med krigsfolket
emot småländingarne», innehåller en på detta slag fullt
tillämplig kritik af trupprörelsernas ledning. Han klandrade,
att man endast brukade hakeskyttar till att uppsöka fienden
i skogen, men ej lämnat dem nödig samverkan af knektarne
och rytteriet. »Hvarför», skref han, »bjude och råde vi eder,
att I, gode män, vele än nu tänka annorlunda till saken och
så laga, att den ene måtte göra den andre undsättning, när
omtränger, icke låtandes de hakeskyttar allena bada allt 
rökebadet, utan att de med rustningarne måtte också vara i hopen
med». Vidare anmärkte han: »Och efter detta bondeörlig
icke är sådant, som man hade en hop krigsfolk för handen,
så att bägge parterna komma bröstgänges i mängd
tillsammans, utan denne tjufvahop bjuder hvarken slag eller
skärmytsel på slätten, utan tager busken, såsom ulfven göra
plägar; därför kunde vi väl lida, att knektarne ville en part
lägga de många spetsar (pikar) bort och rustade sig i stället
med goda rör och halthakar igen». Nederlaget måtte sålunda
hafva fört med sig en reform i de kungliga truppernas
stridssätt och beväpning.

För Dacke medförde däremot själfva segern en
oersättlig förlust, som minskade hans folks tillit och verkade
förlamande på hans rörelser. Hans dristiga plan befanns
overkställbar, och det kvarstod nu som ett stort missgrepp, att han
skilt sig för långt från sina verkliga understödskällor och
nödgats förlägga afgörandet till en stridsskådeplats, där han
omöjligen kunde hålla ut mot en alltjämt förstärkt fiendemakt.
För honom, liksom för den kartagiske fältherren Hannibal,
blef den stora segern just inledningen till undergångens
bedröfliga slutakt. Och ej blott däruti, utan äfven i mycket af
sitt skaplynne och sina lefnadsöden framstod Dacke som
Smålands Hannibal.

*
</chapter>

<chapter name="Dalkarlsfänikan och legoknektarne">
<h2>Dalkarlsfänikan och legoknektarne.</h2>

Från början måste det hafva gjort konungen stor glädje,
då dalkarlarne frivilligt erbjödo sitt bistånd till uppresningens
undertryckande. Därigenom borttogs eller åtminstone
mildrades den förhatliga prägel, som striden fick genom anlitande
af utländske legoknektars hjälp åt svensk adel mot svensk
allmoge. Af gammal erfarenhet kände konung Gustaf väl sina
dalkarlar och visste, huru de skulle behandlas. Denna gång
hade han skäl att med synnerlig omsorg och välvilja
omhulda dem; han gjorde det äfven, och de gjorde sig däraf
väl förtjänta.

Först och främst gällde det att åt deras åskådningssätt
gifva den önskliga riktningen, och det var väl kändt, hvilka
strängar då skulle anslås. Icke skulle man då tala om, att
striden fördes mot egna landsmän och till upprätthållande af
Konrad von Pyhys regementsform, knappast ens rent ut, att
dessa landsmän följt konungens föredöme och sett sig om
efter utländska bundsförvanter, liksom konungen gjort mot
dem. »Vi höre och förnimme», hette det, »att den omilde
och gamle konung Kristians barn, deras målsmän och
tillhjälpare hafva fulleligen i sinnet och sig föresatt nu med det
första öppet vatten i vår med rof, mord, brand, falsk
dagtingan och all fientlig handel till lands och vatten att
öfverfalla detta vårt fattiga fädernerike Sverige och återigen tvinga
och truga oss under förbemälte omilde konung Kristians
blodgiriga våld och tyranniska regemente igen. Och fördenskull
på det vi kunne och måge göra fienden dess manligare och
allvarligare motstånd, när omtränger, vele vi gärna uti tid och
timma förstärka oss med infödt krigsfolk.» Så lydde
inledningsorden till det bref, hvarigenom fogden i Österdalarne
Nils Larsson vid årets början erhöll uppdrag att sammanvärfva
och anföra det från Dalarne utlofvade manskapet. Befallning
gafs om ögonblickligt tillhandahållande af 800 mark, hvilka
skulle utdelas som handpenning »två eller tre mark hvardera
på handen»; därjämte utlofvades riklig månadssold och
förplägning.

Kort efter rådsmötet i Örebro uppmanades Nils Larsson
att med sina värfvade dalkarlar draga genaste vägen till
Vadstena. Dessförinnan skulle han dock i dalamenighetens namn,
men efter ett af konungen medsändt koncept, utfärda en
skrifvelse till allmogen i Nerike och Östergötland samt ej förgäta
att med Dalarnes sigill besegla brefven »så det måtte dock
hafva ett sken och dess större anseende». Brefven skulle till
vederbörande öfverlämnas genom en af fogdens pålitliga karlar,
hvilken borde vara klädd i bondekläder och »kunde något
bruka munnen». Kunde man icke från Dalarne få så stor
undsättning, som i brefven vore omtalad, så skadade det ändå
ej, att ryktet förstorades. »I vele», tillades det, »vidare
betänka, hvad saken kräfver; förty att alla de praktiker, som
man nu upptänka kan, de ville fast vara för nöden».

Då Erik Larsson med sin smålandshär framryckt till
Söderköping, fingo dalkarlarne, som då befunno sig vid
Noraskog, tillsägelse att påskynda sitt antag. Nils Larsson
uppmanades att hvar han droge fram söka förstärka sig med
annat dugligt folk samt ideligen låta förljuda, att det folk,
han hos sig hade, vore »den minsta hop, men inom kort skulle
en annan hop komma efter, som större vore». Genom
därtill tjänlige personer, »som flux kunde bruka munnen», skulle
man äfven ofta låta sägas, att dalkarlarne ville hjälpa till att
straffa upproret, »efter de äro riksens innebyggare så väl som
de småländingar och borde fördenskull ju så väl åtsporde vara
och veta, hvem riksens herre och konung vara skall, som de
småländingar eller andra, som sig mycket tycka låta».

Dalkarlarne hade utlofvat 1,000 man, och under fälttågets
lopp torde detta löfte äfven hållits. Manskapet sammanslöts
till en fänika, öfver hvilken Nils Larsson länge förde befälet:
den hörde till de trupper, som ställts under Lars Siggessons
öfverbefäl. Snart visade sig dalkarlarne hafva ett afgjordt
företräde framför de tyska legoknektarne. De voro i
skogsstrider lika erfarna som småländingarne, lika härdade i sitt
lefnadssätt och lika goda skyttar; ja, de tillerkände sig öfver
dem en öfverlägsenhet, som de ideligen hörde framhållas och
voro angelägna om att häfda. De tyske legoknektarne
däremot, som i början visat ett skrytsamt öfvermod, fingo
efterhand en skrämsel för småländingar och skogsstrider, så att
man till slut ej hade lätt att få dem med på tågen inåt
vildmarkerna; de kunde icke heller fördraga de umbäranden,
som då ofta voro nödiga. Dalkarlarne voro belåtna med sin
sold, hvilken föreföll dem riklig, under det tyskarne städse
pockade på förhöjning af sin och genom denna sin
oförnöjsamhet gjorde konungen mångahanda bekymmer.

I drabbningen vid Skrukeby och Mjölby var
dalkarlsfänikan med. Det omtalas, att vid de kungliga truppernas
antåg tidigt på morgonen Nils Larsson, klädd i sitt blanka
harnesk, i spetsen för sitt folk red småländingarne helt nära,
»i det han mente det vara en mäkta stor mandom att rida
bönderna så nära, att han fick dem i sikte». Det var
därigenom som Dacke varskoddes, så att han i sista stunden hann
intaga en för sig förmånligare ställning. Man torde ej
misstaga sig, om man förmodar, att dalkarlarne pröfvade sina
krafter mot småländingarne på den sida, där den heta striden stod.

Vid fejdens början befunno sig i Östergötland två tyska
fänikor, och mera tyskt folk tillkom sedan. Vid den tiden
då nyssnämnda drabbning stod, uttalade konungen (i bref
af den 9 mars) sin stora missbelåtenhet med dessa knektar.
Han hade förnummit, skref han, att de »nu i denne farlige
tid skicke sig så sjelsindt och sig ingenstädes vele bruka låta,
utan pucka och tränga, att gyllenen skall förhöjas dem». Han
misstänkte, att där låge »understunget verk eller hemlig
skalkhet under, ehvar det funnes igen» och rådde att se noga upp
med en af officerarne, »efter han hafver alltid varit så god
kejsersk.» För det mesta uppmanade konungen till
undfallenhet för deras fordringar; »så må det så ske», skref han en gång,
»vi kunne tänka, att när barnet hafver sin vilje, så gråter det icke.»

I sin härafdelning fick Gustaf Olofsson en stor mängd
både tyska och danska knektar att göra med. Mer än en
gång meddelade han sina bekymmer till konungen, hvilken
svarade efter omständigheterna. »Ingen vill låta sig vårda
hvarken med knektar eller med något annat, utan vi skole ju
alltid själfve beställa det», klagade han en gång.

*
</chapter>

<chapter name="Dackefejdens utslocknande">
<h2>Dackefejdens utslocknande.</h2>

Från Östgötaslätten drog sig Dacke till Kinds härad, där
han i det skogiga landet mellan sjöarne Åsunden och Sommen
intog en skyddad ställning och stod i nära förbindelse med
sina anhängare i det nordöstra Småland. Sinnena voro i
lidelsefull jäsning. Den i Östergötland med seger ändade
kampen hade betydligt höjt modet hos Dackes öppna och
hemliga medhållare, men å andra sidan hade den lidna
förlusten och de kungliga stridskrafternas oupphörliga tillväxt
lagt i dagen, att en ödesdiger fortsättning af kampen förestod.
Från predikstolarne ljödo det ingrodda hatets upphetsande
ord, i synnerhet där Dacke hade öfverhanden och kunde lämna
skydd. Kyrkoherden Simon i Sand utropade under en
predikan: »Jag skall mässa i dag och ropa hämnd i himmelen
öfver den omilde konungen och hans afföda och alla de hans
tjänare äro. Gören så I, både män och kvinnor, hvar vid
sitt namn, och I alle, som hämnd ropa kunnen, att han måtte
få ett nederfaJl och aldrig sig mer uppresa».

Emellertid afgick på konungens uppdrag Svante Sture,
ledsagad af en truppstyrka af 2,000 man, till Tjust och
angränsande härad för att därstädes med allmogen hålla ting
och räfst. Han kunde med mildhet vinna hjärtan, och hvar
han drog fram, föllo bönderna honom vänligen bi. De
lofvade lydnad, begärde nåd och sade sig ej mer vilja falla
ifrån honom. Från Tunalän, som mest förbrutit sig,
skickades till honom sändemän, som å menighetens vägnar lofvade
konungen trohet. »Vi se», lära de hafva yttrat, »att
rättvisan är på den sidan, där I ären, herr Svante; Dacke har
bedragit oss, vi vilje falla tillbaka till konung Gustaf och
bedja om nåd». Han lofvade att hos konungen främja deras
bästa, om de till välförtjänt straffs undergående utlämnade
uppresningens hos dem varande hufvudmän. Villkoret måtte
hafva blifvit uppfylldt, ty Svante skref till konungen en
anhållan om tillgift för häradena, på samma gång deras egna
sändemän till denne afgingo. Konungen var emellertid ej
fallen för obetingad mildhet. Han svarade (den 20 mars),
att man skulle fordra 10 eller 15 de bästa bönderna som
gisslan samt utsträcka »benådningen» endast till de minst
brottslige, men »den hop, som finnes mest brottslige vara, dem
måtte man intet skona, utan gifva deras gods till sköflings».
Oförsonligheten på ena sidan förde med sig återuppväckt
bitterhet på den andra.

Medan detta tilldrog sig, blef Dackes eget öde afgjordt.
Östgötahärens hufvudstyrka drog under befäl af Lars
Siggesson och Johan Thuresson in i Kind. Dacke, som var vida
underlägsen både i antal och utrustning, tog en god
försvarsställning i en skogig, af vattendrag genombruten bergstrakt
på gränsen mellan Horn och Eneby socknar vid Åsunden.
Ställningens förmåner gagnade emellertid ej, då vattendragen
voro tillfrusna och motståndarnes eldvapen öfverväldigande.
De kungliga trupperna smögo tyst fram på den isbelagda sjön
för att öfverrumpla, men några af ovarsamhet lossade skott
röjde dem. Det blef då ett häftigt skjutande å ömse sidor.
Kärnan af Dackes här stod på ett i sjön inskjutande näs.
Detta näs angreps af 500 utvalda skyttar från ena sidan och
af dalkarlarne från den andra, så att Dackes därvarande folk
blef inklämdt och till största delen stupade efter en
hjältemodig kamp. Själf blef Dacke skjuten genom båda låren, men
genom de sinas hängifvenhet räddades han ändå och fördes
till sin vän Sven i Flaka, hvilken beredde honom läkarvård
och höll honom omsorgsfullt dold. Den blodiga segern
begagnades skoningslöst; alla bönder, som anträffades
beväpnade, blefvo utan förbarmande afrättade, och sköflingen, som
bedrifvits under hela tåget genom Kind, fortsattes nu i större
omfång. Sysselsatta härmed, kvardröjde de segrande i fem
dagar, hvarunder ombud ditkommo från närmare och fjärmare
härad, hvilka anmälde sin underkastelse.

Att slaget verkligen hölls vid Åsunden och ej, såsom en
nutida militärhistoriker anser, någonstädes i Östra härad,
bestyrkes af ett tillägg, som konung Gustaf gjort till ett bref
den 17 mars, omedelbart efter erhållen underrättelse om den
vunna segern. Han omtalade däri, att trupperna »varit till
mangels med fienderna och slagit dem till än 400 folk ifrån,
neder i Kind på en stor sjö, benämnd Åsunden, emellan
Horn och Eneby, och drage allt det de kunna än nu efter
fienderna». Anmärkas må här, att man i denna nejd på
hemmanet Killinges ägor funnit en mängd människoben och
vapenlämningar, som styrka uppgiften om ett fältslag. Vidare
skref konungen: »Men Dacken är dragen här af Tjust in i
Sevede, som ryktet går. Och hafva Tjustboarne nu först
besinnat sig och vele gärna falla till föga och begära nåd».

Men konungens spaning efter Dacke var ledd på
villospår. Den slagne och sårade upprorshöfdingen hölls gömd i
säkert förvar mycket närmare den olyckliga stridens
skådeplats, än man någonsin kunde ana. I Rumskulla pastorat,
som nu har den märkvärdigheten att vara deladt mellan tre
län (Linköpings, Kalmar och Jönköpings), ligger byn Norrhult,
hörande till Ydre härad. Där visades ännu i början af detta
århundrade den källare, i hvilken Dacke till en början låg
fördold. Längre fram på våren skall han hafva uppehållit sig
på den i sjön Hjorten belägna Garpön, befäst med nedslagna
asppålar, hvilka, oförmultnade i vattnet, ännu kringgärda ön.
Under minst tre månader skall han sålunda hafva lefvat
undangömd, medan hans sår läktes, och han torde äfven under den
tiden ej varit alldeles overksam.

Enligt den af de kungliga befälhafvarne ursprungligen
uppgjorda planen skulle det stora härnadståget mot Småland
tagit sin början just vid den tid, då de afgörande händelserna
inträffade i Östergötland. I mars månad skulle Lars Siggesson och
Johan Thuresson hafva brutit upp från Kind och Ydre, Gustaf
Olofsson från Jönköping, Svante Sture från Tjust och
Germund Svensson från Kalmar. Gustaf Olofsson skulle mottaga
de från Lödöse afgångna danska hjälptrupperna, och det
nyvärfvade tyska manskapet skulle, efter att hafva fått sin sold
utbetald i Kalmar, samverka med de öfriga häravdelningarna.
Liksom anande denna fruktansvärda kringränning, hade Dacke
efter sitt fruktlösa försök mot Kalmar beslutsamt förlagt
stridens hufvudskådeplats till Östergötland och därtill sökt komma
sina öfvermäktiga motståndare långt i förväg, sannolikt i
tanke att sprida uppresningen äfven till det mellersta Sverige.
Han spelade dristigt ett högt spel om allt eller intet, han
hade kanske ej annat val, och han förlorade spelet.
Segraren ville dock ej gifva sig ro, förrän afskräckande bestraffning
öfvergått uppresningens ledare och deltagare. Det stora
skådespelet var egentligen ändadt, redan innan den tillämnade
slutakten skulle uppföras, men den uppfördes ändå för att gifva
efterspelet af en smålandsräfst, så eftertrycklig och
vidtomfattande, att Småland och hela det öfriga Sverige »måtte se
därvid».

Det stora härnads- och räfstetåget mot Småland satte sig
därför nu i rörelse. Högra flygeln bildades af Gustaf
Olofsson Stenbocks här, hvilken antågat från Lödöse till Jönköping
och medförde utom danskt manskap äfven 6 fänikor tyska
landsknektar, som af Pyhy och Glasenap öfversändts; vid
Växjö eller på vägen dit skulle han förena sig med en dansk,
från Sölvesborg kommande hjälpsändning af 200 ryttare och
800 fotknektar. Hans samlade styrka lär hafva uppgått till
omkring 5,000 man. Midten, som tillika torde utgjort
hufvudstyrkan, intogs af Lars Siggesson och Johan Thuresson, hvilka
från Kind och Ydre drogo till Vimmerby; med dem följde 
minst tre fänikor tyska knektar samt dalkarlsfänikan. Styrkan
af deras fotfolk uppgifves i Per Brahes knönika hafva före
tåget till Åsunden utgjort omkring 16,000 man; om deras
rytteristyrka har man ej några uppgifter. Svante Sture med
sina 2,000 man skulle på vänstra flygeln draga fram genom
Tuna, Sevede och Aspelands härader. Sammanlagda styrkan
kan ej beräknas, då de enskilda uppgifterna äro både
ofullständiga och obestyrkta; men ett antal af 20,000 man kan
den ej gärna hafva mycket understigit. Från olika
utgångspunkter skulle alla dessa trupper röra sig i riktning mot
Kalmar, hvarifrån Germund Svensson, förstärkt af Jakob Bagge
och andra befälhafvare, skulle bidraga till kringränningen af
den ännu i sin vanmakt fruktade upprorshärden. För att 
afspärra en befarad förbindelse från sjösidan hade flottan
blifvit utrustad, så att den med sina fartyg höll spanande vakt i
Kalmar sund och utmed Blekingskusten.

Meningen var ej blott att utsläcka de sista gnistorna af
upprorsbranden — därtill hade ej denna stora utrustning
behöfts — utan äfven att straffa hufvudmännen och de
brottsligaste deltagarne i uppresningen samt låta hela den
upproriska befolkningen eftertryckligt känna krigstillståndets
lidanden. Dacke själf och alla hans närmare eller fjärmare
förtroendemän skulle ovillkorligt straffas till lifvet. Man torde
därvid hafva tillämpat de hemskt afskräckande förrädarstraff,
som den af Pyhy införda »kejsarlagen» visste af, i synnerhet
rådbråkningen och sönderstyckningen, hvarpå alltid stegling
följde. Åt de kunglige krigsmännen medgafs fri plundring i
de af upproret besmittade häradena; »hvad del de kunna få
med fienderna, det vilje vi gifva dem till sköflings», skref
konungen. De utländska knektarne borde få fara ohejdadt
fram för att hållas vid bättre lynne. Till hufvudstyrkans
fältöfverstar skrefs, att de ej skulle förskona dem, som plundrat
herrgårdarne och ihjälslagit konungens folk, utan straffa dem
utan nåd och sköfla deras ägodelar; men de som blifvit
tvungne att i upproret gå med och mindre skuld hade, borde
få nåd. Enskilda personer fingo tillstånd att utrusta
fribytarband mot Dackes anhängare, »att de dem till lif, gods och
ägodelar förfölja och ödelägga skulle». Hetsjakt och
skallgång efter de brottslige borde anställas; för detta ändamål
borde man sända in i skogarne spridda hopar, hvardera på
100 man, förklädda till bönder, för att fasttaga dem, som höllo
sig undan. I sin ifver gjorde man äfven hvad man kunde
för att utsvälta den brottsliga landsändan, i det förbud
utfordrades för rikets öfriga landsorter att till Småland afyttra
spannmål eller andra lifsförnödenheter. I allmänhet torde dessa
anvisningar och påbud hafva till fullo gått i verkställighet.

Utan motstånd genomtågade Gustaf Olofsson
Finvedshäradena, hvilka sedan gammalt fallit honom bi. Allmogen sände
honom 12 myndige bönder som gisslan samt lofvade att
utrusta 300 skyttar till förstärkning åt hans manskap.
Bönderna tillfångatogo äfven den fogde, som Dacke tillsatt i Östbo
härad; denne blef sedan på Sunnerbo ting afrättad och
steglad. Med öfvermakt framträngde han därpå genom Värend,
där motståndet, om det försöktes, saknade enhetlig ledning,
och ankom till Växjö. Där förenade han sig med de
tillstötande danska hjälptrupperna, hvilka, liksom förra gången,
synnerligen utmärkte sig genom sin vildsinta framfart mot
befolkningen.

Hufvudstyrkan under Lars Siggesson och Johan
Thuresson hade emellertid intågat i Sevede härad. Men då den på
konungens uttryckliga befallning framgick med största
försiktighet i det skogiga landet, fingo bönderna tid att samla sig.
De höggo väldiga bråtar i en tjock skog, där härens väg gick
fram, och beredde sig där till väpnadt motstånd. Men konungens
folk kringgick enligt gifven föreskrift bråtarne och kom
sålunda välbehållet fram till Vimmerby. Därifrån gick tåget in
i Aspelands härad. Äfven där påträffades en fientligt
sinnad allmoge, som ej ville gifva sig under konungens nåd eller
mottaga den erbjudna dagtingan. Till straff förhärjades med
sköfling och brand hela häradet. Bönderna gåfvo sig då in
i skogarne, upprefvo alla broar i härens väg och drogo upp
på de skogbeklädda åsar, som sträcka sig genom denna nejd.
Därifrån angrepo de, ibland med framgång, eftertruppen och
trossen samt gjorde all skada de kunde komma åt. Själfva
oåtkomliga, vågade de ej i öppen strid angripa den väl
sammanhållna och försiktigt framryckande hären. De utläto sig,
att »man kunde slå sig trött på en hop gäss, än mera på en
sådan stor mängd krigsfolk». Så framträngde hären under
jämna skärmytslingar och stora faror. Vid Målilla hade
bönderna förlagt 500 man i bakhåll för att öfverfalla eftertruppen
och trossen, där några af de högre herrarne för tillfället
befunno sig. Öfverrumplingen skedde med stor häftighet, så att
herrarne och trossen räddades endast genom ankomsten af
300 hakeskyttar, hvilka nedgjorde de angripande. Så gick
tåget med möda fram till Högsby.

Svante Sture drog i stillhet fram på strandvägen längs
kusten utan att hvarken oroa eller oroas. Han omnämnes
sedan ej mera; sannolikt har han afsagt sig det för honom
säkerligen långt ifrån angenäma uppdraget eller för detsamma
befunnits mindre lämplig. Hans manskap har, måhända vid
Högsby, förenat sig med hufvudstyrkan. Helt visst hade
Svante Sture, så ung han än var, kunnat försona Småland
med konungen, om denne ännu velat beträda den vägen eller
anförtro honom ett sådant uppdrag.

Vid Högsby hade Dacke alltjämt haft en af sina
hufvudställningar. Två af hans mest betydande förtroendemän,
Peder skrifvare och Peder Skegge, hade därstädes upprättat
ett slags högkvarter. Peder skrifvare hade varit i konungens
tjänst, men af någon anledning gått öfver i Dackes samt hade
säkerligen med sin kunskap och förmåga gjort denne viktiga
tjänster. Peder Skegge omtalas ej under den föregående
fejden, men gjorde sig så mycket mera känd mot slutet. Båda
öfvertogo nu en ledning, som om Dacke själf varit tillstädes.
Från Högsby hade det motstånd ordnats, hvarigenom den
kungliga hufvudstyrkan utstått så många besvär, faror och
förluster. Då denna ställning nu måste utrymmas, företogs
samma kringgående rörelse, hvarigenom Lars Siggesson under
sitt första smålandståg bragts i trångmål. Peder Djup, Peder
skrifvare och Peder Skegge drogo nämligen i början af april öfver
västra Holaveden till östgötagränsen för att återigen sätta i
gång en uppresning i ryggen på den kungliga hären.

Som de i Östergötland inbrytande bönderna funno sig i
ett utblottadt tillstånd, blef detta tåg till bördiga trakter
tillika ett plundringståg, hvarvid nog märktes, att Dackes 
ledande och tyglande makt saknades. En skara drog långt in
i slättlandet, brandskadade Skeninge (10 april), sköflade
Alvastra och dess omnejd samt oroade Vadstena. Östgötarne,
som förut varit uppresningen benägna, slogo nu om. De
samlade sig och skickade bref med förklaring, att
småländingarne, om de ej droge hädan, skulle besökas och straffas,
så att det skulle svida efter. De plundrande blefvo slagne
eller drogo sig tillbaka. En skara angreps och tillbakaslogs
i Odensvi under västra Holaveden af fogden Olof Bror. Peder
skrifvare och Peder Skegge öfverföllos (11 april) af fogden
Peder Nilsson vid Vigstena och ledo där ett nederlag.

Så föga lyckosamt än denna rörelse aflopp, var den dock
tillräcklig att vålla de kungliga truppernas befälhafvare stor
oro. Därtill kommo andra, än svårare bekymmer, som ökade
deras missmod och förmörkade deras utsikter. Småland,
hvilket tycktes bragt till det yttersta, befanns hafva ett starkt
försvar just i sin fattigdom. De kungliga trupperna ledo nöd
i det utblottade landet, som äfven under bättre förhållanden
omöjligen skulle kunnat underhålla en sådan mängd krigsfolk.
Landets befolkning däremot, van vid umbäranden, tog sig
alltid fram i sitt armod, och det hårda behandlingssättet hade
medfört mindre en förlamande skäck än en stigande
förbittring, som blef alltmera farlig. De utländska legotrupperna,
som genom tilltagande själfsvåld gjorde mycket bryderi för
sitt eget befäl, hade fått stor fruktan för »de galne bönderna»
och ville ogärna föras in i deras farliga skogar. På alla håll,
ej minst vid östgötagränsen, hölls uppresningen fortfarande
vid lif trots de kungliges öfvermakt och oaktadt Dacke ej
mer hördes af.

Hufvudstyrkan hade, troligen öfver Hvetlanda, närmat
sig Växjö och förenat sig med Gustaf Olofsson. Det blef
här starkt fråga om att vända tillbaka. De tyska knektarne
jublade däröfver och fägnade sig åt hoppet att återkomma
till det välmående Östergötland, hvilket de kallade det
förlofvade landet; Småland hade de fått mer än nog af.
Konungen själf började finna, att han med det myckna dyrlegda
krigsfolket ådrog sig oerhörda utgifter, utan att något synnerligt
uträtta, och att man här ej med skräckmedel kunde
återupprätta ett ordnadt tillstånd; han såg sina tillgångar försinade,
var trött på kampen och längtade efter fred. Lars Siggesson
och Johan Thuresson fingo därför med bönderna i Konga,
Aspeland och flera andra härad ingå en vapenhvila, hvilken
den 30 april afslöts i Tollstorp nära Växjö. Bönderna
lofvade att erlägga sina skatter, och benådning tillförsäkrades
åt dem, som återlämnade hvad de röfvat. Gustaf Olofsson
drog därpå till Södra Möre, som ej var inbegripet i
stilleståndet, och sköflade detta och andra härad.

De kungliga trupperna från andra landskap fingo nu
utrymma Småland, och de utländska knektarne hemskickades.
Före stilleståndets afslutande hade det svenska krigsfolket fått
uppbrottsorder, och hufvudstyrkan var redan till stor del på
väg åter till Östergötland. Dalkarlsfänikan anmodades i en
lofordande skrifvelse att ännu någon tid kvarstanna i
Småland samt fick goda löften. »Vi vele» skref konungen, »vara
förtänkte uti att låta löna eder, gode karlar alle, så att I
skole själfve förnimma, att I sådan eder välvillighet icke
förtappt hafve». De utländska trupperna uppburo sin aflöning
i Kalmar, dit konungen afskickat två sina sekreterare med
»en dråplig summa pänningar». Danskarne, hvilka vid 
sköflingen sett sig bäst till godo, visade sig också angelägnast om
riklig besoldning; på vägen till Kalmar sade de sig vilja efter
bästa förmåga »hjälpa till att skrapa möglet af konung Gustafs
silfverdalrar». De utbekommo sin sold och fingo sedan draga
hem igen. De tyska knektarne drogos likaledes från
Småland, men bibehöllos till en del i tjänst, emedan man ansåg
dem behöfliga på annat håll.

I sitt beslut styrktes konung Gustaf genom upptäckten
af de förbindelser, som Dacke fortfarande underhöll med
utlandet. Brefven därifrån fördes mest sjöledes till Tjusts
skärgård, i hvars närhet denne uppehöll sig. Denna förbindelse
afbröts emellertid genom de utmed kusten förlagda svenska
fartygen. På en under Ölands södra udde fasttagen skuta
fördes ett bref från kejsarens ombudsman, kardinal Granvella,
skrifvet i Nürnberg den 5 mars, desslikes från biskop Magnus
Haraldsson ett bref, hvari var innelyckt platzgrefve Fredriks
försäkran om adelskap för Dacke. Dessa bref kommo
emellertid konung Gustaf tillhanda. En annan skuta, förd af
»Långe Herman», kom i början af maj fram till Tjusts
skärgård, där han någon tid kvardröjde under förevändning att
sälja varor, men i själfva verket hade samvaro med Sven i
Flaka. Konungen fick reda på, att Herman »med den
förrädaren Sven i Flaka talat om hertig Albrekts uppsåt,
gifvandes Sven före, att han skulle visserligen förvänta sig hjälp
mot oss af hertig Albrekt både till land och vatten». Detta
gjorde, att konungens uppmärksamhet än mera drogs från
Småland, där ingen fara längre var, till de faror, som
möjligen kunde från utlandets sida hota.

Under sådana förhållanden blef den afslutna vapenhvilan
verkligen en grundval för fredlig uppgörelse med större delen
af den besutna allmogen, och därmed var ej litet vunnet. Det
kunde hafva vunnits mer, om konungens befallningsmän visat
större ordhållighet och något trängre begränsat de hårda
straffen, om herremännen bättre lugnat sina upprörda känslor
och kräft måttliga, ej, såsom ofta hände, ända till femdubbla
skadestånd, samt om fogdarne tagit mera hänsyn till
befolkningens genom ofreden iråkade och genom inträffande
missväxt ökade utarmning. Därtill kom det fortfarande
upprätthållna förbudet att i nämnvärd omfattning tillhandahålla
småländingarne behöflig spannmål. Sådant tog sig ut som hämnd
och grymhet mot dem, för hvilka man ej längre bäfvade;
ingen hämndlystnad är så glupsk som den förödmjukades,
och mest grym ter sig den, som nyss förut varit rädd. Trots
detta allt skilde de besutna bönderna numera sin sak från
de hem- och fredlöse skogsmännens. Men i saknad af
önskvärd själfbeherskning gjorde man mer för att afvända dem
därifrån än för att uppmuntra dem därtill, och sålunda var
den med väldig makt företagna nya smålandsräfsten på god
väg att misslyckas, äfven den.

*
</chapter>

<chapter name="Dackes undergång. Dackefejdens slut">
<h2>Dackes undergång. Dackefejdens slut.</h2>

Upprorslågan hade väl brunnit ut, men genom det hårda
behandlingssättet underhölls den ännu ej falnade glöd, som
man velat och bort fullt släcka. Den flämtade åter upp, så
att en eftersläckning blef nödig, då Dacke, återställd efter
sina sår, ånyo framträdde på skådeplatsen. I början af juni
torde han åter befunnit sig på sitt gamla lägerställe vid
Högsby, medan Sven i Flaka, tydligen i nära samband med
honom, stod fram som hufvudman för en ny uppresning i det
nordöstra Småland. På intetdera stället fick dock rörelsen
något större omfång, då de besutna bönderna ej mycket
understödde densamma. Därtill kom, att upprorsmännens egen
sammanhållning efterhand upplöstes, då den ene efter den
andre såg sig om efter utväg att rädda sig själf.

Sven i Flaka öppnade först den återutbrytande striden;
han hade med sig Nils Dackes farbror Olof Dacke samt Peder
Skegge och Peder Djup. De torde i någon mån haft grundad
förhoppning om understöd från den bofasta bondemenighetens
sida, enär fogdarne i denna landsända farit synnerligen illa
fram. Till en af dem, Olof Bror, hvilken beskylldes för att
hafva låtit afrätta bönder, som tillförsäkrats nåd eller lämnats
till gisslan, skref konungen: »Efter man icke kan svedja allt,
som ludet är, så måste man icke heller med rof och
tilltastning öfverfalla bönderna, som vi förnummit att ett stort rop
går öfver dig, där du framdrager». Nu nedgjordes i midten
af juni uti Vimmerby fogden Erik Östgöte tillika med hans
medförda krigsfolk af Olof Dacke och Peder Djup. I
häradena Tjust, Ydre och Sevede samt Östra, Västra och
Uppvidinge fick nu Sven i Flaka mycken anslutning. »Vi hafva
förstått», skref konungen till deras menigheter, »att Sven i
Flaka och hans sällskap blifva mycket förstärkta där i eder
landsända och bedrifva det ena skalkstycket efter det andra;
om där kan något godt affödas, att de så förstärkte blifva,
det gifve vi eder till betänkande». Han afsände ofördröjligen
Axel Eriksson (Bjelke) med 400 knektar till Ydre och
förmanade därvid denne att taga sig väl till vara för någon
»oförvarande förraskning af den tjufvahop».

I slutet af juni öfverfölls fogden Peder Nilsson, just då
denne, omgifven at 240 knektar, höll strängt räfsteting med
Ydreboarne. Efter en förbittrad strid blefvo knektarne drifna
på flykten och han själf svårt sårad. Segern blef emellertid
ganska dyrköpt därigenom, att Sven i Flaka stupade i denna
strid. Bönderna begrofvo honom med stor ärebetygelse på
Sunds kyrkogård. Men snart ditkom Axel Eriksson med
samlad styrka; då tvungos de att upptaga liket och släpa det,
med rep vid dess hals, in i klockarstugan, som därpå
antändes i alla fyra hörnen. Bönderna i Ydre och Sevede
straffades med brand och sköfling, affordrades gisslan för sin
blifvande trohet och måste i konungens tjänst ställa 250
hakeskyttar, med hvilka Axel Eriksson förstärkte sig. Tätt
förföljda af de kungliga trupperna, drogo Olof Dacke, Peder
Skegge och Peder Djup in i Östra härad och voro i
Karlstorps prästgård nära att falla i händerna på de förföljande.
Emellertid gafs dem sedan bättre rådrum, då Axel Eriksson
fick uppdrag att vända sig åt annat håll.

Vid Högsby hade emellertid Nils Dacke lyckats hopsamla
en skara af omkring 400 man, till största delen torde de
hafva utgjorts af fredlöse, som efter gammal, länge bibehållen
småländsk sed måst »draga åt skogen»; men han torde äfven
fått bistånd af de bofasta bönderna, hvilka uppviglades af
konungens länsman Harald i Valåker. Som Dackes förnämsta
medhjälpare befunno sig här Peder skrifvare och Jöns
verkmästare. Den förre hade på hösten 1542 af någon okänd
anledning gått öfver från konungens tjänst i Dackes samt
säkerligen varit denne till stor nytta; den senare var en mycket
slug och förfaren man samt ansågs nu såsom Dackes
förnämste rådgifvare. I hemlighet understöddes uppresningen
alltjämt verksamt af prästerskapet, och bland bönderna hade
höfdingen, äfven i sitt fall, många hängifna vänner kvar.

Upprop utgingo, hvari med förbittring framhölls, att man
af konungens män hade hvarken nåd eller ordhållighet att
vänta, att i alla socknar restes stegel och hjul, att äfven de
benådade eller som gisslan lämnade hängdes och steglades,
att fattigmans ägendom gafs till sköfling och att ej ens
kvinnor och barn skonades till lifvet. Det kan hafva varit
öfverdrift i dessa anklagelser; men själf fick Dacke nog erfara,
att hvarken han eller hans släkt hade någon miskund att
vänta. Hans bägge svågrar, Gertrudssönerna, tillfångatogos i
Södra Möre och blefvo snart aflifvade; hans tioårige son föll
vid samma tillfälle i de kungliges händer och hölls i strängt
förvar, till en början på Kalmar slott.

Så snart konungen förnummit, hvar Dacke uppehöll sig,
vidtog han genast anstalter för att skyndsamt omringa och
öfvermanna honom. Från Kalmar afsändes Jakob Bagge till
Högsby med 700 utvalda knektar; han hade, såsom ett
konungens senare bref (af den 4 juli) utvisar, tillsägelse att under
vägen sätta sig i förbindelse med Axel Eriksson, hvilken
således från Östra härad skulle vika af i riktning mot Högsby
eller åtminstone kvardröja vid häradets gräns. I riktning åt
Högsby aftågade äfven från Kronoberg Jöran Jönsson med sitt
manskap. Den 30 juni befann sig Jakob Bagge med samlad
styrka vid Högsby. Peder skrifvare, hvilken tillika med det
folk han hade hos sig blef omringad, underkastade sig konungen
och köpte sin benådning med löftet att förråda Dacke. Jöns
verkmästare, som äfven sökte få dagtingan, höll sig och sina
följesmän i undangömda tillhåll inom Högsby socken; men
Dacke med sin kärntrupp drog sig västerut till Fagerhult.
Jakob Bagge höll nu ting i Högsby och mottog böndernas
trohetsförsäkran, men kräfde af dem som gisslan 24 bofaste
män från hvart härad. Jöns verkmästare infann sig efter
erhållen lejd och försäkrades om benådning mot löfte att lämna
allt sitt biträde mot Dacke och dennes parti. Enhvar sökte
sålunda rädda sig bäst han kunde, och de täta affallen bådade
ett snart förestående slut på upprorsdramat. Länsmannen
Harald i Valåker jämte några andra af Dackes medhållare
afrättades på tingsplatsen vid Högsby kyrka.

Söndagen den 1 juli befann sig Nils Dacke vid
Fagerhults kyrka och uppmanade socknemännen att gå man ur
huse för att i förening med hans folk tillbakadrifva Jakob
Bagge från Högsby. Fagerhultsboarne, som förnummit, att
Axel Eriksson från annat håll anryckte, vågade emellertid ej
inlåta sig på detta vågstycke, helst som socknen ej mäktade
uppställa mer än 200 vapenföre män. Dacke drog då in i
Uppvidinge härad till grannsocknen Elghult, hvars kyrkoherde,
herr Thord, hörde till hans hemlige anhängare; här liksom i
Högsby hade äfven konungens länsman anslutit sig till Dacke
och uppbådat bönderna. Så snart Jakob Bagge förnummit
detta, drog han ofördröjligen, 7 skogsmil i ett sträck, till
Elghults prästgård. Herr Thord tillhölls att angifva, hvar
Dacke vistades, men varskodde i stället denne genom att
skicka ett hemligt ilbud samt blef därför slagen i järn och
afförd till Kalmar, dit äfven den fängslade länsmannen fick
göra sällskap.

Dacke drog då skyndsamt västerut till Lenhofda socken,
dit Jöran Jönsson och hans manskap nyss anländt från
Kronoberg. Om dennes annalkande måtte han redan i Elghult
hafva blifvit underrättad. Efter sin ankomst öfverföll han
nämligen helt plötsligt nämnda manskap och slog det tillbaka
så våldsamt, att Jöran Jönsson själf med svårighet undkom.
Jakob Bagge begaf sig med ilande fart dit, underhandlade
med socknemännen i Lenhofda och Dädesjö samt sökte förmå
dem att skenbart sluta sig till Dacke för att sedan förråda
honom. Han måste här dröja och ansåg sig böra bruka försiktighet 
i följd af den starka jäsning, som rådde. Men Dacke,
säger krönikan, »förstack sig från sin egen hop, så att ingen
visste, hvar han blef».

Den förmodan ligger nära till hands, att Dacke vikit af
åt norr och dragit sig in i de vida skogar, som uppfyllde
Nottebäcks och Åsheda socknar. Han närmade sig då Olof
Dacke, Peder Skegge och Peder Djup, hvilka fått tid att
i Östra härad förstärka sig med uppresningens anhang. Men
af sin föreskrifna samverkan med Jakob Bagge drogs äfven
Axel Eriksson åter åt detta håll, och det gällde nu att
tillbakaslå honom, liksom man tillbakaslagit Jöran Jönsson. Att
Nils Dacke så plötsligt öfvergifvit sitt folk, efter att nyss
förut hafva stått slagfärdig, kan ej gärna med kännedom af
hans skaplynne antagas. Snarare må det förmodas, att han
i förening med sin farbror ville slå ännu ett slag för att bryta
sig ut genom den järnring, som allt trängre inneslöt honom.

I Lemnhults socken, där Östra härad gränsar till
Uppvidinge, har folktraditionen utpekat stället, där det sista
Dackeslaget skall hafva stått; dit hänför den äfven några därstädes
iakttagna fornlämningar och anträffade fynd. Mot en från
Nye, således norrifrån, framträngande fiende anses striden
hafva tagit sin början vid den lilla sjön Smedbälgens strand,
där små skansmurar från gammal tid lära kvarstå. På näset
mellan Holma sjö och Hästeryds göl har man trott sig finna
spåren efter den egentliga hufvudstriden. Fynd af kulor,
betsel och vapen hafva på näset gjorts, jordhögar befinnas där
uppkastade, och en närbelägen kulle har af ålder hetat
Dackebacken. Att en strid ägt rum synes antydt, men huru det
närmare gått till, vet man icke. Hvad man vet är, att Peder
Skegge och Peder Djup sedermera underkastade sig konungen
och fingo försäkran om nåd, men Olof Dacke föll i de
kungliges händer. Något sådant, som Peder skrifvare och Jöns
verkmästare i Högsby gjorde mot Nils Dacke, måtte här
Peder Skegge och Peder Djup med större verkan hafva gjort
mot Olof Dacke. Dessa händelser torde hafva haft den
verkan, att äfven Nils Dackes i skogarne framträngande följe
glesnade, så att han inom kort såg sig tvungen att endast söka
genom flykten rädda sig själf.

Dessa händelser voro säkerligen redan afgjorda, då
konungen den 6 juli i bref till Axel Eriksson oroligt sporde
efter underrättelser. »Hvarföre», skref han, »är vår vilja och
begäran, att du oförsumligen genom natt och dag skyndar
oss ett hastigt svar och besked med detta eller något annat
bud tillbaka igen; och därhos en viss och skriftlig undervisning 
både om Jakob Bagge, hvad han bestyrer, så ock Jöran
Jönsson, item huru eder synes, att allmogen tager saken före».
Snart fick han hugneliga underrättelser, och nu gaf han sig
ingen ro, förrän han fått den äfven i sin hjälplöshet
skräckingifvande flyktingen gripen. Ingen jägare kan ifrigare hetsa
sina spårhundar efter det undangömda villebrådet, än konung
Gustaf satte alla förföljelsekrafter i rörelse för att infånga
den flyende Dacke. I bref på bref uppmanades befallningsmännen 
till oförtruten spaning, menigheterna varnades för att
hos sig hysa flyktingen, Dackes affällige män förvärfvade sin
benådning med att förråda honom. Hungern brukades äfven
som medel i förföljelsenitets tjänst; förbudet att bespisa
småländingarne upprätthölls på det strängaste, men dess upphäfvande 
utlofvades, så snart Dacke väl vore gripen, och bönder,
som vid spaningen biträdde, fingo från Kalmar spannmål eller
bröd i »spejarelön».

Det var icke blott hat, utan äfven fruktan, som dref till
denna förföljelse. »Förty», skref konungen (11 juli) »vi
befrukta oss, att där ligger något annat under, som intet duger,
och att de förvänta sig något annat väder, som de nog
förtröstade äro af de förrädare där ligga utomlands». Han
åberopade uppskrämmande underrättelser, som han fått af den
danske konungen, hvarför Dacke måste »tagas vid halsen»
snarligen; »ju förr det ske kan, ju snarare kommer det till
fred», tillade han. Svåra hotelser fälldes mot enhvar, som
hyste flyktingen eller visade sig efterlåten i hans utspanande.
»Vi bjude eder», ljöd det i ett till Smålands samtlige
invånare (12 juli) utfärdadt kungabref, »att I nu ställe efter
samme Nils Dacke och hans sällskap, att de måge inom tre
veckor dag här näst efter nederlagda blifva eller oss tillhanda
skickade. Hvar så icke sker, och samma förrädarhop blefve
ytterligare uppehållne, hyste eller hemade hos allmogen, då
skola de samma härader, socknar eller byar, där de så
uppehållne blefve, förtänkta vara, att vi vilje dem så straffa låta,
att de det icke förgäta skola». Han hotade till och med att,
om ej påbudet snarligen verkställdes, företaga ett nytt stort
smålandståg med samlad härsmakt. »Därför», skref han, »lager
det, huru I kunnen, att Dacken kommer först af vägen; sedan
blifva alla saker snart klara. Hvar det icke sker, då nödgas
vi att låta göra där ännu ett väldigt tåg in. Där mån I fullt
och fast förlåta eder till; skole ock de småländingar så slätt
komma af med saken, att de icke skulle vara i vårt minne
för sådant förräderi, skada och hofftorn, som de oss bevist
och uti fört hafva, då sker dem ock stor oskäl».

Under okända äfventyr i okända nejder kringirrade
emellertid föremålet för denna hetsjakt och »hemades» i okända
skjul, kanske ej minst på prästgårdarnes ägor. Så måtte han
hafva letat sig fram till sin hemmansgård, Henstorp i Sandsjö 
socken, där en gammal murad källare mellan två sjöar
ännu utvisas som hans gömställe; hans maka och gamla mor
torde väl då hafva varit de enda, som kände hemligheten af
hans därvaro. Det är ju vanligt, att flyktingen i förtviflans
ångest med hemlighetsfull makt drages till sin hemort; men
för Dacke vinkade på detta håll det enda för honom möjliga
hoppet — den närbelägna Blekingsgränsen, hvaröfver han
kunde söka sig väg till den skeppslägenhet, som skulle föra
honom öfver till utlandet. Men ej minst i denna nejd drefvos
spaningarna efter honom med outtröttlig ifver. Funnes det
underjordiska krypgångar ur källaren, så vore likheten med
den förföljde Hannibals sista tillflyktsläge än mer i ögonen
fallande.

För att hindra Dacke från att komma öfver Blekingsgränsen 
vidtogos emellertid de mest sorgfälliga och omfattande 
åtgärder. Konrad von Pyhy och Sten Lejonhufvud,
som nu återvände från sin beskickning, sammanträdde i
Ronneby (2 juli) med den danske konungens sändebud och
uppgjorde med dem aftal om gemensamma förberedelser till Dackes
gripande vid gränsen; från Kalmar sände Sten Lejonhufvud
ett bref till de danska myndigheterna i Bleking med
ytterligare påminnelse att noga akta på flyktingen. Krigsskepp
kryssade utanför blekingska kusten; Jon skrifvare fick mellan
Avaskär och Ronneby längs kusten draga en kedja af vakter,
utmed alla stigar, där Dacke förmodades ämna smyga sig fram.
Öfverlöpare från Dackes forna följe köpte sin benådning med
spejartjänst; Valentin skrifvare underrättade därom konungen,
som fägnade sig öfver, att »den ene förrädaren förrådde den
andre». Dacke, som tvifvelsutan därom var underrättad, drog
sig ändå slutligen med ett följe af 10 man öfver
Blekingsgränsen och tog vägen genom den för honom välkända
Rödebyskogen, där resningen haft sin första början; där fick den
också sitt sista slut. Peder skrifvare, som med spejartjänst
skulle köpa sitt lif, uppspanade hans dolda gömställe i skogen
och ledde knektarne dit. I Kalmar var man så säker om
flyktingens gripande, att man där som bäst utsmidde 130
dragspik »till Nils Dackes och hans partis behof».

Flyktingens utspejande och gripande i Rödeby skog var
en skrifvarbedrift af egendomligt slag. Dackes följesmän
öfvermannades eller flydde. Själf undstack han sig i en
rishög, upptäcktes äfven där, men brukade, ehuru väpnad endast
med en rönnpåk, sin vighet och snabbhet med förtviflans
kraft; »och», fortsätter krönikan, »efter de icke kunde få
honom lefvande fatt, sköto de honom ihjäl och förde honom
med sig till Kalmar, där han sedan blef kvarterad (fyrdelad)
och på fyra orter satt på stegel och hjul och på hans hufvud
en kopparkrona». Att Dacke ej lefvande fallit i sina fienders
händer bestyrkes af konung Gustafs bref den 7 augusti,
tydligen kort efter erhållen underrättelse om förloppet. »Vi hafve»,
skref konungen, »fått ditt bref, Germund, och förnummit, att
den förrädaren Dacken fått sin lön, ändock han fast en värre
afgång förtjänt hafver. Hade man kunnat få honom med lifvet, 
hade det varit mycket nyttigt för många sakers skull.
Men vi kunne tänka, det är nu skedt efter Guds vilja».

Dackes släkt, för så vidt dennas medlemmar kunde
fasttagas, gick med honom under. Hans farbror Olof Dacke
rådbråkades och steglades på Brunkebergsåsen i Stockholm.
Åke Dacke, hans bror eller kusin, afrättades i Växjö. »Hans
kona och den trollkäringen hans moder» fick Germund Svensson 
sträng tillsägelse att gripa och ej låta de i sådant
uppdrag utsände »vända igen, förrän samma sällskap vore slätt
utletadt»; moderns trollkonster torde väl hafva bestått i den
fintlighet, hvarmed hon för spejarne undandolde sin sons
vistelse i källaren vid Henstorp. Dackes tioårige son fördes
till Stegeborg, där han lefde ännu i november 1543. Till
slottsfogden skref då konungen: »Dig förtänker ock om den unge
Dacken, som där uppå Stegeborg är. Med honom må du
låta hafva ett noga uppseende, att han icke undkommer eller
en gång bevisar dig ett skalkestycke, så framt vi icke skole
låta dig allvarligen tala till om.» Till slut lär gossen hafva
blifvit förd till Stockholm och där aflidit »i pestilentia»,
hvarmed väl torde menas något hemlighållet dödssätt. Gården
Henstorp lades under kronan, och Dackes efterlämnade ägendom 
togs i beslag hvar den fanns; röfvadt gods återställdes
till sina adliga ägare, det öfriga silfret fick Germund Svensson
behålla, men guld, om sådant påträffades, förbehöll konungen
för sig själf. Under konung Johan III:s regeringstid, nära 40
år efter dessa tilldragelser, trodde man sig i Stockholm hafva
upptäckt den verklige Dacken, hvilken då sades hafva
undkommit, medan man på Rödeby skog endast fick fatt i en,
som var honom mycken lik; denne Dacken blef då förd
genom gatorna i skymfligt tåg med kopparkrona på hufvudet
och dog sedan »i pestilentia» på ett hospital. Man känner
igen den vanliga folkmeningen, hvilken ogärna vill gå in på,
att en person, som på mängdens sinnen gjort ett öfverväldigande 
intryck, verkligen blifvit död.

Liksom sin kartagiska förebild har Nils Dacke fått sin
historia skrifven af sina oförsonliga fiender, hvilkas tillmälen
och beskyllningar länge återljödo med samma hätskhet, hvar
gång hans namn nämndes. Som utländing, förrädare, skogstjuf, 
mördare och kättare betecknades han alltjämt i konung
Gustafs bref. »Hurulunda nu», skref i ett af dem konungen,
»sådan en grof best och skogssälle, som är föga bättre än ett
oskäligt kreatur, skulle hafva råd, snille eller förnuft till att
komma något godt rike eller (någon) landsända till god lag och
regemente, det kan hvar förståndig man väl besinna». 
Kättartillmälet grundade sig på den i dessa bref ofta upprepade
beskyllningen, att han »hade sin laggifta hustru i sängen på
ena sidan och samma sin hustrus systerdotter på andra sidan»;
i detta förmenta tvegifte igenkänner man den gamla
småländska seden, att de yngre familjemedlemmarne lågo i den
gemensamma sängen »skafföttes» mot de äldre. För öfrigt
sakna tillmälena nog ej sin befogenhet, om än det sist anförda
hårda omdömet skulle tarfva någon mildring.

Med skarpt präglade drag har Dacke själf tecknat sin
bild i det inom kort tidrymd sammanträngda, gripande drama,
som egentligen utgör hans lefnadssaga. I sin krigföring
förenade han öfverraskande djärfhet med planmässig beräkning.
Som folkledare måtte han haft ordet i sin makt samt väl
förstått att blända och hänföra massorna; man märker huru
konung Gustaf sökte uppbjuda hela sin vältalighet för att i
folkmeningen tillintetgöra den bedårande verkan af Dackes
slagord. I uppresningens kamp förstod upprorsledaren att
skickligt sammanknyta allmogens intresse med prästerskapets,
Smålands med de öfriga landskapens. Ordnande styresmannakraft, 
högt uppdrifven underhandlingsförmåga, ja väl äfven en
skymt af statsmannens öfverlägsna planläggning tycker man
sig hos honom varsna. Belastad med skulden af egna fel
och brott, föll hjälten i detta spännande drama, men den sak,
för hvilken han i grunden kämpat, gick ej under med honom.
Smålands blodiga kamp slöts ej med undergång, utan med
försoning. Ur mer än en synpunkt förtjänar Dacke den
opartiska häfdateckningens uppmärksamhet och vore ett ej
ovärdigt ämne för skaldesnillets diktning.

*
</chapter>

<chapter name="Försoningen med Småland">
<h2>Försoningen med Småland.</h2>

Mot Dackes förnämligare medhjälpare var konung Gustaf
lika oförsonlig som mot honom själf och hans släkt;
upprorets blodiga försoningsoffer hade därför ej ännu gäldats till
fullo. Tegels krönika erkänner, att »en part af konung
Gustafs befallningsmän, synnerligen Peder Nilsson, 
handlade något hårdt i saken med dem, som fri dagtingan tagit
hade, och emot lofven och löfte läto antasta några och föra
till Jönköping, där de afrättade blefvo». Peder skrifvare
fruktade, att man ämnade bryta det honom gifna benådningslöftet, 
sedan han väl fullgjort den förrädartjänst, med hvilken
han köpt detsamma. Likaså var äfven fallet med Peder Skegge.
De rymde därför åter till skogen samt gåfvo sig in i Östra
och Uppvidinge härader, där de ånyo satte uppresningen i
gång. Efter förtviflad kamp blefvo upprorsmännen till största
delen nedgjorda af fogden Nils Pedersson, hvilken förstärkt
sina knektar med den uppbådade bofasta befolkningen.
Måhända skulle man till detta efterspel bättre kunna hänföra det
i folkminnet bevarade Holmaslaget. Peder Skegge tillfångatogs 
och blef inför tingsmenigheten i Lenhofda afrättad;
tretton andra undergingo samma öde i Kalmar. Peder skrifvare,
som då undkom, blef inom kort gripen och fördes till Stockholm, 
där han »fick sin förtjänta förrädarlön» och steglades
på Brunkeberg.

En af Dackes medhjälpare, kanske den slugaste af dem
alla, lefde emellertid ännu, hade blifvit försäkrad om
benådning och aktade sig väl att gifva någon anledning till detta
löftes återtagande. Konungen menade emellertid, att man ej
kunde hafva någon ro, så länge Jöns verkmästare vore vid
lif. Fogden, som gifvit den fruktade upprorsmannen lejd, blef
afsatt, alldenstund han »lät Jöns verkmästare hafva sitt fria
pass och villkor där i häradet, så att han icke tör tala honom
ett ord till, utan låter honom tilläfventyrs bruka och bedrifva
all den skalkhet han vill». Konungens män fingo tillsägelse
»hålla råd, huru man bäst och lämpligast kunde blifva af
med Jöns verkmästare och alla hans rotar»; man borde till
våren skicka dem upp till Stockholm, »eller ock man kunde
finna råd att slå halsen sönder på dem». Kort därefter blef
Jöns verkmästare gripen, utan någon hänsyn till den gifna
lejden, hölls i järnbojor fängslad på Kalmar slott och blef 
slutligen i början af år 1545 afrättad i Stockholm. Peder Djup
synes bland Dackes befälhafvare varit den ende, som lyckades 
att med lifvet behålla sig kvar i konungens tjänst.

För de präster, som uppenbart understödt uppresningen,
var icke heller någon nåd att vänta. Simon i Sund fick med
lifvet umgälla sin upprorspredikan, likaledes Anders i Vi de
budkaflar, som han utsändt. Kyrkoherdarne i Elghult,
Nöbbeled, Karlstorp och många andra, »som varit mäkta med i
spelet med Nils Dacke, både i första begynnelsen och allt
sedan i upproret», fördes nu fängslade till Kalmar och blefvo
sedermera afrättade i Stockholm. Som »en arg förrädare»
betecknades af konungen kyrkoherden Didrik i Söderåkra
vid Brömsebro; »hvar du», skref han till Germund Svensson,
»kunde finna råd att skilja honom dädan, då vore det allra
bäst». Men prästen fick ändå sitta kvar och testamenterade
vid sin död till konungen en stor del af sin ägendom. Till
Jöran Jönsson skref konungen om »de papister och kaniker
i Växjö», att han icke »ville hafva dem där så många
boendes», enär »samma sällskap gjorde föga gagn där nere»;
kyrko- och prebendebönderna blefvo i följd däraf lagda under
kronan.

Med den bofasta allmogen, som på slutet afgjordt skilt
sin sak från uppresningens, var konungen angelägen att åter
komma i ett godt förhållande, och Germund Svensson gjorde
allt för att underlätta hans bemödanden i den vägen. Redan
omtanken för bibehållandet af kronans intäkter föreskref detta.
Sålunda fick det öfverflödiga krigsfolket snart draga bort, »på
det ej Småland måtte blifva platt fördärfvadt». Den
försoning, som skulle utgöras i form af »soningsoxar», låg konungen
synnerligt om hjärtat; »efter oxar vore oss nu fast för nöden,
toge vi dem helst», skref han. Ej mindre angelägen var han,
att de åter utkräfda skatterna »fördes flux in». Genom
hvarjehanda tillmötesgående mot bönderna visade han sig villig,
att »sådant uti all gunst och nåde och dem till det bästa
alltid gärna betänka.» Då Germund Svensson anhöll om
tillstånd för bönderna att i Skåne uppköpa utsädesspannmål,
svarade konungen, att det tillståndet bort utan föregående
anhållan genast meddelas, »efter det ligger ingen ringa makt
uppå, att åkern måtte sådd blifva». Sitt åskådningssätt
uttalade han mer hjärtligt i ett annat bref sålunda: »Vi äre till
freds, att du och flere våra fogdar och befallningsmän i denna
måtton handla, som eder synes bäst och likast vara efter
lägenheten, och att I ju så lage och skicke eder, att vi
behålle en trogen och välvillig allmoge, som allerstörsta makt
uppå ligger, synnerligen nu på denna tid».

För den nöd, som allmogen under pågående missväxt
led, visade han sitt deltagande, äfven då han med förebråelse
framhöll, att den till ej ringa del var själfförvållad. »Så känne
Gud», skref han till Västra härads menighet, »det I så
svårligen utödde ären och så ganska litet sått hafven, är oss
högeligen emot. Så gifve vi eder det själfve uti betänkande, hvem
sådant mest vållat hafver. Där I och flere de dannemän i
Småland hade lydt våra skrifvelser och trogna förmaningar
efter och blifvit hemma sittandes, aktandes edert bo och
bohag, och sått eder åker, som dannemän pläga, item huggit
så många svedjeland i år, som I hafven tillhulpit att hugga
bråtar, då hade I och de icke haft så stor nöd för kakorna
hos eder, som nu tilläfventyrs sker». Särskildt drog han
försorg om, att man icke skulle uppstegra priset på den
spannmål, som från Kalmar tillhandahölls allmogen.

Striden hade emellertid hufvudsakligen förts mot »Dackes
sällskap», d. v. s. den fredlösa befolkning, som uppehöll sig
i skogarne, och hvilken numera den bofasta allmogen ej längre
ville kännas vid. Därtill bidrog i ej ringa mån den erfarenhet
konungen gjort af det dyrlegda utländska krigsfolket, hvars
skrytsamma öfvermod fick en så eftertrycklig tillrättavisning
af de »galna bönderna». Han fann, att han ej behöfde
med dryg pänninguppoffring införskrifva soldatämnen från
utlandet, då han hade minst lika goda för vida billigare pris
här hemma. Redan dalkarlsfänikan gaf i det hänseendet goda
lärdomar; den gjorde både vid Mjölby och vid Åsunden vida
bättre tjänst än de utländske knektarne. Konungen måtte
med än så stor ovilja hafva betraktat de småländske
upprorsmännen, men deras krigsduglighet, manstukt, härdighet och
oförskäckta mod kunde han ej undgå att erkänna; som goda
skyttar voro de för honom bekanta redan på grefvefejdens
tid. Sådant folk fann han sig behöfva vid den ofredade
gränsen mot Ryssland; han hade gifvit en antydning därom
redan vid upprors fejdens början.

Till en början bjöd det väl konungen emot att taga
»Dackesällskapet» i sin tjänst. Germund Svensson
uppmanades att till nämnda sällskaps förföljande värfva »fem eller
sexhundrade af de småländingar, som bäst med armbost och
stålbåge umgå kunde» samt »för samma folk uppresa en
fänika». Det dröjde dock ej länge, förrän äfven Dackes forne
kämpar mottogos, helst som dessa utan tvifvel voro just de
bästa soldatämnena. I Småland ville konungen emellertid ej hafva
dem kvar, utan skickade dem, försiktigtvis i smärre och spridda
hopar, till det öfre landet, där för dem upprättades en ny
småländsfänika. »Vi förnimme», skref han därom, »att
allmogen i Småland ville icke gärna hafva det sällskap där nere
hos sig, som med Dacken tillförene varit hafver, mest för
den orsak, att de icke kunna låta af deras gamla stycken,
utan vilja så nu som tillförene vara på deras snapperi. Och
efter så är, kunna vi väl lida, att de komma dädan, och synes
oss likast vara, att I skynden Peder Djup med flere af det
sällskap hit upp till oss; så vilje vi låta här skrifva dem
under en fänika, på det de måtte komma i umgängelse med
godt folk och lära veta, hvad ära och redlighet hafver att
betyda, och icke alltid ligga uti den skogsbygd som en hop
hemulfvar och oskäliga kreatur, de där hvarken veta af tukt
eller ära».

Numera såg konungen ej med alldeles oblandadt nöje,
att Dackes forna krigare blifvit illa anskrifna hos den
småländska allmogen. Till Axel Eriksson skref han (1 sept.):
»Vi hafve förnummit, att bönderna i Småland icke kunna lida
hos sig Peder Djup, hans sällskap och flere, som Nils Dackes
egna tjänare varit hafva. — Så äre vi tillfreds, att I med
första förskicke samma sällskap upp till oss. Sedan kunne
vi väl låta bruka dem annorstädes, där vi dem behöfve. Dock
förundrar oss, hvad mening därunder är, att den menige man
icke nu så väl kunna lida samma folk, medan de tjäna oss,
som man gjorde, medan de tjänte Dacken».

De båda smålandsfänikorna, hvilkas kärna torde utgjorts
af Dackes forna krigare, blefvo första upphofvet till de
småländska regementena, hvilka i Sveriges krigshistoria spela en
så betydande roll. De deltogo med utmärkelse i de
påföljande krigen under Gustaf och hans söner. Hvad Småland
genom upproret brutit, fick sålunda en försoningsgärd,
hvarigenom detta landskap i vida ädlare mening och utan
förödmjukelse »blandade blod» med det öfriga Sverige. Säkerligen
kan mer än en af de många småländska krigarsläkterna leda
sin härkomst från Nils Dackes kämpar.

Konungen fann därjämte, att Småland inom sig själft
ägde de bästa krafter att råda bot på de missförhållanden,
som i dess sköte uppstått. Här funnos icke blott
upprorsmän, utan äfven infödde eller inflyttade konungsmän, sådana
som Måns och Germund Svensson Some, Jakob Bagge, Arvid
och Thure Trolle. Åt dem öfverlät konungen uppresningens
dämpande, sedan han låtit det utifrån ditförda krigsfolket,
inländskt och utländskt, aftaga, och de fullgjorde sitt
uppdrag med heder. I synnerhet har Germund Some en ej ringa
andel i det påföljande försoningsverket. Ett och annat
återuppflammande utbrott af det gamla hatet kunde dock ej
förebyggas. Ett sådant ägde rum, då Jöran Jönsson,
slottsfogden på Kronoberg, kort efter fejdens slut öfverfölls och
mördades.

Konungen hade af den blodiga fejden hämtat många
lärdomar, synnerligen den, att en alltför tvärhastig brytning med
»gammalt och fornt» ej vore tillrådlig. Han fann, att Konrad
von Pyhys regeringssystem endast delvis och med stor
varsamhet kunde i Sverige tillämpas, och fick därtill snart en
närmare erfarenhet, som gjorde, att han betackade sig för
denne. Den uppskakande pröfningen hade på honom en
luttrande verkan med den påföljd, att han åter beträdde den
landsfaderliga väg, som han i ett skede af svindel varit nära
att öfvergifva. Därmed åvägabragtes en omfattande
försoning icke blott med Småland, utan med hela Sverige.

*
</chapter>

<chapter name="Konrad von Pyhys fall">
<h2>Konrad von Pyhys fall.</h2>

Medan det stora upproret skakade konung Gustafs tron,
förde hans kansler, hvilken i ej ringa mån bidragit att 
framkalla detsamma, bekymmerslöst ett yppigt lif i utlandet. Då
han anlände till Kalmar (i juli 1543), var upproret i det
närmaste kufvadt; det är berättadt, hurusom han i Ronneby med
de danska myndigheterna uppgjorde aftal om gemensamma
åtgärder för Dackes gripande. Man har ett i Kalmar
afgifvet kvitto på 14 kannor vin, som han och hans sällskap
under resan till Ronneby förtärt. Vidare kanslersvärf fick han
emellertid knappast handlägga, ty konung Gustaf gjorde snart
upptäckter, genom hvilka samarbetet med Konrad von Pyhy
måste afbrytas.

För sin beskickning och öfriga åtgärder under den
utländska resan hade kanslern ingen redogörelse lämnat. Det
befanns snart, att han handlat högst egenmäktigt och oredligt
samt på det oförsyntast sätt missbrukat konungens kredit.
Utan att höra sig för hos konungen eller ens hos sina
medsändebud hade han fört underhandlingar, till en del af ganska
misstänkt art, med främmande furstar och själfrådigt låtit
värfva legoknektar samt tagit om hand stora pänningsummor,
af hvilka det mesta användts till slösaktigt prål. Ej minst
oangenämt måste den ansenliga pänningförlusten hafva berört
konungen. Den betydliga summa, som medsändts, hade utan
någon lämnad redogörelse gått åt, 6,000 kronor hade som lån
erhållits af den franske konungen, ett annat stort lån hade
dessutom upptagits af det rika handelshuset Fugger i
Augsburg, och de af franske konungen som present åt den svenske
tronföljaren gifna guldregalierna hade blifvit pantsatta i
Bremen — allt utan medsändebudens samtycke och till stor del
dem ovetande. Sten Lejonhufvud, som under
beskickningsfärden blifvit kanslerns ovän, försummade ej att öfver hans
förhållande anföra bittra klagomål.

Konrad von Pyhy medförde 6 fänikor tyska knektar,
hvilka på hans eget bevåg blifvit värfvade, men numera ej
här i riket behöfdes. Samtidigt anlände två förnäma tyska
furstar, nämligen rhengrefven Johan af Solms och hertig Otto
af Braunschweig-Lüneburg, hvilka kanslern egenmäktigt
lofvat hög anställning i svensk tjänst; den sistnämnde skulle
till och med »åtminstone blifva öfverste fältmarskalk». Att
konungen däröfver blef högst förvånad, säger sig själft, men
han höll efter bästa förmåga god min och mottog de båda
furstarne gästfritt, om än ej utan förlägenhet. Han skilde sig
från dem på det sättet, att hertigen försäkrades om en
pension af 500 gyllen om året och rhengrefven fick i uppdrag
att föra de värfvade knektarne som hjälptrupper till konungen
af Frankrike. Samtidigt hade anländt det franska sändebudet
Richer, hvilken till konungen öfverlämnade den af Pyhy
medförda S:t Mikaelsorden — den första dylika »utmärkelse»,
som af svensk konung erhållits — samt å den artige konung
Frans' vägnar anhöll om ursäkt därför, att den icke blifvit
öfversänd af en särskild fransk beskickning. Under det
samtal, som vid detta tillfälle fördes, måtte konung Gustaf hafva
fått veta åtskilligt, som ej var honom synnerligen angenämt
att höra.

Omedelbart efter det franska sändebudets audiens
ställdes Konrad von Pyhy till rätta. Förhöret hölls i närvaro af
hans hustru, svåger samt flera svenska och tyska herrar. Det
upplystes, att han utöfver de åt honom anslagna medlen hade
i utlandet upplånat nära 38,000 daler, hvilken till stor del
förskringrats, samt att han till redovisningens försvårande
oupphörligt ombytt skrifvare, »så att konungen ingen rättelse skulle
kunna hafva». Riksrådet Knut Andersson, som vid
beskickningen medföljt, klagade, att han hvarken till förtäring eller
annat fått någon den minsta del af denna summa, utan för
egen nödtorft måst pantsätta sin guldkedja. Men kanslern
hade under resan »banqvetterat» med slösande prakt; han
hade »låtit öfverdraga sitt gemak med tapeter och i kyrkan
breda täcke för sig; framför och bakefter hade han haft
hakeskyttar och drabanter». Vidare framhöllos de misstänkta
underhandlingarna, de uraktlåtna redogörelserna, det oredliga
förfarandet i Bremen, trasslet med legotrupperna, samt ej minst,
att han »skyndat den franske legat Richer ifrån sig in oss på
halsen, ändock han väl visste, det vi ingen grund eller
besked, hvarken skriftlig eller muntlig, ifrån honom bekommit
hade». I allt detta fann konungen sin kansler hafva visat en
straffvärd själfrådighet — »summarum», heter det, »i alla
handlingar oss platt föraktat, liksom han ingen herre öfver
sig haft hade».

Upplysningsvis hördes en reformert fransman, Dionysius
Beurreus, hvilken synes hafva följt med beskickningen till
Sverige för att där göra sin lycka som prinslärare och
hofläkare. Hans vittnesmål gafs uppenbart i syfte att fälla den
anklagade. Angående underhandlingarna omtalade han, att
kanslern i Bremen hvarannan vecka mottog en »burgundisk»
sändeman samt utlåtit sig, att han »fått löfte om två
grefskap i Flandern, om han ville stå på den kejserliga sidan».
Om kanslerns slöseri hade Dionysius åtskilligt att berätta,
bland annat att denne i Hamburg låtit åt sig förfärdiga
en tung guldkedja, en tjock guldring och en förgylld
silfverbägare.

Kanslern kunde — så lyda konungens egna ord — »sig
icke för den ringaste artikel försvara, utan själf tillstod och
bekände allt sådant i sanning vara». Han dömdes till
förlust af ämbete, ägendom och frihet samt sattes i fängsligt
förvar på Västerås slott. Det uträknades, att han under de
fem år han varit i rikets tjänst hade i guld, silfver, daler,
varor och pänningar» uppburit 58,640 daler. Förteckningen på
hans i beslag tagna lösörebo bär vittne om hans praktlystnad,
för hvars tillfredsställande statskassan tvifvelsutan i ej ringa
mån fått tillsläppa medlen. Där upptogos bland annat 12
guldkedjor, 18 guldringar, 20 kannor och skålar af silfver;
desslikes en mängd dyrbara kläder, till stor del af sammet,
fodrade med pälsverk samt prydda med »gyllene knappar,
border och fransar». Minst lika dyrbar var hans hustrus, fru
Annas, garderob, hvarå förteckningen upptog 44 särskilda
nummer. Konungen själf öfvertog en stor del af dessa
dyrbarheter som någon ersättning för sina lidna förluster.

Det kom samtidigt en ny öfverraskning, hvarigenom till
den lidna pänningförlusten äfven lades en bitter förödmjukelse.
Det ankom ett länge undanhållet bref, som upplyste att
kanslern ingalunda var den högadlige och vid utlandets
förnämsta hof ansedde man, som skulle varit ägnad att sprida
en synnerlig glans öfver det svenska arfkonungadömet.
Brefvet var ej från någon ringa man, hvars ord kunde hafva
stämplats som förtal; det var från doktor Martin Luther,
hvilken fann sig skyldig att uppenbara hvad han kände om
kanslerns föregående lefnad och handlingssätt. Den store
reformatorn meddelade, att Konrad Peutinger, som falskeligen
tillvällat sig adelsnamnet von Pyhy och titeln juris doktor,
vore en körsnärsson från Frankfurt, hvilken »dragit omkring
i länderna och bedrifvit allehanda skalkhet». Bemälte Peutinger
hade, mot hennes föräldrars vilja, ingått äktenskap med en
hederlig kvinna vid namn Katharina Unwerdin. Denna hustru
hade han sedermera förlupit och lämnat efter sig i yttersta
armod. För att bemantla detta handlingssätt hade han
falskeligen föregifvit, att han genom Luther och Melanchton blifvit
från henne skild. Både för att bestrida detta påstående och
för att åt den öfvergifna hustrun utverka någon hjälp i hennes
nödställda belägenhet hade Luther velat skriftligen vända sig
till konung Gustaf. Men brefvet måtte ej kommit fram,
emedan den i »lögn och praktiker» väl förfarne kanslern förstått
undanhålla det. Denna gång skref därför Luther samtidigt
både till konung Gustaf och konung Kristian III med anhållan
till den sistnämnde att äfven meddela underrättelsen åt den
svenske konungen. Innan dessa bref hunno fram, hade
emellertid Peutingers, den föregifne von Pyhys, dom redan blifvit
fälld här i Sverige.

En man med sådana föregåenden kunde endast draga
nesa och åtlöje öfver den regering, för hvilken han blifvit
ställd i spetsen. I upprepade bref till menigheterna hade
konung Gustaf förhatliggjort Dacke genom att tillvita honom
tvegifte; nu befanns det, att tillvitelsen med bättre skäl kunde
kastas tillbaka på konungens egen högförnäme kansler. I
sällsam dager framstod nu det förolämpande högmod och
uppkomlingsskryt, som den förmente von Pyhy under sin
välmaktstid visat mot de honom underordnade. I
anklagelseskriften omtalas, huru han af en sekreterare »packade och
snorkade» sig till en stor pänningsumma, som denne tvekade
att genast aflämna; »gaf», heter det, »kanslern ock före, att
han förvisste sig med så många herrar och furstar, där
han tiodubbelt bättre tjänst öfverkomma kunde, och stötte
pänningarne af skifvan, så att de röko kring om allt golfvet».
Och dylikt måste redlige svenske män tåla af en utländsk
äfventyrare!

Helst hade väl konungen önskat, att den forne Konrad
von Pyhy blifvit helt och hållet förgäten, men det skedde ej
så. Snart utkom på plattyska en försvarsskrift för »den gode
kanslern». Densamme hade, påstods det, under sin
beskickning ådragit sig sitt medsändebud Sten Lejonhufvuds bittra
ovilja, emedan han måst tillrättavisa denne »ohyfsade yngling»,
som uppfört sig högst opassande vid det franska hofvet. För
att hämnas hade herr Sten beskyllt kanslern för stämplingar
och försnillning. De i present gifna regalierna hade väl
pantsatts i Bremen för 12,000 thaler, men denna summa hade
användts till värfning af knektar. Sorgen öfver hans ende
sons död hade vållat hans dröjsmål med redogörelsens
afgifvande. Dessa och andra försvarsskäl måtte i utlandet väckt
deltagande för den fallne kanslern. Konungen fann därför
nödigt (1546) att utfärda en »förklaring till hela Tyskland».
Han omtalade där i allmänna ordalag, huru hans till kanslern
satta förtroende gäckats, men aktade sig visligen för att gifva
någon spridning åt Luthers meddelanden. »I hurudan måtto»,
utlät han sig, »denne man uti hög ära, gunst, nåd och
fordring ståtligen och väl hos oss underhållen och af oss är ment
och fordrad vorden, är mångom af den tyske, vår och andra
nationer väl veterligt. Men huru vi åter däremot af förberörde
kansler äro belönte blifne, och huru han sin ed fullgjort
hafver, det ställe vi in till Gud». Att i »uppenbart tryck»
upprepa sina många klagomål mot honom ansåg konungen ej af
nöden, men framhöll den mildhet han mot den fallne visat
genom att endast hålla denne »uti en nådig bestrickning».

I nämnda »bestrickning» på Västerås slott lär enligt en
uppgift Konrad Peutinger hafva kvarhållits till sin död, som
inträffat 1557. Enligt en annan uppgift skall han hafva
slutligen kommit ut ur fängelset men då blifvit af en sin forne
sekreterare dödad med stenhugg i hufvudet. Hans maka
erhöll af svenska statskassan en liten pension; man får väl
antaga, att det var hans nödlidande första hustru, som på Luthers
förbön därmed ihågkoms. Anna Kökeritz, med hvilken han
som kansler, gift eller ogift, lefde tillsammans, omtalas sedan
ej vidare.

Den envåldssvindel, i hvilken konung Gustaf låtit inleda
sig, fick sålunda, ej minst genom den därtill främst vållande
kanslerns djupa fall, en skarp läxa. För honom blef detta
en kraftig uppfordran till själfpröfning med däraf härflytande
nya och bättre uppsåt. Han insåg, att en försoningsgärd var
behöflig äfven från konungens sida, och den beredde han sig
äfven med allvar att gifva.

*
</chapter>

<chapter name="Arfmonarkiens grundläggningstid.">
<h2>Arfmonarkiens grundläggningstid.</h2>
</chapter>

<chapter name="Arfföreningsriksdagen i Västerås">
<h2><small>Arfföreningsriksdagen i Västerås.</small></h2>
<img l></img><br>
Det blef alltmer uppenbart, att det 1540 hållna
arfföreningsmötet tjänat snarare att upplösa än att tillknyta
föreningsbandet mellan konung och undersåtar. Inom meniga
frälset och än mera bland präster, borgare och bönder hade,
särskildt under Dackefejdens tid, mer än en gång uttalats, att
en så omstöpande författning, till hvilken endast ett fåtal
inkallade, måhända af tvång, samtyckt, ej gärna kunde som
laglig anses. Konungen själf fann, att föreningsbandet behöfde
på ett bättre sätt återknytas, och att en författning, som
innebar konungamaktens stärkande, tryggast hvilade på
grundvalen af en i någon mån hägnad folkfrihet. Denna grundval
skulle läggas på det nya riksmöte, hvilket kallades att
sammanträda i Västerås under de första dagarne af år 1544.

I kallelsen till norrländska menigheter, hvilken utfärdades
redan den 3 nov. 1543, angafs med en hjärtlighet, vida skild
från den föregående kanslerstonen, det blifvande mötets
uppgift att råda bot på de brister, som söndringen vållat. »Så»,
hette det, »uppå det att slik oenighet, tvist och tvedräkt måtte
vederlagde och afskaffade blifva, men frid, kärlek, hörsamhet,
vilje och vänskap här inbördes igen uppväxa och förmeras,
menige, riket och oss alla till nytta och gagn, därför hafva
vi med vårt älsklige riksens råds samtycke beramat ett
allmänneligt möte med menige riksens innebyggare, andlige och
världslige. — Och förhoppas oss, näst Guds hjälp, att vi uti
samma församling finne uppå de råd och goda vägar både i
de andliga och världsliga saker, att detta rike och vi alle
måge därigenom komma till frid och rolighet, och icke alltid
lefva i sådan jämmer, tvist och tvedräkt, som nu i lång tid
tyvärr riket och oss alla till en oförvinnelig skada och förderf
mycket skedt är».

Småland gaf särskild anledning till oro, då kejsaren
efter slutadt krig mot Frankrike troddes vilja åter inblanda sig
i de nordiska angelägenheterna. På samma gång kallelsen
dit meddelades, skref därför konungen (12 dec.) till Jöran
Jönsson med uppmaning, att man måste »hafva noga akt och
tillsyn med desamma småländingar, så att man icke hafver
något buller och uppror där hos dem; granneligen förhörandes,
hvem dem styrker så mycket in på kejsaren, eller hvadan det
snack kommer. I som befallningen hafve måtte ock väl, när
I sådant hörde, handla med allmogen, gifvandes dem före, att
detta rike är och af ålder hafver varit ett fritt konungarike
och hafver aldrig något med kejsaren haft att bestyra».
Vidskepelsen måtte äfven gjort sitt till för att ingifva konungen
farhågor och mana honom till försiktighet. »Förty», skref
han, »att alla de, som på himmelens löpen förståndige äro
och hafva praktiserat och spått på det tillstundande året, de
äro alla i den mening, att uti alla dessa tre riken skall åter
blifva buller och uppror igen, det Gud allsmäktig afvände».
Förmodligen hade fransmannen Dionysius Beurreus, hvilken
äfven gaf sig ut för att vara astrolog, satt dessa griller i hans
hufvud.

Genom kallelsernas större utsträckning fick detta riksmöte
skaplynnet af en verklig riksdag, där alla fyra stånden voro
representerade. Riksens råd och menige frälset inkallades som
vanligt, denna gång dock ej med väpnade följen, såsom skedde
vid den föregående reformationsriksdagen i Västerås. Till de
prästerliga medlemmarne hörde nu ej blott biskopar och
domkapitelsmän utan äfven, och för första gången, kyrkoherdar,
åtminstone en från hvarje kontrakt. I kallelsebrefvet till
Småland inbjödos till och med två »kyrkopräster» från hvart
kontrakt, på det de åter dess yttermera och bättre måtte
betrodde blifva att undervisa allmogen i hvart härad, hvad som
häruppe förhandladt, och beslutadt blifver.» Därvid gjordes
det märkliga tillägget: »Och ju större papister samma präster
vore, som uppskickade blifva, ju hellre vi det såge, på det
de måtte dock en gång höra och förnimma, hvad skäl och
bevis, på Guds vägnar, förhanden är, däremot de så hårdt
sträfva och motstånd göra.» Desslikes inkallades
köpstadsmän och några bönder från hvart härad; i det norrländska
kallelsebrefvet upptogos 8 bönder från Ångermanland och
lika många från Medelpad. I det småländska kallelsebrefvet
befallde konungen fogdarne tillse, att riksdagsombuden förde
med sig »så mycken kost, att de kunde blifva liggandes åtta
dagar eller något mera, förrän de beddes hemlof, efter där ock
månge viktige handlingar och saker för handen komma, som
icke så med en hast kunde ändade och beslutne blifva.»

Den 9 januari 1544 öppnade konungen riksdagen med
»ett långt, märkeligt och viktigt samtal». I detta trontal
vidrörde han först sina åt riket gjorda tjänster, för hvilka han
»hoppades sig hafva förtjänt tack och intet annat, ändock
han sådant mer till ondo än till godo njutit hade». Därpå
följde en evangelisk trosbekännelse, hvars ordalag sannolikt
Norman uppsatt. »I vete ock väl», tillades det, »att de gamle
icke hafva sådan lärdom drifvit uti edra kyrkor, och
fördenskull hade vi alla förförde varit och äro uti villfarelse komne,
såsom I sådant i längden utaf edra predikanter eller
kyrkoherdar härefter dagligen höra måge.» Därpå förklarade
konungen sig vilja veta, hvarmed han ådragit sig de uppror och
obestånd, som mot honom förehafts. »Veten I», sade han,
»eller några andra nu att beskylla oss med något det
besvärligt vore och sådant bevisa, då måtte de nu säga det fram;
vi vilje gärna höra deras besväringar. Och hvar de några
skäliga eller rättfärdiga saker hafva, vilja vi sådant gärna
bättra låta, såsom vi ock med bud och bref läto tillbjuda de
småländingar». Han kände bittert följderna af det sista, svåra
upproret. »En dyr tid», klagade han, »är däraf kommen;
därtill ock hvad vi många år och lång tid här, riket och eder
alla till bästa emot främmande riksens fiender hafva
tillsammans dragit, det hafva vi nu mot våra egna undersåtar
förkriga måst. Och som vi förhoppades och oss försett hade,
att vi skulle hafva kommit riket uti ett godt förråd, så är det
nu genom detta uppror fördt uti största skada och förderf.»
Konungen ville af de församlade veta, huru de vore
betänkte att beskärma fäderneslandet samt särskildt huru mycket
»varaktigt folk» de menade sig kunna uppsätta mot rikets
fiender.

Till rikets bättre trygghet antogs nu arfföreningen, hvarom
rådets skrifvelse redan förut (den 29 dec.) var uppsatt. Denna
skrifvelse lades till grund för det utförliga arfföreningsbeslutet
som af adeln i menige ständernas namn den 13 januari
utfärdades. Kronan förklarades ärftlig på den manliga linien,
så att efter konung Gustafs död hertig Erik och dennes
manliga afkomlingar, i händelse af dessas frånfälle hertig Johan
och dennes manlige afkomlingar, skulle tillträda konungadömet.
Därvid skulle allt ske »efter Guds ordning och skickelse,
efter vår gamla och lofliga beskrifna Sveriges lag och efter
riksens råd, adels, ständers, städers och menige mans
endräktiga råd och samtycke». Konungens döttrar, de kungliga
»fröknarna» skulle vid sitt giftermål af riket erhålla »en ärlig
och tillbörlig brudskatt»; deras ättlingar skulle vid
konungaval komma i åtanke, för den händelse hela den manliga linien
skulle utslockna. Beslutet är utfärdadt af riksens råd och
»menige Sveriges rikes adel, på egna och allas deras vägnar,
som här tillstädes eller icke tillstädes äro.»

Samma dag hyllades högtidligt den 11-årige hertig Erik
till Sveriges blifvande konung och fick sedermera redan
under faderns lifstid antaga konunganamn. Under
hyllningsceremonien urladdade sig en stark åska med blixtar och regn,
hvarefter framglänste en präktig regnbåge. Vidskepelsen såg
häri förebud, som ingåfvo både fruktan och hopp.

I enlighet med konungens uppmaning i trontalet
genomfördes en försvarsplan, hvarom beslut fattades den 19 och 20
januari. Ridderskapet och adeln skulle lämna bestämd
uppgift, huru mycket krigsfolk enhvar mäktade hålla, »om riket
någon anfäktning påkomma kunde.» Slotten skulle förses med
fulltalig besättning och tillräckliga förråd. Mot ett angrepp
österifrån skulle krigsfolket samlas i Västerås, mot angrepp
västerifrån skulle det samlas i Skara; komme anfall »utaf
eller igenom Småland», skulle Vadstena vara krigsfolkets
samlingsplats. Särskildt beslöts, att Vadstena skulle snarast
möjligt befästas. Vid nästkommande distingsmarknad skulle
städerna uppgifva, huru stort bidrag enhvar af dem kunde lämna
till rikets försvar vid påkommande krig. Konungens
befallningsmän skulle noga tillse, huruledes de vid inträffande
uppbåd skulle »på det allra iligaste veta bringa folket tillhopa»;
det var hvad vi med vår tids uttryckssätt skulle kalla den
förste begynnelsen till en mobiliseringsplan. Vid möjligen
inträffande nederlag eller annan stor fara skulle anordnas ett
allmänt folkuppbåd, till hvilket i Småland hvar femte man, i
de öfriga landskapen hvar sjätte man borde hålla sig redo;
på det sättet ådagalades den öfvervägande betydelse, man
åtminstone i nödens stund ville tillmäta det småländska
krigsfolket. Till Stockholms försvar skulle ständigt hållas minst
800 man, och för hufvudstadens samt slottets »bespisning»
fastställdes omfattande, till en del rätt våldsamma åtgärder.

I närmaste sammanhang med försvarsplanen stod det
beslutade ordnandet och underhållet af de allmänna landsvägarne,
hvilka skulle »genom den menige mans tillhjälp och
omkostnad rymmas och upprödjas, efter som det af konungens
fogdar förordnadt och tillsagdt blefve, på det man måtte genom
alla vägar utan fara framkomma både från Nylödöse till
Kalmar, så ock från Kalmar till Stockholm, desslikes alla andra
nödtorftiga vägar.» Dessutom skulle Tiveden af allmogen i
kringliggande härader upprymmas, »så att man lätteligen
kunde draga däröfver med vagnar.» Vid de stora vägarne,
hvilka nu förnämligast betraktades som »härstråter»,
bestämdes de vapenplatser, där krigsfolket från närliggande orter
skulle först samla sig. Äfven dessa skulle med tiden befästas;
till dem hörde Uppsala, Gripsholm, Svartsjö, Stegeborg och
Kronoberg.

Till riksrådets närmare sammanslutning kring konungen
togs på denna riksdag det första steget. På det konungen
»icke måtte dagligen med många ärenden blifva beladen och
bekymrad», beslöts nämligen, att två riksråd, som månatligen
finge ombytas, skulle ständigt åtfölja honom. För den första
månaden förordnades Johan Thuresson och Ivar Fleming, för den
andra Lars Siggesson Sparre och Abraham Lejonhufvud, för
den tredje Gustaf Olofsson Stenbock och Svante Sture, o. s. v.

Detta märkliga riksmöte hade försiggått i samma stad
där Konrad Peutinger, den forne von Pyhy, satt fängslad.
Det visade sig, att konungen alltjämt vidhöll de
regeringsgrundsatser, som han af sin fallne kansler inhämtat, men att
han af den förgångna tidens pröfningar lärt att tillämpa dem
på ett förståndigare sätt och i mindre stötande former.
Riksens råd fick väl ännu i skrifvelserna heta »regementsråd»,
men den storståtliga »regementsformen» hade fallit med sin
upphofsman och bragtes med honom i glömska. Namn och rang
af kansler gaf konung Gustaf hädanefter åt ingen, om än Georg
Norman i hvad han förmådde fick göra kanslers gagn och arbete,
i hvilket de konungen åtföljande rådsherrarne äfven deltogo.

På ett under sommaren hållet rådsmöte i Linköping
infordrades de beslutade uppgifterna om frälsemanskapet. Lars
Siggesson åtog sig att hålla 20 man till häst, 40 man till fots
samt dessutom 20 man i besättningen på Örebro slott. Måns
Johansson höll 10 ryttare och 17 fotknektar, Svante Sture 20
ryttare, 20 fotknektar och 20 besättningskarlar på det åt
honom förlänade Leckö slott; Per Brahe höll 12 ryttare och
20 fotknektar, Axel Eriksson Bjelke 12 ryttare och 28
fotknektar. Dessa voro de förnämsta af frälset; de öfriga utgjorde
mindre, allt efter olika råd och lägenhet. Russtjänsten
utkräfdes emellertid nu vida strängare än förut, såsom sedermera
Per Brahe i sin hushållsbok klagade.

På detta möte bestämdes äfven, att öfver hela riket skulle
påläggas en allmän »hjälpeskatt», till hvilken hvar skattebonde
skulle gifva 4, hvar landbo 2 mark örtug. Som grundsats
gjordes sålunda gällande, att adelns bönder skulle erlägga
hälften mot skattebönderna, dock med det tillägg att »de
landbor, som förmögna äre, då gifva lika med skattebonden,
och där som skattebonden icke så förmögen är, gifve något
mindre eller som landbon.» Den beslutade skatten skulle längre
fram på hösten aflämnas, »dock undantagandes Småland, att
man ännu i detta år förskonar dem från den oxeskatt, de nu
utgifva skola, för andra farligheter, som tilläfventyrs däraf
kunna förmodandes varda.» Man finner af detta beslut, att
skattepåläggningen ej öfverläts åt den allmänna riksdagen,
utan förbehölls åt det adliga rådsmötet, där den lättare kunde
genomdrifvas.

*
</chapter>
<chapter name="Gustaf Vasas byggnadsverk">
<h2><small>Gustaf Vasas byggnadsverk.</small></h2>

<img id="712">Stockholms gamla slott.</img>

Det hörde till skaplynnet af denna tid, att biskopspalatsen 
och klostren brötos ned, men de kungliga slotten och
krigsmaktens befästningsverk reste sig i deras ställe. Denna
förändring hade länge fortgått, men drefs med påskyndad
fart och i större omfång under det tidsskede, som nu följde.
För uppförandet af de många nya byggnadsverken inkallades
från utlandet arkitekter och byggmästare, hvilka erhöllo riklig
aflöning. För öfrigt minskades omkostnaderna betydligt
därigenom, att virket togs från de utdömda kyrkobyggnaderna,
och den kringboende allmogen, oftast mot ringa ersättning,
biträdde med dagsverken, körslor eller annat arbete.
Uppförandet af städernas befästningsverk lades i allmänhet på
borgerskapet. Vi måste här inskränka oss till ett flyktigt
vidrörande af historien om några de förnämsta bland dessa
byggnadsverk.

Vi göra början med Stockholms gamla slott, som under
Gustaf Vasas regering till stor del ombyggdes. En eldsvåda
hade där 1525 härjat (se sid 164); en annan ännu större
inträffade 1536, »där vi», klagade konungen, »gingo så blotta
utaf, att vi icke hade mer än en kjortel (rock) och en liten
silfverkanna, där vi kunde dricka ur.» Botandet af den lidna
skadan sattes i samband med en ombyggnad, hvarigenom
slottet fick bättre utrymme och större fasthet. Under
Dackefejdens osäkerhetstillstånd påbjöds (sept. 1542), att myntverket
i Svartsjö skulle flyttas till Stockholm och förläggas
»någonstädes där uppå slottet i den gamle ödesmur eller hvar bäst
syntes lägligt vara.» Under året 1543 gjordes åtskilligt
arbete med slottsgemakens inredning och utpyntning. I stället
för byggmästaren Klaus, hvilken dittills användts, ämnade
konungen anlita en annan, hvilken ansågs »med tiodubbelt
mindre omkostnad betrösta att göra slottet fastare.» Under
år 1544 gjordes det förut höga tornet »Tre kronor» ännu
högre; vallgrafven mellan slottet och staden blef då äfven
bättre utgräfd och uppmurad.

Efter de båda utståndna belägringarna synas Stockholms
fästningsverk hafva fått till någon del förfalla; men den oro,
som konungen under Dackefejden kände, gjorde honom
betänkt på deras återställande och förbättring. »I vele», skref
han i sept. 1542, »allvarligen förhandla med de borgare där
i staden, att de bespisa deras hus och tänka till att befästa
staden något bättre, än han nu är; snarast sagdt, där äro
hvarken tornportar eller andra befästningar väl färdiga, utan
är så godt som en öppen by.» Utanverken borde förses med
»bålverk, staketer och andra nödtorfter». Gråmunkeholmen
blef till konungens glädje bättre »omskansad»; men äfven på
andra håll borde den närmaste omgifningen förses med »goda
skansar och blockhus», synnerligen västantill, där »de många
onyttiga sjöbodar och pörten» kvarstodo. I 1544 års
försvarsplan ingick äfven befästandet af Stockholms skärgård.
Där skulle byggas »några blockhus till att förmena fienderna
inloppet och att galejerna måtte hafva deras spatsertur af och
till.» Vaxholms blockhus utvecklade sig med tiden (1549) till
en liten fästning, som sedermera ytterligare förstärktes.

<img id="713">Gripsholm (från äldre tid).</img>

Konungens käraste tillhåll vid slutet af hans regering var
Gripsholm, hvilket han, såsom förut berättats, återbördat som
sin enskilda ägendom. Byggandet af slottet därstädes
fortgick från 1537 under ledning af den tyske byggmästaren
Henrik von Köhlen. Virket togs från nedbrutna kloster, dels
Mariefreds, dels andra i närheten. Slottet, sådant det reste sig,
var tillika ämnadt till fästning samt försågs därför med starka
torn och ovanligt tjocka murar, innerst fyllda med gråsten.
Man anser, att det s. k. Griptornets grundmurning är en
bibehållen kvarlefva af Bo Jonssons gamla borg, hvilken nedbröts
under Engelbrektsfejden. Här och där i de tjocka murarna
funnos hemliga gångar, som förbundo olika slottsdelar med
hvarandra eller ledde ned till de undre förvarings- eller
fängelserummen. I några af slottets många gemak finnas
väggbonader, takprydnader och annan inredning ännu kvar från
Gustaf Vasas tid. Särskild uppmärksamhet fäster man vid den
s. k. rikssalen, hvars väggar äro beklädda med porträtter af
Gustaf Vasas samtida regenter. Ännu kvarstå kring samma
väggar de massiva ekbänkarne, och den gamla, stora spiseln,
af Oskar II återställd, är tvifvelsutan densamma, framför hvilken
konungen, omgifven af sina barn, mången höstafton suttit.

Vid den tid, då arfföreningsriksdagen hölls, blef denna
slottsbyggnad färdig. Kort därefter, sedan Gustaf erhållit rådets
bekräftelse på de län han gifvit sina söner till furstendömen,
höll han på Gripsholm för hela riksens råd ett ståtligt gästabud 
till firande af allt detta. Gästabudet varade i 14 dagar,
hvarunder anställdes jaktfärder, tornerspel, dansnöjen och en
mängd andra lustbarheter. Vid en af särdeles festglädje
utmärkt aftonmåltid bar drottningen själf in kostliga bakverk
och konungen inbar den bräddade vinkannan, bedjande sina
kära gäster göra sig lustiga och glada, liksom han äfven själf
ville göra, därför att de nu känt hans söner goda för
riksarfvingar. Skedde ock, heter det, konungen med detsamma
ära och reverens åt hans käre söner, sedan tacksägelse, som
det sig borde, och utsade riksens råd den förhoppning, att
de kunde tryggeligen förlita sig på hvad konungen å sina
söners vägnar förtröstade dem om.

I hvardagslifvet på Gripsholm utöfvade drottning Margareta 
i rikligaste måtto sin husliga verksamhet. Hon hade där
under sin egen uppsikt en stor ladugård, som sköttes af 22
pigor. Konungen själf ansåg sin stora ladugårdsskötsel som
ett riksvårdande ärende af ej ringa vikt. I registraturet finnes 
upptaget ett hans bref till en småländsk fogde, hvilket lyder:
»Vår kära husfru Margareta har beklagat, det de mjölkkor,
som Sigfrid Jonsson skickade till Gripsholm, icke voro så
goda som vederbör. Hvarför han bör allvarligen förehållas,
att vi hafva ett föga behag därtill, att han ej mer aktar, hvad
honom befalles.»

Gripsholm har, såsom man vet, äfven sina dystra minnen.
Redan under konung Gustafs tid inreddes här fängelserum åt
två i onåd fallna biskopar. Detta slott, uppfördt på en med
maktspråk vunnen grund och med byggnadsvirket af nedbrutna
helgedomar, blef i sinom tid fängelse för två af de
konungasöner, som mången gång suttit vid den gamle grundläggarens
sida kring spiseln i den stora rikssalen. Den yngste sonen,
på hvars arfslott Gripsholm sedermera föll, har i rikt mått
ökat antalet af slottets dystra fängelseminnen. Och äfven
den sist lefvande konung, som med någon tillstymmelse af
skäl kallade sig vasaättling, har i detta slott suttit fången.

I Stockholms närhet reste sig Svartsjö slott, till hvars
byggnad togs sten från Sigtunas gamla murar. Tynnelsö, som
af Konrad Rogge blifvit uppfördt till betydande höjd och
försedt med starka murar, torde ej hafva tarfvat någon synnerlig
förbättring. På den vid Uppsala belägna åsen, där Gustaf
Vasa under befrielsekriget åsett Gustaf Trolles antåg och
sedermera låtit afrätta Peder Sunnanväder, påbörjades 1549 en
slottsbyggnad, hvars äldsta del var tornet »Styrbiskop»; tre
år före konungens död blef slottet färdigt på södra sidan och
fick därefter någon tid kvarstå i sitt för öfrigt ofullbordade
skick. Byggnadsarbetet leddes af en italiensk byggmästare;
virket togs från det gamla, under befrielsekriget förstörda
akademihuset samt från det nedbrutna gråbrödraklostret (vid
»Klostergränd») och två utdömda kyrkor. Västerås slott, som under
befrielsekriget nästan förstörts, blef af Gustaf efterhand
återställdt och utvidgadt; hans äldste sons fängelserum visas där
ännu. Örebro slott, hvilket från 1525 varit lämnadt i förläning
åt Lars Siggesson, blef åtminstone nödtorftigt återställdt
och underhållet; en af de större salarne därstädes hette
»konungsgemaket». Slottet blef sedermera helt och hållet ombyggdt
af Gustafs yngste son, hertig Karl.

Det på riksdagen 1544 fattade beslutet om Vadstenas
befästande sattes redan följande år i verket, då därstädes
påbörjades uppförandet af ett starkt slott, som tillika skulle blifva
ett kungligt praktpalats. Under ledning af två utländingar,
arkitekten Bulgrim och byggmästaren Jakob Wee, företogs
detta arbete till konungens stora belåtenhet. Byggnadssten
hämtades hufvudsakligen från de utdömda klostren i Skeninge
och Alvastra. För beredande af nödigt utrymme måste flera
af stadens byggnader nedrifvas; deras ägare fingo ersättning
genom öfverlåtelse af klosterjord. Borggården omgafs med
starka vallar, på hvilka kanoner uppställdes. Till
hufvudfästning i det inre af landet var tydligen Vadstena ämnadt i 1544
års försvarsplan, till hvilken Dackefejden i ej ringa mån gifvit
uppslaget. »Centralförsvarets» idé föddes sålunda i Gustaf
Vasas tidehvarf; den återupptogs i vårt århundrade af Baltzar
von Platen, då hufvudfästningen dock förlades till den midt
emot Vadstena liggande stranden. Efter sju års arbete blef
det präktiga slottet i Vadstena färdigt (se afbildn. sid. 68)
och kvarstår som det skönaste minnesmärket af »renässanstidens» 
byggnadskonst i vårt land. Här reste sig sålunda en
konungaborg för Göta rike till motsvarighet mot Svea rikes
konungaborg i Stockholm. Den tanke, som möjligen kan hafva
föresväfvat konung Gustaf, har af Franzén fått sitt uttryck
sålunda:

<poem>
När allt är lugnadt, vill jag låta gälla
det stolta anspråk hos de götars stam,
som bär från Skara Olofs krona fram.
Jag deras ärelust vill tillfredsställa
och resa upp ett slott på Vätterns strand,
likt det i Stockholm. När i deras land
som deras konung (väl för sig ett rike
må Göta nämnas) jag ett säte har,
de skola känna sig de svear like
och allt blir ett hos det försmälta par.
</poem>

Men Sverige bar <i>tre</i> kronor i sitt vapen: Svealand
föreställde den ena, Götaland den andra, och det gamla
»Vendaland» hade starkt häfdat sitt anspråk att vid sidan af dem
föreställa den tredje. En tid kom, då konung Gustaf åt den
vuxne tronföljaren upprättade liksom ett afskildt Smålandsrike
med hufvudstad i Kalmar. Denna orts stora betydelse för
den tidens Sverige hade han ofta lärt sig uppskatta, ej minst
under det sista stora upprorets tid. Befästandet af Kalmar
slott hade därför städse legat honom om hjärtat; utanför
detsamma låg dessutom en del af rikets flotta. Snart reste
sig i Kalmar ett nytt slott, som i fasthet öfvergick
Vadstenaslottet och i praktutstyrsel sökte täfla med detsamma. Redan
1544 började nybyggnadsarbetet, och det för sin tid färdiga
»kungsmaket» stod snart färdigt. De gamla, för pilskott
beräknade gluggarne i öfvervåningen förändrades till fönster eller
igenmurades, och underjordsvåningen under det stora tornet
gjordes till krutkällare. Tornens äldre betydelse af hufvudverk
för försvaret upphäfdes, och i stället inreddes uti dem dyrbara
praktgemak för hofvets räkning. Däremot anordnades alla
vindsvåningarna till försvarsverk och försågos med skottgluggar
för den tidens små kanoner. Det norra tornet var redan 1542
uppmuradt till betydligt ökad höjd samt försedt med
koppartak. Ännu större nybyggnadsverk ägde framdeles rum, då
konung Erik tillträdt sitt småländska hertigdöme.

<img id="714">Kalmar slott (vid början af 1600-talet.)</img>

I Värend vidtog konungen oförtrutet anstalt att förvandla
det gamla biskopshuset Kronoberg till ett fast slott. Redan
i slutet af år 1543 hade Jöran Jönsson anskaffat tegelslagare
och murmästare för att kunna till nästkommande vår börja
nybyggnadsarbetet. Med någon tvekan hade konungen mött
förslaget att »låta begynna mura där på Kronoberg, efter det
finnes ingenstädes stort lägligare plats än där är». Han
uppmanade att dessförinnan »låta bespana i den store sjön, som
kallas Åsnen, om där icke finnes någon läglig plats, där man
kunde bygga uppå». Helgasjön syntes honom icke »så stor,
som i den måtton behöfdes». Uppbyggandet af Kronobergs
slott beslöts emellertid ändå, men torde icke hafva börjat
förrän 1545. Det fortsattes sedan under nästan hela återstoden
af konung Gustaf regering. Slottsknektarne tillhöllos att mot
dagspenning biträda vid byggnadsarbetet, om de än därtill
ej torde varit synnerligen villiga. »Därför», skref konungen
(1554), »förhoppas oss, att I, trogne tjänare, låte eder finna
välvillige att arbeta vid samma byggning för likt och skäl
och skole icke tänka, att en krigsman hafver någon skam,
blygsel eller skada därutaf, att han arbetar och sig något godt
förtjänar».

Jönköpings betydelse vid krigsrörelser, som från Vadstena
gingo söderut, hade framträdt under Dackefejden. Om
anläggningen af ett slott därstädes öfverlade Gustaf med Sten
Lejonhufvud och Axel Bjelke. »Vi vilje gärna», skref han
(1546), »att där måtte något tänkas till i tid, men det kan
intet synnerligen tillgöras, förrän den byggning fulländad
blifver, som nu förhanden hafves i Vadstena». I sinom tid,
knappast dock under Gustafs regering, reste sig Jönköpings slott
på grundvalen af det gamla gråbrödraklostret och med
begagnande däraf. Särskildt låg det konungen om hjärtat, att
det i Jönköping måtte blifva »en god hamn för båtar och
skutor, så att den å där löper in i Vättern måtte blifva
upprymd och på båda sidor pålad».

På förbättrandet af Älfsborgs slott arbetades sedan längre
tid tillbaka, och i flera af sina bref har konungen utlåtit sig
därom. I nära sammanhang därmed stod den alltjämt
fasthållna planen att flytta Nylödöse stad närmare intill fästningen.
Det tvistades, antingen man borde förlägga den vid Klippan
eller vid Lindholmen på Hisingslandet. Konungen skref
därom, halft skämtsamt, till Gustaf Olofsson: »Vi förnimme, käre
herr Gustaf, att I med några flere gode män och en part af
borgarene hafve besett den plats där på Klippan och där
ingen god lägenhet vara vill att lägga den by. Desslikes där
hardt under slottet vill icke heller duga för den höga klippas
skull, icke heller Lindholmen för annan orsaks skull. Så kunne
vi tänka de borgare göra nu, liksom Markolfus gjorde, att
han icke kunde finna något träd, där han hade lust att hänga
uti. Och synes oss, att hvar slottet och staden icke måge
blifva något när tillhopa på en plats, då hafve vi icke lust
att låta där göra någon fast stad, utan se då fast hellre, att
de blifva på den plats, där de nu äro, sedan må de stå deras
eget äfventyr.» Under loppet af 1545 hade man icke
kommit någon väg med det motsträfviga borgerskapet, och konungen
blef då alltmer otålig. »Efter de», skref han, »ingalunda vilje,
dit man dem hafva vill, och där de kunna blifva riket och
sig själfve mera nyttige, än där de nu äre, synes oss
fördenskull bättre och mera rådligt vara (hvar, Gud förbjude, något
hårdt påträngde), att I hellre låta sticka elden på de prackors
näste, än de skulle blifva fienderna till del». Under loppet
af följande åren fick emellertid konungen till slut sin vilja fram;
han var van att icke släppa af med mindre.

*
</chapter>

<chapter name="Bergverken och grufdriften">
<h2><small>Bergverken och grufdriften.</small></h2>

Från början af sin regering hade Gustaf haft sin
uppmärksamhet fäst på de stora malmtillgångar, som den svenska
jorden gömmer i sitt sköte. Hvad man af dem kunde få fram
i dagen, behöfdes endast alltför väl till upphjälpandet af
rikets drätsel, och äfven för egen del tyckte han särdeles om
metalliska skatter. Bergverken blefvo därför städse föremål
för en synnerlig omvårdnad, hvilken för deras framtida
utveckling haft en ej ringa betydelse.

De långt utsträckta anspråken på statens äganderätt
tillämpades därför begärligt och i möjligen största omfattning på
grufvor och malmfyndigheter. Konungen uttalade mer än en
gång oförtäckt den grundsatsen, att »alla malmberg i Sverige
lyda till Sveriges krona». Enligt denna grundsats tillerkändes
åt kronan nyupptagna fyndigheter, så vidt görligt var, och
enligt Västerås recess togos af henne i besittning de kyrkan
tillhöriga andelarne i bergverken; enskilde personer bibehöllo
väl de dem med laga rätt tillkommande andelarne, men
tillhöllos att gifva kronan behörig »afrad» därför och betraktades
i följd däraf alltmer som förpaktare, hvilka ställdes under
uppsikt och kunde från sin äganderätt skiljas, om kronans »ränta»
genom deras förvållande blef mindre, än påräknadt var.

Sala silfvergrufva, som upptagits under riksföreståndaren
Svante Stures sista lefnadstid och i början varit någorlunda
gifvande, blef sedan vattenfylld och i följd däraf nästan
obrukbar. År 1530 fann konungen henne »mycket förärgad, så att
hon snart blefve om intet, med mindre där kunde finnas
någon annan råd till». Upprensning och utpumpning bedrefs
under de följande åren med framgång. Konungen dröjde då
ej att efter sitt sinne bestämma förhållandet mellan kronan
och bergsmännen. Gruffogden Holst ålades (1536) att
upprätta öfverenskommelse på sådan grundval, att två tredjedelar
af grufvans afkastning skulle tillhöra kronan, den återstående
tredjedelen bergsmännen; på sådant villkor biföll konungen
att åt dem upplåta äfven »en part utaf bottnen, så mycket
som är innanför stöten nederst i grufvan». Enligt 1539 års
räkenskaper uppgick silfvertillverkningen därstädes till nära
48,000 mark. Konungen var emellertid ej nöjd därmed, att
han på kronans andel fick bättre afkastning än bergsmännen
på sina, enär äfven kronan led förlust genom bristande
företagsamhet å deras sida. »Vi hafve förstått», skref han,
»hurulunda den brukning där vid berget går fast olika till uti så
måtto, att där vi få vid vår egen hytta 50 lod efter half
tunnas kofring, där fån I icke stort mer än 30 lod, hvilket
oss storligen förundrar. Så kunne vi icke annat därutaf
förmärka, utan att I bruken ganska illa edert gods i smältningen
och hafven onda bälgor och annan redskap, som därtill hörer,
eder själfva så väl som oss till ingen ringa skada.» Ännu
1542 tyckte konungen, att det »i ena och andra måtto gick
skröpligen och illa till», så att många förebråelser tarfvades.
»Vi förmärke», skref han, »att I ganska illa bruke eder malm,
sofre illa, smälte illa, hafve ingen akt uppå, utan låte bära
mesta ugnsbrottet, skurstenen och hyttevasket ut på
slagghögarne, och silfblyet låte I löpa ned under ugnarne, och
därutöfver hafve I mest uti all denna framlidne sommar låtit stå
alla vattuhyttorna fåfänga, och ligger nu fördenskull all detta
års malm mest osmält, och så mycket, som smält och brukadt
är, är ganska illa med handladt, så att vi hafve där platt intet
behag utinnan.» Dylika förebråelser, ofta med straffpåföljder
nära efter sig, förfelade ej till slut sin goda verkan.

Af Falu koppargrufva hade konungen för kronans
räkning tagit i besittning de stora andelar, som tillhört biskopen
i Västerås; likaså torde kronan äfven tagit sin dryga anpart
af arfvet efter Måns Nilsson på Aspeboda. Afkastningen
hade emellertid äfven här gått betydligt ned, emedan vattnet
fått taga öfverhand i grufgångarne. I slutet af år 1542
klagar konungen, att »den gamla och nya hårda grufvan fast
förvärras, strecket blifver klent och drager sig endels tillhopa»;
han uppmanar bergsmännen att söka nya streck, sig själfva
till båtnad. Han var vid denna tid mer än vanligt angelägen
om att stå väl med allmogen, hvarför han nedsatte afraden
till »17 lispund ren och luttrad koppar af hvar fjärding».
Annorlunda lät det i juli 1543, då upproret var kufvadt. »Dock»,
skref konungen då till bergsfogden, »står ännu en stor hop
af afraden tillbaka, som de icke mäkta göra ut för den svåra
och dyra tid däruppe är. Så kommer det oss illa till måtto,
att vi icke få vår afrad ut, som ock deras gamla sedvana är,
att de icke heller pläga göra våra rättigheter ut, utan ju
alltid finna hvad råd de kunna, så att vi föga eller alls intet få
af dem». Ett silfvermalmsstreck hade emellertid nu blifvit
funnet, hvaraf konungen skulle hafva »hvar tionde eld.»
Bergsfogden fick uppdrag att för kronans räkning köpa några
närliggande hemman, som hade »god hytteläge och koleskog».
Allmogen lät höra »knark och besväringar» öfver den långväga
kolforslingen. »Så må du fördenskull», skref konungen till
bergsfogden, »skaffa dig en skuta eller två till att föra kolen
fram med och lägg icke all bördan på dem, som bo långt
ifrån grufvan, att de skola köra och släpa alla deras hästar
ut, som nu i vinter mycket skedt är».

Ännu 1553 klagar konungen, att Falu grufva »står vid
sitt gamla lag och ej lönar omkostningen». Befriad från vatten
blef den ej under hans lifstid, ehuru för öfrigt mycket gjorts
för grufdriftens förbättring därstädes. Bättre resultat gaf
kopparbrytningen vid Garpenberg. Kopparbrukningen vid
Åtvidaberg i Östergötland, hvilken i forna tider drifvits, sökte Gustaf
återställa. »Men hvar I», skref han (1542), »icke vele hjälpa
till att taga sådana grufvor upp igen, då nödgas vi att vara
förtänkte om andra råd och utvägar, att kronones berg icke
längre så onytteligen och obrukade ligga skola». Axel
Eriksson Bjelke fick (1543) Åtvidaberg i förläning, dock med
förbehåll att konungen däraf »med tiden måtte få någon del att
bruka». I Krokek på Kolmården var äfven en koppargrufva
upptagen.

Järn upptogs förnämligast i Uppland och Västmanland.
Dannemora grufva började under denna tid i större
omfattning upparbetas. Joakim Piper, borgare i Stralsund, hade
där fått »försöka sina konster i bergverk» och gjort stora
omkostnader, hvarigenom han blef »mycket till akters
kommen». Han fick därför (1532) grufvan i förläning, under det
första året skattefritt, sedan mot utgörandet af en »möjelig
skatt». Han fick därjämte tillstånd att föra malmen till
Tyskland för att där låta probera och förarbeta den. Piper bildade
ett bolag, i hvilket äfven Stockholms forne borgmästare
Gorius Holst var delägare. I början utfördes malmen till
Stralsund och Wismar för att där proberas, såsom det hette, men
konungen blef snart missnöjd däröfver; »de föra», skref han,
»alltid flux ut; likväl kunna vi icke få veta sanningen, hvad
däraf blifver». Han höll i Tyskland en agent, Olof Larsson,
hvilken på hans bekostnad inhämtade kännedom om
bergsbruket samt fick i uppdrag att skaffa in i riket några
förfarne bergsmän. Med tiden tog man sig för att från
Dannemora utföra tackjärnet till Tyskland, men detta förbjöds af
konungen (1545), såsom stridande mot privilegierna.
Meningen vore, skref han, att införskaffa skicklige personer i
bergsbrukning, »på det vi ock det rätta sättet här i riket
behålla måtte». En af de mest omtalade bland dem var
»Markus hammarsmed», hvilken 1540 fick Vällinge (nära Stockholm)
i lifstidsförläning. Troligen var han samme person som
Markus Klingenstern, hvilken konungen sedermera (1557) satte till
befallningsman öfver de »många sköna hammarsmedjor», som
han flerstädes låtit anlägga.

I början af konung Gustafs regering var ännu det gamla
»osmundssmidet» i bruk. Det hade ursprungligen användts
vid beredningen af den ur träskmarkerna upptagna myrmalmen
och har däraf äfven fått sitt namn, hvilket härledes af <i>os</i>
(sumptrakt) och <i>mund</i> (trångt sund mellan myrar eller träsk)
Det bestod däri, att man genom en enda smältningsprocess
fick fram smidigt järn, hvilket höggs i smärre stycken, hvaraf
enligt konungens förordning 27, högst 29 skulle gå på ett
lispund. Det utfördes i fat, som innehöllo 20 lispund hvart.
En last osmundsjärn värderades i 1555 års taxa till 126 mark,
således 10½ mark (ungefär 12 kronor) fatet. De inkallade
utländingarna införde »tysksmidet». En art däraf var
»rännverkssmidet», hvarigenom smidigt järn smältes direkt af
malmen på en öppen härd, utan att förut hafva gjorts till
tackjärn. De första masugnar anlades i sammanhang därmed.
En »rännare» skickades 1548 till Hällestad i Östergötland,
till det i närheten belägna Vånga äfven en masmästare och
en kolare; tillika bestämdes aflöningen för masmästaren,
uppsättare, hyttedrängar och bokare samt fastställdes priset för
en kolmila af angifven storlek.

Tackjärnsblåsningen började allt allmännare införas, och
i sammanhang därmed kom järnskatten att utgöras med
tackjärn i stället för med osmundjärn. Tackjärnets
utsmidning till stångjärn sökte konungen ifrigt befordra. Han skref
(1550) till hammarsmederna i Västerås stift, att de borde
smida bättre stångjärn, enär han i Stockholm sett, att en del
af deras stångjärn »ganska skröpligen smidt vore». En läst
stångjärn värderades till 22 mark örtug (omkr. 20 kr).
Hammarsmedjorna i Västerås stift betalte hvart elfte skeppund i
hammarskatt, hvilken 1558 höjdes till 100 skeppund årligen
för dem alla. Stålberedningen blef till konungens stora glädje
mycket förbättrad. »Vi hafve», skref han (1545), »fått enkom
gode stålsmeder, som veta och kunna göra oss det ädlaste
stål, så aldrig i Tyskland skall där bättre göras.»
Hammarbergs bergslag (vid Askersund) erhöll sina privilegier 1544;
dit hörde Glanshammars silfververk, som 1530 var belagdt
med 7 marks silfvertionde.

Hyttor och hammarsmedjor voro flerstädes inom och utom
bergslagerna i verksamhet. Kolmårdsnejden hade sin hytta
vid Hällestad och sin hammarsmedja vid Vånga.
Hammarsmedjor, af konungen anlagda, funnos vid Stockholm, Gäfle,
Nora, Motala, Fellingsbro samt flerstädes i Uppland och
Västmanland. Stockholms borgare anlade sådana vid Köping och
Hedemora samt i Åkerbo härad af Västmanland.
Järnuppfordringen i Värmlands bergslag hade redan tagit sin början;
därifrån fördes för konungens räkning stångjärn till Älfsborg,
där det utskeppades. Alla dessa anläggningar omfattades af
konung Gustaf med ett lifligt intresse och han gaf gärna sina
praktiska anvisningar, äfven i småsaker. »Vi hafva förnummit»,
skref han en gång till Markus Hammarsmed, »att du aktar
taga den hammarsmedja vid Fellingsbro fast stor och häftig
före och sätta två hamrar i ett hus — likasom skulle det
vara någon domkyrka, såsom mest din sedvänja är. — Så
må du veta, att vi ingalunda vele, att du bygger så stora
domkyrkor och med sådana svåra bekostnader, efter det ligger
icke så stor makt uppå, huru godt huset är, först hammaren
är god».

Det folk, som vid grufvorna församlade sig, var ej af
bästa art och gjorde konungen åtskilliga bekymmer. Af ålder
voro där öppnade fristäder, där åtskilligt löst och liderligt folk,
dock ej gröfre brottslingar, fingo hafva sitt tillhåll. Vid
Salberget tillhöllos »lösa kvinnor, som lågo där på deras
skalkhet och onda lefverne», att till konungen erlägga en afgift
af två öre i veckan. Dryckenskapen var äfven en öfverklagad
osed; konungen såg sig om efter spiksmeder och plåtslagare,
»de där inga bierhalsar voro», och skref en gång ett
bannebref mot »de dryckesbröder vid Dannemora». Lif och
ägendom voro i bergslagsorterna osäkrare än annorstädes. Det
kunde ej annorlunda vara förhållandet, då öfverdådiga
utländingar, af ålder kallade »garpar», huserade gemensamt med
afskummet af landets infödingar, hvilka här sökte och erhöllo
fristad. Oärlighet och försnillningar gåfvo esomoftast konungen
anledning till bittra klagomål. Så undansnillades vid Sala
grufva mycket silfver och såldes i hemlighet till den
kringboende befolkningen. En dylik »silfköpare» hade på sådan
handtering vunnit en förmögenhet af 10,000 gyllen. »Han
hade», klagade konungen, »drifvit slikt ett förrädiskt silfköp
och stulit oss mera silfver ifrån, än man vet af att säga».
Likaså klagade han öfver »det förrädarestycke, som vid vår
egen hytta skedt är, att det är lagdt hårdt bly in för
silfblyet». Man vidtog därför, så godt ske kunde, åtgärder för
bättre uppsikt och kontroll.

*
</chapter>
<chapter name="Jorden, jordbruket och jordagodsen">
<h2><small>Jorden, jordbruket och jordagodsen.</small></h2>

Det hörde till konung Gustafs uppfattning af sin
regeringsmakt, att han som Sveriges konung betraktade sig först och
främst som herre öfver den svenska jorden. Riket var för
honom ett stort jordagods, och rikets invånare voro det
godsets underhafvande, hvilka fått sig upplåtna större eller mindre
delar däraf att bruka och sköta. Denna uppfattning hade
konungen från början haft, den blef systemsatt genom
Konrad von Pyhy, och den fortlefde äfven efter dennes fall, om
än med mera varsamhet i tillämpningen.

Till allmänningarne och den oupptagna jorden betraktade
han i följd däraf kronan som omedelbar ägare; de voro för
honom outskiftade stycken af det stora godset. I enlighet
med detta åskådningssätt tillerkände han utan betänklighet
de stora skogsmarkerna i Norrland åt kronan. Det var till
denna landsdels invånare han 1542 skref, att »sådana ägor,
som obyggda ligga, höra Gud, oss och Sveriges krona till
och ingen annan». Han ville upplåta dem till bebyggande,
på det »kronans skatt därigenom förbättrad och förökad blifva
måtte». Därför uppmanade han till anläggande af nybyggen,
»där mångenstädes i skogen funnos goda lägligheter till att
rödja skogen och göra goda hemman». Ängar och fiskevatten
voro enligt samma uppfattning likaledes kronans ägendom,
hvarför de ej fingo begagnas, utan att tillbörlig skatt därför
erlades till konungen. »Vi förnimme, att där äro några goda
laxfisken däruppe, som oss tillkomma», skref han till
norrländingarne; i ett annat bref talades om strömmarne i
Värmland, där tillfälle vore att bruka laxfiske och bygga sågkvarnar,
hvaraf kronan kunde draga någon vinst. Af den s. k.
statssocialismens åskådningssätt var konung Gustaf sålunda,
åtminstone i det stycket, fullt genomträngd.

Men det var ej nog med, att tillbörlig skatt skulle till
kronan utgöras; själfva brukningssättet skulle äfven vara
sådant, att det allmänna och särskildt konungen själf kunde
därmed blifva väl betjänt. Betecknande är äfven i detta afseende
hans bref till norrländingarne. »Vi hafva», skref han, »några
besväringar och klagomål mot dem som fiskerier bruka, både
strömmingsfiske, laxfiske och torskfiske, i alla norrlanden, att
de så falskeligen och illa förvara och salta mest all den fisk,
som de hit till Stockholm och andra städer sända, så att vi
och andre gode män, som mycken salt fisk till våra slott och
gårdar behöfve, bekomma icke annat för våra penningar än
sur och förderfvad fisk. Hvarför bjude och förmane vi
strängeligen eder alle, som sådant fiskeri bruka pläge, att I efter
denna dag annorlunda vele förvara och salta eder fisk, än
härtill skedt är. Här är, Gud dess lof, icke så dyrt saltköp i
landet, att I för saltets skull behöfve förderfva sådan hop fisk
om året, som nu sker. Och vele vi eder härmed åtvarnat
hafva, att I ingen sur eller förderfvad fisk hit i landet före
eller sälje, icke heller där hemma hos eder köpa eller sälja
skole, så framt att I icke sådan fisk vele förbruten hafva».

Allmänningsskogarne tillerkändes utan vidare åt kronan,
under hvars öfverinseende äfven de enskildes skogar på
mångahanda sätt ställdes. Tvifvelsutan var sådant i mer än ett
afseende väl behöfligt och för det allmännas bästa gagneligt.
Redan 1537 anmärkte konungen på tal om Småland, att »där
som konungs allmänningsskogar äro, sker icke honom någon
skäl af, hvarken med ållongälle eller annan rättighet»; han
stadgade då, att konungen skulle hafva »tredje part af ållonegället».
Han klagade, att ek- och bokskog ödslades bort till hustimmer
och boskapsfoder; »ej heller är», tillade han, »skogen deras
egen, där sådant hustimmer hugget blifver.» Han förebådade
redan då »ett högt förbud i den måtton». Förbudet med
åtföljande straffbestämmelser bidrogo ej litet till det stora
upprorets utbredning. Men grundsatsen vidhöll konung Gustaf
alltjämt, om än tillämpningens hårdhet betydligt mildrades.
En förordning af år 1558 gick ut på att skydda löfskogen,
i synnerhet ek, bok, hassel, oxel, rönn och hägg, »efter riket
och menige man, där sådana lägenheter äro, ingen ringa fördel
af sådan bärande skog både till skeppsbyggningars behof i
rikets tjänst, så ock till svinföda och andra nödtorfter hafva kan».
Vi se här den svenska skoglagsstiftningens enkla begynnelse.

En stor del af den svenska jorden hade konungen genom
den kyrkliga reduktionen, genom straffindragningar, 
återbördningar, köp, förmånliga arfskiften eller på annat sätt tillägnat
sig för kronans eller sin egen räkning. Han gjorde i själfva
verket föga skillnad på dessa båda ägotitlar och förfogade
lika egenmäktigt öfver jorden, antingen den på ena eller andra
sättet kommit under hans omedelbara husbondemakt. Man
har uppgifvit den från kyrkan till kronan indragna jorden
till omkring 13,000 hemman, och den uppgiften är ändå en
af de lägst tilltagna. De jordagods, hvilka han fått i
besittning som arf och eget, räknades till minst 2,000 hemman.
Genom sitt visserligen hårdhändta, men i sina verkningar
hälsosamma sätt att sköta och förkofra de jordagods, öfver
hvilka han sålunda omedelbart förfogade, gaf han hela det
svenska jordbruket en god föresyn.

Frälsegodsen ville han, så mycket möjligt var, få
betraktade som förläningar, för hvilka skulle åt kronan utgöras
tillbörlig skatt eller ränta. Betecknande är, hvad han i det
afseendet redan 1525 skref till biskop Brask, att »det frälse är,
hafver först varit under skatt och är sedan frälst gifvet, icke
på det konungen skulle sedan intet hafva därmed göra, såsom
I skrifve, utan där skulle ske konungen tjänst före.» Den
grundsats, som han här uttalade mot kyrkan, tillämpade han
sedan med samma fog mot adeln, hvaröfver detta stånd också
i senare tid mycket beklagade sig. Särskildt noga var han
med utkräfvandet af russtjänsten som vederlag för erhållet
frälse. Han påbjöd (1548), att adelns nybyggen i
Västergötland, »hvartill de tilläfventyrs liten eller ingen rätt äga», skulle
vederkännas åt kronan; likaså förbjödos frälsemännen att 
tillegna sig nybyggen på kronans allmänningar i Småland.
Därigenom blef under en följande tid tacksamheten för den
kraftiga handräckning, som han ändå åt adeln gifvit, till stor del
utplånad. Konung Gustaf betecknades då som en
»bondekonung», ja till och med som »en rätt adelsfiende», under
hvilkens tid Sveriges adel »varit så föraktad och undertryckt, att
han dem ingen adelsjurisdiktion eller härlighet hafver låtit
njuta».

Af skattehemmanens egenskap att erlägga skatt drog
konung Gustaf den slutsatsen, att äfven de ursprungligen
hörde kronan till och voro hennes förfogande underkastade.
Om skattebönderna i Uppland anmärkte han (1541), att »de
låta sig tycka, efter de äro med lagligt arf, köp eller eljest
komna till slika skattehemman, måge de väl fara med dem,
huru dem synes.» Detta rättsskäl affärdade han kort och
godt sålunda: »Där svare vi så till, att så länge de hålla
sådana kronans hemman vid makt med laga byggning och andra
nödtorfter, då måga de väl höra dem till; men när det icke
sker, så höra de oss och Sveriges krona till». Mot den långt
drifna tillämpningen af denna grundsats var Dackefejden en
väldig protest, men grundsatsen lefde äfven sedan kvar, om
än varsammare tillämpad. För farligare hot har den svenske
skattebondens äganderätt till sin jord aldrig varit utsatt, och
det lefde i sina efterkänningar kvar, så länge grundskatterna
betraktades som en »ränta», för hvilken skattejorden skulle
vara det utlånade kapitalet.

I öfverensstämmelse med denna uppfattning gjordes
gällande, att skattebönderna vore att anse som kronans landbor,
hvilka kunde vräkas, om de ej nöjaktigt skötte sina hemman.
Fogdarne fingo därför å hemman hålla husesyner, af hvilkas
resultat ägarens hela välfärd kunde bero. »Så mena vi», skref
konungen till svar på klagomålen däröfver, »att det måtte vara
oss som en riksens herre efterlåtet att hålla husesyn med
skattebönderna, såsom det adeln efterlåtet är med deras
landbönder». Det förmyndarskap, som kronan därvid öfvade,
utsträcktes så långt man tilltrodde sig. »För husröta», skref en gång
konungen, »må väl ock räknas, när de hafva låtit skog växa
i ängen eller ha illa dyngat och farit med åkern. Vi låte oss på
kronans vägnar med sådant ingalunda nöja». Det var ej
ovanligt, att skattebönder för sådana orsakers skull frånkändes
sin äganderätt.

Till konungens stora intresse för den svenska
skattejordens skötsel bidrog den långsamt, men säkert genomförda
reformen, hvarigenom skatten beräknades efter hemmantal och
ej såsom förut efter mantal. Från 1540 fullföljdes mer
omfattande den nya skattläggningen i rikets alla landskap, och
i öfverensstämmelse därmed upprättades kronans jordeböcker.
Öfver allt gjordes den grundsatsen gällande, att enhvar skulle
draga skatten i mån af jordägornas storlek och icke den ene sitta
mer »kejsarfri» än den andre, »skyndandes mesta tungan ifrån
sig och in uppå de fattige, hvilka minst hafva i jordägorna».
Genom verkställd förmedling af hemman rättades åtskilliga
missförhållanden. Tionden, hvaraf nu det mesta erlades till
kronan, hade främsta platsen bland de på jorden fast hvilande
skatterna. Den liksom öfriga utskylder torde mest erlagts i
spannmål, smör eller andra varor, hvilka uppburos och
magasinerades af konungens fogdar.

Den oaflåtliga uppmärksamhet, med hvilken konung
Gustaf följde jordbrukets utveckling, tog sig uttryck i de många
hushållsråd, som i hans skrifvelser till landsorterna rikligen
utdelades och buro vittne om hans stora förfarenhet i
landtmannavärf. Dessa bref plägade sockenvis utdelas. Ett af
dem slutar med tillsägelse att plantera humlegårdar, bygga
rior, dika åkrarna, rödja ängarna och ringa svinen.
Öländingarna fingo förebråelser för sin oordentlighet vid
inbärgningen, i det de, som först därmed blifvit färdiga, genast
utsläppte sina kreatur på bete, till förfång för de öfriga.
»Orsaken är», skref konungen, »att de andre icke uti tid och
timma velat vinnlägga sig att komma sitt hö och korn i hus,
utan det ligga låta och fara omkring i landet, dricka gästabud
och kyrkmässa hvar med annan, därigenom också vår och
kronans skatt blifver mycket försvagad och till akters.» Han
föreskref, att höet skulle vara i hus på Olofsdagen (29 juli) och
sådden på Bartholomeidagen (24 augusti) — detta »vid 4 mark
örtug till görandes». En annan gång åtföljdes hushållsråden
af det hotande tillägget: »Så råde och bjude vi eder nu, att
I tanke där annorlunda till, så att där (icke) måtte komma
böter uppå, eller vi varde där ett annat råd och medel uti
finnandes.»

I ett 1555 utfärdadt plakat beifrade konungen den för
långt utsträckta hemmansklyfningen. Den hade till följd, att
bönderna hopträngde sig på de gamla gårdarna, så att »fyra,
sex, åtta eller flera och under tiden en hel släkt vele alla tränga
sig in uppå ett hemman och ingen vill låta lösa sig ut, utan
mena, att de ingen annorstädes sig så väl behjälpa kunna,
som där de äro uppfödda, och blifva i den måtto många
sköna kronans hemman icke annorledes sönderklufna, bytta
och parterade, än som man uti arf andra lösören, silfver,
kläde och penningar utdela och skifta plägar.» De yngre
arfvingarne borde utlösas och åt sig upptaga nybyggen, för
hvilka i andra landsändar funnes ouppodlad jord rikligen att
tillgå, »ty», skref han, »Sverige med Finland är, Gudi lof, så
vidt begripet, att icke behof är mycket söka och klaga efter
utrymme till åker, äng eller andra nyttiga ägor.» Å andra
sidan ville han ej heller, att en bonde skulle tillegna sig mera
jord, än han mäktade odla och kunde vara »fullsätes» uppå;
»såsom», hette det, »nu en stor part göra, de där vilja
tillegna sig in i skogarna
och utmarkerna på alla
sidor kringom sig till
en mil väg, två, tre
fyra eller mera, hvilket
mycket sker på Dal
och i Värmland.»

<img l id="715">Per Brahe d. ä.</img>
För svenska
jordens odling har
sålunda konung Gustaf gjort
mycket, och
ovedersägligt utvecklade den sig
betydligt under hans
regeringstid. En och
annan gång kunde
spannmålsutförsel äga rum;
men konungen afstyrkte detta (1550) och sade sig minnas,
att på sådan utförsel följt spannmålsbrist. Svedjandet,
hvarigenom mycket skog förstördes, var ännu vid denna tid
allmänt i bruk. Rofvor, hvilka då ersatte potatis, odlades till
människoföda. Småland hade föga åkerjord, men
boskapsskötseln, i synnerhet uppfödandet af oxar och svin, drefs i
stället så mycket mera; kort efter Dackefejdens slut uttog
konungen i det förödda landet mer än 350 »soningsoxar»,
och »ållonegället» för betessvin omtalades som en af
orsakerna till upproret. Biskötseln tyckes där äfven varit
uppdrifven; då skatten vid samma tid ej kunde utfås i penningar
och med svårighet i oxar, biföll konungen, att, eftersom »där
var flux honung i Småland», den fick erläggas med denna
vara.

Det föredöme, som kungsgårdarne gåfvo i välordnadt
jordbruk, följdes närmast på de stora adelsgodsen och torde
kanske ej minst genom verkan af de kungliga skrifvelserna hafva
sträckt sitt inflytande äfven till bondgårdarne. Huru ett adligt
jordagods vid denna tid eller kort därefter sköttes, därom
hafva vi en beskrifning i Per Brahes »hushållsbok», hvilken
väl utgafs under Johan III:s regeringstid, men helt säkert
framlägger de vanor och erfarenheter, som författaren i sin
kraftigare ålder inhämtade under konung Gustafs senare lefnadsår.
Själf gaf Per Brahe som familjefar och husbonde en ädel
föresyn, och till vårt lands bästa godsägaretraditioner hörde städse
Brahesläktens.

Liksom riksstyrelsen var en jordagodsförvaltning i stort,
så blef omvändt äfven jordagodsförvaltningen en riksstyrelse
i smått. Gårdsfogden och gårdsskrifvaren hade samma
ställning under husbonden på godset, som kronans fogdar och
skrifvare hade under konungen i riket. Om fogdens uppgift
hette det: »Såsom smeden brukar tänger, för det han icke
vill bränna sina händer, så får man ock lägga arbetet och
det största omaket på en god, förståndig och trogen fogde.
Säll är den, som en sådan finner». Om hans behandling af
de underlydande bönderna föreskrefs: »Fogden skall ej
bitterligen gifva bonden bannor och hårda ord, utan med saktmod
och allvarsamhet näpsa hans fel och brott och ställa sig,
liksom han hade ömkan och medlidande med honom, hålla
honom före gode gamle dannemäns exempel, dock icke dess
mindre söka ut sakfallet, det närmaste han kan.» Skrifvaren
ålåg att »hålla klara register på mantalet, uppbörd och utgift».
Han trädde i fogdens ställe, då denne var borta.

Synnerligt maktpåliggande var fateburshustruns syssla.
Hon hade uppsikten öfver »allt det, som kvinnofolksgärning
tillkommer, såsom om fatebur, boskapsrykt, spinna och väfva,
hålla not och nät vid makt, mälta, brygga, baka och skräda,
kokning, mjölkning, ystning, och kärning». Hon skulle hålla
räkning på »huru många pund smör man bör hafva efter
hvar ko, och huru många pund ost efter får och getter.»
Henne ålåg desslikes att »hålla kvinnfolken i tukt och aga vid
hvar sin gärning, item låta slå hampa, lin och kålfrö, låta rykta
och höfla.» Särskilda uppgifter ålågo redesvennen,
källaresvennen och nyckelpigan, bland annat att »bära upp och spisa ut,
gömma hvad som lämnas efter hvar måltid, och se till, att intet
bärs uthuses eller förderfvas». Arbetet började kl. 4 på
morgonen. Arbetsfolket skulle hafva frukost kl. 7 på morgonen,
middag kl. 12 och kvällsvard kl. 8 på kvällen. Tillfälliga
arbetare hade föga mer än födan i lön, »förty», hette det,
»sådana personers lön är intet så stor, att icke mat och dryck
till att hålla dem uppe med kostar ändå mera, därför bör
arbetet följa födan.»

Hvarje dag i veckan hade godsherren sitt åliggande. Om
måndagen, då arbetsveckan började, höll han räfst och
borgstämma i sin sal, förhörde saker och klagomål samt gaf
befallning om veckans förestående arbeten. Om söndagen, då
arbetshvilan inträdt, gick han med sitt folk i mässan,
föreläste därefter ur bibeln samt inskärpte hos sitt husfolk tukt
och goda seder.

Hvarje månad hade sina förelagda arbeten. I januari
körde man ved, högg timmer, skeppsvirke och sågstockar
samt höll kvarnar och sågverk »färdiga mot flod». I februari
tillredde man fiskeredskap, malde malt på väder- eller
vattenkvarnar samt körde fram kolnings- och tegelved. I mars
omlagades redskapen, man tillredde då torrved och ljuster samt
tog vara på ålen, som gick till kistan. April var
såningsmånaden; då gjorde man tegelladan och tegelugnen färdiga
samt förarbetade hudar och skinn till skor och fällar. I maj
skulle man så linfrö, när häggen blommade; vid pingsttiden
kunde man börja strömmingsfisket. Juli var slåttermånaden;
då skulle man äfven gallra hampa och bränna svedjeland.
I augusti, skördemånaden, skulle man äfven sylta körsbär,
torka plommon och plocka humle. I september staddes
tjänstefolk. I oktober, slaktmånaden, började man tröskningen,
tog upp rofvor, barkade hudar och skinn samt höll vargskall.
En af de säkerligen ej minst viktiga förrättningarna under
december månad var »att beställa om allehanda villebråd
till jul.»

*
</chapter>
<chapter name="Drottning Margaretas sista lefnadsår och död">
<h2><small>Drottning Margaretas sista lefnadsår och död.</small></h2>

Drottning Margareta var en maka efter konung Gustafs
sinne och hölls därför af honom städse kär; hon gjorde allt
för att behaga sin herre och gemål, hon vårdade med
omsorg sina barns uppfostran samt fatebur och ladugård på de
kungliga slotten, synnerligen i Stockholm och på Gripsholm.
Ofta tjänade hon konungen med goda råd samt ombetroddes 
maktpåliggande uppdrag. Under Dackefejdens svåraste
tid uppmanade han »kära hjärtans Margareta» att i Rekarne
»låta utskicka några förklädde i bondekläder» för att bland
bönderna kunskapa »hvad deras snack och väsen vore, och
huru de sig skicka.» Från Gripsholm utfärdade Margareta
»med Guds nåde Sveriges, Götes och Vendes drottning» en
uppmaning till Arboga stad att ditsända allt tegel, som
åstadkommas kunde, till slottsbyggningens behof. Hon förstod
bäst att trösta konungen i hans bedröfvelse och blidka
honom i hans vrede. Mer än en gång utverkade hon nåd för
lifdömda samt vann genom sitt handlingssätt befolkningens
vördnad och tillgifvenhet.

Hon blef moder till 10 barn, söner och döttrar i lika
antal. Af de fem sönerna dogo två i späd ålder. De fem
döttrarna voro Katarina (född 1537), Cecilia (född 1540), Anna,
Sofia och Elisabet (född 1549). Hennes yngsta barn var
sonen Karl, hvilken föddes på Stockholms slott den 4 okt.
1550. Om drottning Margareta låtit något fel komma sig till
last, så skulle detsamma vara lätt förklarligt och bestå däri,
att hon föredrog sina egna barn, särskildt Johan, framför
styfsonen Erik, hvars sinnelag blef alltmera hårdt och trotsigt.
Detta torde bidragit till den ovilja, som Erik med tiden
fattade mot sin äldste halfbror och mot hela dennes mödernesläkt. 
Erik och Johan tvistade »först om leksaker, slutligen
om land och rike.»

Efter yngste sonens födelse var drottning Margareta
alltjämt svag och sjuklig. Hon upplefde emellertid den
påföljande sommaren, hvilken hon tillbragte på Gripsholm. Under

<img id="716">Tynnelsö slott.</img>

en båtfård på Mälaren i slutet af augusti insjuknade hon häftigt
och måste då föras till Tynnelsö närbelägna slott. Till
konungens stora bedröfvelse aftogo inom kort hennes krafter alltmer,
och läkarnes bemödanden att återställa dem visade sig 
fruktlösa. Rörande var hennes sista afsked från sin gemål och
familj. Hon tackade konungen för den ära och härlighet
han henne bevist, då han upphöjt henne på majestätets
tron och med henne fört en kärlig sammanlefnad i femton
år. »Därför», sade hon, »tackar jag eder af kärligt hjärta
ödmjukeligen. Och efter mänskligt är att fela, så förlåt mig,
om jag af kvinnlig svaghet ej alltid kunnat vara eder fulleligen
till nöjes. Våra barn befaller jag Eder, näst Gud, uti händer. 
Honom, som är konung öfver alla, beder jag tröstligen,
att för Eder, deras fader, lifstiden så mycket förlänges, som
den för mig, deras moder, måtte förkortad blifva.» Tårar
brusto därvid ur alla de närvarandes ögon. Den döende
talade några afskedsord jämväl till de unga furstarne och
fröknarna, förmanades dem till dygd och enighet. Sist fattade
hon ännu en gång konungens hand och kysste den, och strax
därpå flydde hennes lif; det var den 26 augusti 1551. I
hennes dödsstund inträffade en solförmörkelse, hvilken af 
allmänheten fattades som en maning till sorg och ett varsel om
stundande olyckor.

En författare från nästföljande tidsskede yttrade, att »de
gamle mindes henne som en moder, hvars huldhet mot
underhafvande, kristlighet mot behöfvande och mildhet mot
bönfallande de med tårar i ögonen prisade.» Huru hon fattade
sitt lifs uppgift, alltifrån den stund, då hon från sitt bardomshem 
afreste med konungen, har Franzén skönt uttryckt
sålunda.

<poem>
Sin lycka värd, hon ock dess ansvar kände
och föreställde sig, hur alla nu
i hela riket sina ögon vände
på henne som dess mest upphöjda fru
och väntade, att hon i kungahuset
som mor och maka blef en föresyn,
lik morgonstjärnan, då hon bådar ljuset
och stillar stormen i den röda skyn.
Hon for med hjärtat fullt af hvad hon borde
och ville som gemål åt sådan man;
och af den känslan hennes skönhet vann
en uttrycksfull högtidlighet, som gjorde,
att hvar hon kom i folkets glada hop
brast glädjen ut i tårar, ej i rop.
</poem>

*
</chapter>
<chapter name="Konung Gustafs tredje förmälning">
<h2><small>Konung Gustafs tredje förmälning.</small></h2>

Vid drottning Margaretas frånfälle var konungen öfver 55 år
gammal; han sörjde uppriktigt sin aflidna gemål, och det såg
ej ut, som om han skulle finna någon värdig att ersätta henne.
Men det gick betydligt annorlunda, än man kunnat förmoda.
Hos sin vän och frände Gustaf Olofsson Stenbock till Torpa,
hvilken var gift med den aflidnas syster Brita, hade konungen
på gamla dar särskildt fäst sig vid en af dennes döttrar, den
unga Katarina. Hon var skön, ungdomsyster och lekfull samt
hade tillika ett hjärtevinnande och förståndigt väsen.
Sannolikt blef den nya förmälningen uppgjord, redan då fru Brita,
till hvilken konungen satte stort förtroende, efter sin systers
död gjorde besök vid hofvet för att öfvervara arfskiftet.

Efter sorgetidens slut reste konungen ned till Torpa;
han förebar sig ännu med släktingarna därstädes träffa
slutuppgörelse om arfskiftet, och den gjordes väl äfven, om än
på ett för de flesta oväntadt sätt. Ingen utom fru Brita och
hennes make hade kunskap om konungens verkliga afsikt.
Den 18-åriga Katarina själf hade måhända en aning eller
åtminstone en obestämd, ängslig förkänsla af besökets verkliga
innebörd. Hon var trolofvad med den unge Gustaf, son af
Johan Thuresson och Kristina Gyllenstjerna, och denna
förbindelse, med hvilken hon var med sitt hjärta fäst, skulle nu
brytas. Då den kungliga vagnen körde fram till Torpa, gömde
hon sig, säges det, bakom en häck i trädgården, men
konungen lär själf hafva sökt upp henne och fört henne in i 
slottet. Han framställde sin begäran om hennes hand, och
hon måste säga ett undergifvet ja därtill. Det ställdes om,
att den öfvergifne fästmannen inom kort blef trolofvad och
gift med den utsedda konungsbrudens syster Cecilia.

Konungens nya trolofning hemlighölls till en tid,
emedan man fruktade ett obehagligt efterspel, som också ej
uteblef. Det var i allmänhet ej lätt att inom de med hvarandra
mångfaldigt befryndade riksrådssläkterna knyta någon
äktenskaplig förbindelse utan att trassla in sig i den gamla
kyrkans många, med stöd af Mose lag, förbjudna äktenskapsleder,
hvilka ännu af den nya kyrkan oförändrade vidhöllos. För
denna svårighet råkade nu konungen ut, då han ämnade
förmäla sig med sin aflidna makas systerdotter. Därigenom
väcktes en teologisk tvistefråga, hvilken, såsom man då tyckte,
var af ganska ömtålig art. Konungen vände sig först i
förtroende till biskop Henrik i Västerås med den allmänna
förfrågan, huruvida det vore tillåtligt att gifta sig med den aflidna
makans systerdotter. Denne brefväxlade i ämnet med
ärkebiskopen Laurentius Petri i Uppsala, och båda stannade vid
den mening, att sådant äktenskap icke vore enligt Guds ord
tillrådligt. Det uppenbarades då, tydligen i syfte att öfva
påtryckning, att frågan gällde konungen själf.

<img id="717">Katarina Stenbock.</img>

Under sålunda gifna omständigheter fick ärkebiskopen
uppdrag att därom närmare rådföra sig med biskoparne i Västerås
och Strängnäs. De sammanträdde (juni 1552) i Enköping och
afläto därifrån sitt betänkande, hvari de afstyrkte det tilltänkta
giftermålet. Men af Norman och sitt lydiga hofkleresi
skaffade sig konungen utlåtanden, som bättre öfverensstämde med
hans önskan. Då sålunda de uttalade meningarna befunnos
stridiga, sammankallade han för frågans lösning ett
kyrkomöte i Linköping, hvilket sammanträdde den 23 juli. Öfriga
påtryckningsmedel till det önskade beslutets genomdrifvande
försummades ej. Prinsarne Erik och Johan intogo vid mötet
ordförandeplatsen. Norman öppnade öfverläggningen med ett
långt tal på tyska, hvari han framhöll, att dylika giftermål
ej vore i Guds ord förbjudna, enär det därom befintliga
stadgandet i tredje Mosebok (kap. 18) endast vore gifvet för
judarna; samvetet borde därför ej besväras i sådana stycken,
som ej vore mot Guds ord uppenbart stridande. Men
flertalet af de närvarande biskoparne vidhöll med ståndaktighet
sin mening, att ett äktenskap inom så nära släktled ej kunde
anses vara enligt Guds ord tillrådligt. Endast mäster Klaus,
hvilken från denna tid omtalas som biskop i Linköping,
instämde i Normans uttalande.

Riksens råd fick då uppdrag att å konungens vägnar
döma i saken med begagnande af de maktmedel, som stodo
till buds. Den saktmodige Laurentius Petri visade vid detta
tillfälle i vidhållandet af hvad han enligt sin mening fann
rätt vara en karaktersfasthet, som ej vek för maktens
påtryckning. Han uppsatte för sitt uttalande en försvarsskrift, som
äfven af biskoparne i Strängnäs och Skara undertecknades.
Denna öfverlämnade de tre biskoparne till konungen, hvilken
då mot dem utfor med vrede och hårda ord. I sitt betryck
vände de sig till Sten Lejonhufvud och begärde hans råd till
mildrandet af konungens vrede. Han tillstyrkte dem att
uppsätta en ny skrift i mer fogliga och sväfvande uttryck samt gaf
dem tillika utkast till en sådan. Men detta ansåg sig
ärkebiskopen af sitt samvete förhindrad att bifalla; han uppsatte
i stället i samråd med de båda andra en annan, som i sak
vidhöll samma mening som den föregående, men i uttrycken
var lenare och saktmodigare. Den genomsågs af Norman,
Sten Lejonhufvud och Per Brahe, hvilka tillsade biskoparne
att utlåta sig ännu fogligare, emedan bröllopsdagen redan vore
af konungen utsatt. Biskoparne förklarade sig då vilja lyda
konungens bud, men med fria samveten.

Märkligt är, att Olavus Petri och Laurentius Andreæ
afledo, den ene kort före den andre, i april 1552, då
behandlingen af denna stridsfråga tog sin början. Dessa båda
stämmor, hvilka ej kunnat af ståndsbröderna lämnas obeaktade,
om de höjts, blefvo sålunda i läglig tid af döden
förstummade.

Konungens bröllop firades med stor prakt uti det nyss
färdigbyggda slottet i Vadstena den 22 augusti, då hans
änklingsår ännu ej fullt förflutit. Vigseln förrättades af den
nyutnämnde biskopen i Linköping Klaus, enär hvarken
ärkebiskopen eller de öfrige biskoparne kunde förmås därtill. Efter
högtidlighetens slut tog Norman till sig den af de tre
biskoparne uppsatta skriften, hvilken han efter sitt sinne ändrade
och sedan till dem återställde. De uppsatte då en annan, i
hvilken de utläto sig, att, då konungens giftermål, ehuru ej i
enlighet med Guds lag, ägt rum med rådets tillstyrkande och
till rikets bästa, så skulle de söka alltsammans väl uttyda och
icke gifva anledning till något klander från undersåtarnes sida.
Bröllopsakten bevistades af danska sändebud, hvilka efteråt
föredrogo några ärenden dels om osäkerheten vid gränserna,
dels om förhållandet till Lybeck.

Biskoparne fingo erfara konungens misshag genom
fortsatta åtgärder, som åsyftade att fråntaga dem sista återstoden
af betydenhet. Hårdast drabbades biskop Botvid af den
kungliga onåden, hvilken han redan förut ådragit sig genom
samarbete med Olavus Petri vid krönikans författande och
efter bröllopet i Vadstena ytterligare genom en skrift, hvari
konungens förmälning klandrades. Han insattes 1556 på
Gripsholm i långvarigt fängelse. Därur blef han utsläppt, först
sedan, han erlagt 500 mark silfver i böter samt därtill gjort
afbön och gifvit försäkran om undersåtlig trohet. Sitt ämbete
återfick han emellertid icke, så länge konung Gustaf lefde; först
efter dennes död återinsattes han af konung Erik, men afled
redan ett år därefter.

Trots olikheten i ålder samt de med både frieriet och
bröllopet förenade obehagen blef konungens tredje äktenskap
ändå lyckligt. Katarina var uppfostrad till huslighet liksom
sin företrädarinna på tronen och sökte äfven för öfrigt efterlikna
denna, så godt hon i sin ungdom och oerfarenhet förmådde.
Sin ungdomskärlek måtte hon emellertid haft svårt för att
glömma. Det berättas, att hon ofta talade i sömnen och att
konungen en natt, då han låg vaken, hörde henne yttra:
»Konung Gustaf håller jag mycket kär, men Roosen förgäter jag
aldrig.» Hennes forne fästman gifte sig med hennes syster
Cecilia Stenbock.

Bröllopsårets julhelg tillbragte konungen med sin gemål
och den åtföljande hofstaten i Kalmar, uti hvars slott den
kungliga våningen då var färdig med panelverk och annan
utpyntning i den tidens smak. Han anlände dit redan i
november och kvardröjde i Kalmar eller Borgholm tills i
februari följande året. Hofföljet bestod af 365 personer, till hvilka
hörde drabanter, handtverkare, fågelfängare, »skaffare» (kockar),
»hunddrängar» (10 stycken), kistedrängar och trumpetare. Af
slottets läderförråd gjordes åt prinsarne smorlädersstöflar med
tjocka bottnar samt åt hoffolket tillsammans 121 par skodon.
Drottningen ombesörjde med biträde af sina tjänarinnor linne-
och klädessömnaden åt hela den kungliga familjen. Med egen
hand tillskar hon skjortor och lintyg; hvad som ej medhanns
i Kalmar, fördes till Stockholm, där arbetet afslöts. På sådant
sätt uppskar och sydde drottningen »26 alnar groft
hollandslärft till alla fröknarnes förkläden och särkar» samt
ytterligare »50 alnar hollandslärft till hufvudkläde och andra delar
åt sig och alla fröknarna». Åt de adliga jungfrurna och
kammarsvennerna, som åtföljde henne, gaf hon som julgåfva lärft
till lintyg och skjortor. Sevede härads skattskyldige allmoge
fick, väl också som ett slags julgåfva, lindring i sina tunga
skattedagsverken. Med den långa vistelsen härstädes förband
konungen äfven ett annat, mer riksvårdande syfte, nämligen
att förmå allmogen till det förbättrade jordbrukssätt, som han
annorstädes infört. Härvid stötte han emellertid på böndernas
ömtålighet om sin äganderätt; de gåfvo ofta trotsigt till svar,
att jorden var deras egen, och att de därmed ämnade förfara
efter sina förfaders sed. Dagen före sin afresa utfärdade han
därför till menige skattebönder i Småland ett strängt bref,
hvari han förebrådde dem, att de »sina skattegods skröpligen
besitta, låtandes skogen gå utöfver alla ängarne och åkern
ligga obrukad». Han fortsätter: »Och när någon talar därom
och befaller, att sådana skattegods skola brukas och vid makt
hållas, då plägar en part svara, att sådana skattegods höra
dem själfve till, och att de måge fördenskull med dem göra,
som de själfve vele, hvilket icke rätt svaradt är, och vi med
sådana svar ingalunda låta oss uppå kronans vägnar åtnöja.»
Som påföljd för uraktlåten brukning sattes äganderättens
förlust i utsikt.

*
</chapter>

<chapter name="Den kyrkliga styrelsen">
<h2><small>Den kyrkliga styrelsen.</small></h2>

Den mot kyrkan brukade indragningsmakten hvilade
knappast någonsin under konung Gustafs regering; den var äfven
under sista tidsskedet i verksamhet, om än förfaringssättet
blef mer lagbundet. De återstående gods, som under olika
titlar tillhört biskopsborden, kanikgällen eller klosterjorden,
äfvensom öfriga kyrkogods blefvo efterhand fullständigt
indragna. Här och där indrogos äfven prästgårdar, mest i följd
af smärre församlingars sammanslående. På de orter, där kloster
indragits, tillsatte konungen själf präster, likaså gjorde han
äfven med åtskilliga andra lägenheter, som han åt sig
förbehöll; sålunda gjordes början till inrättningen af <i>regala</i> pastorat.
Allmogen såg med oro denna fortlöpande indragning, enär
den fann, att kyrkornas och prästerskapets underhåll
hädanefter måste mer uteslutande bestridas af de skattdragande
socknemännen.

För att påskynda de återstående kanikgällens indragning
framtvangs en »ödmjuk begäran» af kanikerna själfva att få
sina landbor öfverlåtna åt kronan, »emedan», heter det, »samma
landbor nu af en och annan blifva öfverfallna, puckade och
trugade, och understundom ryckes dem ifrån, så att godsen
fast förlamade och öde blifva». Denna indragning började
1545 och torde hafva afslutats vid år 1548. Ett par år
därefter har konungen antingen glömt det förut åberopade skälet
eller vidgått, att det egentligen varit kronan själf, som »puckat
och trugat». I en skrifvelse från år 1550 beklagar han sig
nämligen, att »så många stå efter de kyrko-, präst- och
prebendelandbönder, som vi med så mycket bekymmer och omak
hafve kommit under kronan. Men så länge bisper, kaniker
och präster samma gods hade händer emellan, kom ingen
fram, som därom tala eller dem något emot göra ville.»
Genom denna reduktion blefvo 6,000 hemman, som förut varit
andligt frälse, lagda under kronan.

Indragningen gjordes i form af ett bytesaftal, enligt
hvilket åt prästerskapet anvisades vederlag ur kronans andel af
tionden. Detta vederlag afpassades emellertid efter
omständigheterna för tillfället, »såsom prästerna kunna behöfva,
eftersom de sitta vid stor allmänneväg och af gästning äre
betungade»; på många håll afknappades det eller uteblef helt
och hållet. Taxan, som vid reduktionens början lagts på de
af kyrkan behållna godsen, skulle rättsenligt bortfalla, då nu
själfva godsen indrogos, och den bortföll också till en början,
men återställdes sedermera efter några år. Därtill kom äfven,
att prästerskapet, liksom allmogen, fick vidkännas »kostgärder»
till krigsfolkets underhåll. Vid hela denna uppgörelse tog
konungen främst hänsyn till förökningen af kronans ränta.

Anammandet af kyrkornas lösörebo för konungens och
kronans räkning hade med stor våldsamhet börjat i
Götalandskapen och där gifvit en ståtlig uppbörd af omkring 142,000
lod silfver. Fortsättningen afbröts genom Dackefejden, men
återupptogs kort därefter, dock med större försiktighet och
under skonsammare former. Det är ingen smädlighet, då man
kallar dem »sköflingar», ty konungen själf benämnde dem så,
och under denna benämning utgjorde de en af kronans
ordinära inkomsttitlar; sålunda fick år 1544 en fogde förebråelser
därför, att han »ej gjorde redo för de sköflingar, som af hans
län föllo». Adelns allt ifrigare deltagande i dem dref
konungen att åt kronan i tid uppsamla så mycket som möjligt. I
slutet af år 1544 hänsköt konungen till rådet frågan, huru
man skulle förfara med kyrksilfret. Rådet tillstyrkte att därom
uppgöra med biskoparne och genom dem anvisa prostarne,
hvart silfret skulle i stillhet föras, »så att i den måtton minsta
rop och rykte afginge bland den menige allmogen»; dock
borde man, samma allmoge till behag, kvarlämna en 
brudkrona och »annat smått silfver, såsom ströningar, hvilket de
pläga bruka, när deras brudar vigas». Konungen satte sig
därefter i förbindelse med de särskilda menigheterna;
uppbörden torde först uppdragits åt kyrkans myndigheter, men
öfvertogs snart, i otålighet eller af misstroende, af honom själf.

Han gjorde därför en rundresa kring Mälaren samt stämde
präster och kyrkvärdar sig till mötes i städerna. I Västerås
gjordes en stor uppbörd, i följd hvaraf konungen ifrigt kräfde
öfversändandet af »stora deglar» från Stockholm. Från
Västerås gick resan till Uppsala och därifrån tillbaka till
Gripsholm. Uppbörden tog sin början under året 1545 och pågick
under de följande åren. Bland sköflingsbytet omtalas S:t
Davids skrin i Munktorp, vägande 3,008 lod,
svartbrödramunkarnes i Stockholm förgyllda silfverkors om 842 lod, Åbo
kyrkas tre monstranser om 800 lod, Västerås stifts
biskopsstaf af förgylldt silfver, 222 lod, och annat sådant mer. Man
höll därvid till godo äfven med andra värdeföremål än silfver
och guld. »Den kungliga räfsten» — vi anföra här Forssells
ord — »försmådde härvid icke något af det, som kunde hafva
värde; man tog lika gärna funtar och kittlar af koppar,
ljusstakar af mässing och bäcken af tenn som kronorna och
monstranserna af silfver eller de gyllene belätena med ädla stenar;
från altarklädena och mässhakarne bortsprättades ströningarne
och flittret af silfver eller guld, från altarskåpen och grafkoren
rycktes de gyllne siraterna och bokstäfverna, från pelarne
och hvalfven nedtogos kronorna med deras kedjor. Från taken
nedbröt man kopparplåtarne, och från kyrkogårdarne eller
grifthvalfven hämtade man likstenar till kunglige murares och
taktäckares behof.» Ej heller försmåddes dyrbart väfnadsgods,
såsom mässkläder, korkåpor, altardukar och hyenden.
Drottning Margareta fick sålunda riklig tillgång att låta uppskära
mässhakar, kåpor och altarkläden till kläder åt sina barn och
sitt förnäma hoffolk. Snikenheten utbredde sig till fogdar och
uppbördsmän, hvilka för egen del gärna försnillade, hvad de
kunde åtkomma.

En omgestaltningsplan, som länge synes hafva föresväfvat
konungen, sattes kort efter hans bröllop till en del i
verkställighet, nämligen stiftens sönderdelning och i sammanhang
därmed själfva biskopsmyndighetens ombildning. Han hade
för afsikt att dela ärkestiftet i tre stift med hufvudorter i
Uppsala, Stockholm och Gäfle, likaså Linköpings stift i tre med
hufvudorter i Linköping, Jönköping och Kalmar. Strängnäs,
Västerås och Åbo stift skulle tudelas, så att nya stift skulle
upprättas med hufvudorter i Tuna, Örebro och Viborg. De
nya stiftens styresmän fingo titeln ordinarius eller
superintendent och ställdes i en början i ett underordnadt förhållande
till den biskop, hvars stift de ursprungligen tillhört.
Anordningen genomfördes fullständigt för Linköpings stift, som
verkligen var alltför stort; sålunda tillkom en ordinarius i
Jönköping och en superintendent i Kalmar. Uppsala stift blef
åtminstone tudeladt, så att Norrland fick sin stiftschef i Gäfle;
det blef början till Hernösands stift. Tudelningen genomfördes
äfven för Strängnäs, Västerås och Åbo stift, så att ordinarii
tillsattes i Örebro, Tuna och Viborg. Snart tog sig konungen
för att ställa de nya stiftsstyresmännen i jämnbredd med de
gamla och benämna dem allesamman <i>ordinarii;</i> endast
ärkebiskopen i Uppsala fick då behålla titeln biskop. Häri låg
onekligen ett godt uppslag till biskopsdömets reformering i
sant protestantisk riktning. Inom begränsadt område och
under anspråkslösa former kunde dessa myndigheter mycket
godt uträtta liksom fordom i den apostoliska kyrkan; men
de anspråk på kyrkoståt och herradöme, hvilka från katolska
tiden envist fastgrott vid biskopsnamnet, bortrycktes i grund
med detsamma. Reformen blef emellertid icke af konung
Gustafs efterträdare fullföljd.

*
</chapter>

<chapter name="Finlands tillstånd. Ofred med Ryssland.">
<h2><small>Finlands tillstånd. Ofred med Ryssland.</small></h2>

Konungens tre vapenbröder från befrielsekampen, Erik
Fleming, Ivar Fleming och Nils Grabbe, i synnerhet den
förstnämnde, voro, så länge de lefde, hans förnämsta
förtroendemän i Finland; de afledo alla tre under samma år (1548).
Efter deras död började konung Gustaf personligen mera än
förut taga hand om landets angelägenheter.

Den finska adeln hade vunnit en märklig betydenhet.
Bland de på arfföreningsriksdagen i Västerås närvarande
medlemmarne däraf framstodo, utom de tre nyssnämnda männen,
Nils Grabbes måg Erik Arvidsson Stålarm, bröderna Nils och
Anders Boije, Henrik Klasson samt dennes brorson Klas
Kristerson Horn. Landets aflägsenhet gjorde, att denna adel,
liksom i allmänhet konungens befallningsmän, mer onäpst kunde
tillåta sig allehanda själfrådighet och öfvervåld. Så fann
konungen nödigt att mer än en gång tillrättavisa Erik Fleming,
som i Raseborgs län betungat allmogen med obilliga skatter
och skjutsningar samt äfven på annat sätt så utarmat och
utsugit den, att många där, liksom i Småland, måste föra
vildmanslif i skogarna. Ofta inträffade, att skattelagd jord ej blott
genom köp och förpantning, utan äfven genom våldsamma
öfvergrepp lades under frälset; redan 1539 utfärdade
konungen ett strängt förbud däremot, men det blef utan synnerlig
verkan.

Den finska kyrkoreformationen fick en allvarlig och nitisk
befordrare i Martin Skytte, hvilken 1528 vigdes till biskop i
Åbo och som sådan verkade till sin död 1550. Han hade
själf under sina yngre år hört Luther i Wittenberg och
ditsände sedan på egen bekostnad 8 lofvande studenter, som
sedan efter sin återkomst blefvo föregångsmän för den
reformerade kyrkan i Finland; till dem hörde Mikaël Agricola,
Paul Justen, Erik Herkepæus samt bröderna Martin och Jakob
Teit. Biskop Martin omtalas som »en from och barmhärtig
man, som spisade med sitt bröd många fattiga och hvar
fredag med egen hand tilldelade dem allmosor». Han
efterträddes af Mikaël Agricola, hvilken efter sin återkomst från
Wittenberg nitiskt förestått lärdomsskolan i Åbo och från 1548
stått som medhjälpare vid biskop Martins sida i stiftets
styrelse. Sedan Agricola några år förvaltat det lediga stiftet,
kallades han 1554 jämte Paul Justen och några andra till
Stockholm. Konungen förordnade då om stiftets delning, så
att Agricola skulle blifva biskop i Åbo och Paul Justen i
Viborg.

Reformationen medförde den verkan, att det finska
språket kom till användning som kyrkospråk. Den lärde 
reformationsvännen Petrus Serkilax hade därtill lagt grund vid
skolundervisningen. Då nu grundsatsen tillämpades, att
gudstjänst skulle hållas på modersmålet, började den här förrättas
på finska. Agricola tog första steget att göra finskan till
litteraturspråk. Han utgaf nämligen finska öfversättningar af
Nya testamentet, Psaltaren och några kyrkopsalmer. Han lär
äfven hafva arbetat för de då ännu hedniske lapparnes
omvändelse till kristendomen.

Bemödandet att göra sig till godo landets naturliga
hjälpkällor och förkofra dess näringslif låg i själfva andan af
konung Gustafs regeringssätt. Upptagandet af myrmalmsjärn
hade i Finland forntidsanor, smideskonsten var af ålder
uppöfvad, och i Savolaks funnos goda rörsmeder. Erik Fleming
öppnade (1542) Finlands första järngrufva i Ojamo, och man
upptog bergverk äfven på andra orter. Det gjordes äfven
försök att upptaga och bearbeta koppargrufvor.
Salpeterstillverkningen vann stor utbredning, i synnerhet under den
påföljande krigstiden. För sin uppdrifna tillverkning af träkärl
var den finska kustbefolkningen af ålder känd. At den föga
utvecklade handeln med utlandet, i synnerhet Reval, Narva
och Novgorod började konungen egna en större uppmärksamhet.
Hos utskickade från borgerskapet i Åbo hörde han sig för
därom 1549 och sade sig då hafva »förnummit, att de hade
ringa förstånd i saken, så att de gjorde både sig själfva och
riket skada, då de ej ens kunde räkna, icke heller kände
hvarken landets mynt eller det utländska, utan lagade alltid så,
att de hade förlust på sina varor hos de främmande; men om
de däraf skulle hafva någon vinning, så måste det ske från
landets egna undersåtar.» Följande året (1550) utgaf han en
»seglations- och handelsstadga» för Finland samt gjorde
anstalt att vid utloppet af Vanda å grunda handelsplatsen
Sandhamn, hvilken skulle draga till sig den ryska handeln på Reval;
invånarne i Raumo, Borgå och Ekenäs fingo sträng befallning
att till denna ort afflytta. Det var första ursprunget till
staden Helsingfors. Likaledes sökte han befrämja dylika
inflyttningar till Åbo och Viborg på det skäl, att landet skulle
hafva mera nytta af tvenne större städer än af många små
köpingar.

De vidsträckta utmarkernas bebyggande låg konungen
synnerligt om hjärtat; dessa hade af ålder betraktats som
menigheternas allmänningar, där man fritt begagnade skogen,
betesmarkerna och fiskevattnen; men konungen tillerkände
dem här, liksom i det öfriga riket, åt kronan och var betänkt
på att af dem draga bättre afkastning. Ståthållaren på
Nyslott Gustaf Fincke arbetade nitiskt för bebyggandet af
»savolaksarnes lappmark» norrut; däraf uppstod med tiden Kuopio
och dess län. Likaså bröts bygd i Tavastlands, Satakundas
och Österbottens utmarker. Men på detta sätt utbredde sig
de svenska nybyggena alltmera öfver gränsen af områden, på
hvilka ryssarne gjorde anspråk, i synnerhet norrut, där konung
Gustaf ville hafva den svenska Finnmarken utsträckt ända till
Kola, medan ryssarne åt sig ville förbehålla det nordliga
landområdet ända ned till Bottniska viken.

Efter tsar Vasilis död (1533) blef därför freden med
Ryssland alltmer osäker. Med den nye tsaren Ivan Vasiljevitsjs
förmyndare afslöts väl öfverenskommelse om en fred på 60 år,
räknade från den 25 mars 1537, men man kom genast i tvist
om gränsregleringen. Från ryska sidan förklarade man rent
ut, att »den som mesta makten hade, han skulle lägga
rågången, hvar honom syntes». I gränsområdena öfvades
alltjämt barbariska våldsamheter, som till slut måste leda till ett
fredsbrott. Medan Dackefejden pågick, fann konung Gustaf
rådligast att »fara lämpligen och skönligen med saken, till
dess lägenheten sig annorlunda och bättre därtill skicka kunde»;
han rådde Nils Grabbe, som då var höfvidsman i Viborg, att
»icke ännu klamra eller pucka för mycket med samma
ryssesällskap». Under tiden öfvade inbrytande ryssar alltjämt
vildsinta illdåd. Nils Grabbe lät sitt krigsfolk bryta in öfver den
ryska gränsen, men blef därför afskedad 1545; han fick i
Viborg till efterträdare Måns Nilsson och Gustaf Fincke, hvilka
ålades att bruka större försiktighet.

På ett möte i Åbo 1547 öfverlades om ett bättre
ordnande af Finlands försvarsväsen. Särskildt beslöts, att Viborgs
slott skulle ombyggas och besättningen därstädes förstärkas.
Försvarskrafterna befunnos i öfrigt otillräckliga för att göra
den inbrytande fienden tillräckligt motstånd på öppna fältet;
man måste därför inskränka sig till att göra honom afbräck
vid vägar, strömmar och pass, att afskära honom tillförsel
samt borttaga eller förstöra hans tross. Adeln och bönderna
uppmanades att efter bästa förmåga rusta sig. Vid Vuoxen
byggdes ett träfäste, och i närheten af Systerbäck uppfördes
en förmur, kallad Kivinäbb (Kivinnapa). I Sverige
uppbådades frälsemanskapet, och de värfvade trupperna, såväl
inhemska som utländska, höllos i beredskap.

Hela finska gränsen hemsöktes under året 1554 af
inbrytande ryska skaror, hvilka föröfvade en mängd illdåd.
Sålunda inträffade ej sällan, att tillfångatagna finnar fastbundos
vid träd och sakta sveddes till döds vid perteld, eller att de
lefvande nedkastades i brunnar. På sommaren skickade
ståthållaren i Novgorod, Paletski, ett sändebud vid namn Kusmin
under sken af att vilja underhandla; men Kusmin arresterades
som spion och fördes till Sverige, där han kvarhölls och lär
hafva uppfört sig på ett ganska anstötligt sätt. Fogden på
Kivinäbb, Anders Nilsson, drog då härjande in öfver den ryska
gränsen, hvarefter ryssarne, 8000 man starka, inbröto på det
finska området och foro där fram värre än förut. Öfver
fogdens tilltag blef därför konung Gustaf mycket missnöjd. »Det
synes oss», skref han, »att Anders Nilsson har handlat i sin
befattning som en förrädare och som den, hvilken icke borde
lefva, efter han och flera hans vederlikar, oss alldeles
oåtsporda och utan vår befallning, mera för deras egen girighets,
nyttas och fördels skull än för vårt eller rikets gagn och
bästa hafva företagit sig att bedrifva mord och brand bland
de ryssar och därmed uppväckt dem mot den landsändan
Finland». Anders Nilsson afsattes från sin befattning och
skickades till Stockholm för att där undergå rannsakning.
Konungen fann emellertid, att fejden med Ryssland ej kunde
längre undvikas och ansåg tillfället lägligt att gripa sig an
därmed.

*
</chapter>
<chapter name="Ryska kriget">
<h2><small>Ryska kriget.</small></h2>

Sedan Ivan Vasiljevitsj lagt de tatariska furstendömena
Kasan och Astrakan under Ryssland, vände han sina
eröfringsplaner västerut och hotade då ej blott Finland utan ännu mer
Lifland och Polen. Med stormästaren af Lifland och konungen
af Polen förde konung Gustaf underhandlingar och hade af
dem fått löfte om bistånd. I förlitande därpå ville han nu
med vapenmakt afgöra de långa tvisterna och göra ett slut
på det pinsamma osäkerhetstillståndet.

I januari 1555 ryckte en större rysk styrka fram mot
Viborg, men såg sig där ingenting kunna uträtta. Då en trupp
gaf sig ut på Revonhäntä fjärd att där hålla öfverläggning,
brast isen, hvarvid flertalet drunknade. I mars drog en rysk
härskara, omkring 12,000 man, under befäl af Ivan Bibikot
öfver Systerbäck. Fogden på Kivinäbb hade hos sig några
rotar ryttare och knektar samt en skara uppbådade bönder,
tillsammans vid pass 1000 man. Ryssarne kommo
anstormande med vildt härskri; men när de såga svenskarne hålla
sig stilla och tysta, stannade de på ett pilskotts afstånd.
Bibikof drack då Jöns Månsson till ur ett stop brännvin och
slängde det sedan ifrån sig utefter marken för att därmed
uttrycka sitt förakt. Jöns Månsson aflossade då sina medförda
två små kanoner med den verkan, att Bibikof stupade och
»fjädrarne på de store bojarerna flögo i vädret». Efter en
kort strid togo ryssarne till flykten, sedan de lidit en förlust
af 600 man, 500 hästar och 2000 vapen af olika slag. Till
den segerrika utgången bidrogo i synnerhet »de skidekarlar,
hvilka med rör kunde skjuta». Under våren och sommaren
upprepades dylika ströftåg med mer eller mindre framgång.
Två gånger hemsöktes det aflägsna Österbotten med mord
och brand.

»Saken är nu så vidt kommen, att man intet annat kan
hafva att vänta af ryssarne, utan en uppenbar fejd», skref
konung Gustaf i början af maj. Af den lifländske härmästaren,
hvilken sökt förbund med honom, stod nu ingen hjälp att få,
och ingen erhölls heller från Polens sida. Rustningarna i
Finland bedrefvos emellertid med all kraft. Adeln tillhölls att
»utgöra det mesta de efter sin yttersta makt förmådde»;
förmögnare präster ålades att uppsätta ryttare; äfven af städerna
kräfdes manskap, så att Åbo skulle uppsätta 200 knektar,
Helsingfors 150 och Viborg 100. Från Sverige sändes
krigsförnödenheter, hästar och lifsmedel till Finland. I början af
juni uppfordrades adeln i Uppland, Södermanland,
Östergötland och några andra landskap att »med godt och dugligt
krigsfolk och ett halft års kost oförsumligen begifva sig till
Stockholm», öfver hela Sverige utskrefs en gärd, men för att
ej väcka oro bland allmogen fick ej omtalas, att denna gärd
upptogs för ett krig med Ryssland. Birger Nilsson Grip
beordrades att med en del af det småländska krigsfolket
skyndsamt draga till Stockholm, sedan han i Småland uppburit en
kostgärd af hvarjehanda lifsmedel. I Stockholm förenade sig
de värfvade tyska knektarne med de uppbådade svenska.
Därifrån afgingo den 21 juni 11 galejor med en del af trupperna
samt en mängd lifsförnödenheter till Helsingfors. I början af
följande månad afgick Jakob Bagge med en ytterligare
sändning af manskap och krigsförnödenheter till Viborg, dit han
anlände den 18 juli. Han hade i uppdrag ej blott att hålla
landvärn vid gränsen, utan äfven att hos ryssarne inhämta,
hvarför de stort freden och hvad Sveriges rike af dem för
framtiden hade att vänta.

Jakob Bagge anträdde därför på eget bevåg med de skepp
och det manskap, som han hade till hands, ofördröjligen en
färd uppför Neva till närheten af Nöteborg. Till honom kom
då i början af augusti en rysk bojar, som sade sig vara
utsänd af höfvidsmannen på Nöteborg och å dennes vägnar
tillsporde Bagge, hvi han kommit in i storfurstens rike utan
sändebudslejd. Jakob Bagge svarade, att han ej vore
sändebud, utan krigsman, och att han infunnit sig för att
tillförlitligt få veta, om storfursten ämnade hålla den med
»korskyssning» bekräftade freden. Han förklarade, att denna fred af
ryssarne blifvit störd genom upprepade fientligheter vid
gränsen, hvarför det vore nödvändigt, att storfursten skickade ett
fullmyndigt sändebud från Moskva och icke blott från
Novgorod för att med konung Gustaf i Stockholm förhandla om
bristernas afhjälpande på båda sidor. Bojaren lofvade att
därom göra anmälan, och att svar skulle afgå till Viborg inom
14 dagar. De skildes åt som vänner, sedan Bagge förklarat
sig hafva företagit denna färd på eget bevåg och åt bojaren
förärat några af sina kanoner.

Konung Gustaf var nu besluten att själf i spetsen för en
härsmakt draga till Finland och tillse, »att den landsändan i
någon måtto bättre måtte blifva försedd och försvarad, än som
nu varit hafver». Sedan han förordnat hertig Erik att förestå
regeringen i Sverige, afseglade han i början af augusti, åtföljd
af hertig Johan, på en med trupper och krigsförnödenheter
väl försedd flotta samt anlände den 13 augusti till Åbo. Af
den lifländske härmästaren väntade han sig fortfarande bistånd.
Till Åbo kom från Viborg en utskickad, hvilken medförde en
skrifvelse från Jakob Bagge. Han omtalade, att meniga
krigsfolket samt bönderna i Savolaks och Karelen ledo svår
lifsmedelsbrist och gärna ville skaffa sig underhåll genom ett inbrott
i fiendens land. Jakob Bagge meddelade, att han tagit
kännedom om farleden och lägenheterna för ett anfallståg mot
Ingermanland. Därtill kom ett rykte, att storfursten skulle
vara död och den ryska styrelsen osäker. Allt detta gjorde,
att konungen beslöt att skrida till angrepp. Budbäraren
återsändes (21 aug.) till Viborg med befallning till Bagge att med
krigsfolket och flottan draga in på det ryska området för att
snarast möjligt sätta sig i besittning af Nöteborg, Käksholm
och Koporje. Inloppet till Nevaströmmen borde hållas väl
blockeradt. Så mycket som möjligt borde man med goda
ord förmå ryssarne att underkasta sig, men icke sätta någon
lit till deras löften.

Så snart Jakob Bagge erhållit detta budskap, gjorde han
sig genast färdig. Den 10 sept. inskeppade han sig i Viborg
med en krigsstyrka af omkring 4000 man. Själf var han
öfverbefälhafvare och hade särskildt flottan under sin ledning,
Landttruppernas befälhafvare voro till största delen män, som vunno
ryktbarhet i den påföljande tidens krigshistoria: Klas
Kristersson Horn till Åminne och Henrik Klasson Horn till Kankas
anförde fotfolket, Nils Boje af Gennäs rytteriet och Erik Spore
artilleriet. Manskapet var emellertid illa utrustadt och led stor
brist. Den 15 september anlände trupperna till Nöteborg och
slogo läger utanför slottet, medan flottan tillspärrade
Nevaströmmen. Slottet besköts utan framgång, enär murarna
befunnos mycket tjocka och kanonerna ej kunde få någon
lämplig plats. Lika fruktlösa voro äfven de stormningsförsök, som
gjordes. Därtill kom en alltmer svåruthärdlig lifsmedelsbrist
samt annalkandet af en stark rysk undsättningshär. I följd
däraf fann Bagge nödvändigt att upphäfva belägringen, sedan
den varat endast ett par veckor.

Under tiden hade konungen sjöledes begifvit sig längs
kusten från Åbo till Viborg för att vara händelserna närmare.
I Helsingfors dröjde han en vecka (2—8 sept.). De
underrättelser, som han där fick, voro alla af nedslående art. Den
lifländske härmästaren, som uppmuntrat till kriget, slöt, sedan
det väl kommit i gång, enskild fred med Ryssland; han
visade sig hafva »ställt sina saker således, att han gärna ville
föra konung Gustaf i håret med ryssarne och själf med dem
intet hafva att skaffa». Sedan konungen i slutet af september
anländt till Viborg, förnam han snart återtåget från Nöteborg
och andra därmed följande missöden. Den 29 sept. bröto
landtrupperna upp för att anträda återtåget, men Bagge måste
i följd af ihållande motvind ligga kvar med sina fartyg. Vid
middagstiden uppblåste en häftig storm, som dref fartygen
mot Nöteborgs slott, så att de voro nära att falla i fiendens
händer. Bagge lyckades emellertid föra sitt artilleri i land
och mottog därmed de angripande ryssarne så eftertryckligt,
att de måste hals öfver hufvud återvända. Följande dag
(30 sept.) uppblåste en gynnsam vind, och Bagge drog
sig då med sina fartyg utför Nevaströmmen, men hade
därunder åtskilliga strider att utkämpa med de från båda
stränderna angripande ryssarne, så att han ej utan förlust
slog sig igenom till Viborg, dit han anlände den 4 oktober.
Landtrupperna angrepos under sitt återtåg af en vida
öfverlägsen rysk härstyrka, hvilken anfördes af furstarne Andrei
Nogtev och Simeon Sjeremetjev. En strid hölls (3 okt.),
hvari de angripande fienderna trots sin öfvermakt drefvos
på flykten. De återkomna trupperna lägrade sig i Euräpää
vid gränsen; men då den kringboende allmogen ej mäktade
underhålla dem, drogs flertalet af dem till Viborg.

Konungen beklagade sig nu bittert öfver, att han låtit
förleda sig till företagandet af detta krig. Till all lycka
inställde ryssarne vidare fientligheter på senhösten, och man
fick sålunda rådrum att ytterligare förstärka krigsmakten vid
gränsen. De knektar, som stått under Jon Varg i Österbotten,
fingo tillsägelse att draga genom Savolaks till Euräpää samt
försågos med lifsmedel och vinterkläder; till deras förstärkning
påräknades ett allmogeuppbåd, »de 1500 unga karlar, hvilka
blifvit uppskrifna och antagna till konungens tjänst i Österbotten».
Anstalt vidtogs att i Reval värfva 2 fänikor knektar samt
omkring 300 ryttare. Till borgläger för hufvudstyrkan bestämdes
slutligen Lappvesi (Villmanstrand). Till öfverbefälhafvare öfver
trupperna vid sydöstra gränsen förordnades Abraham
Lejonhufvud och Birger Nilsson Grip; Jakob Bagge och Klas
Kristersson Horn fingo befälet öfver fotfolket. Trupperna i
Finland utgjorde vid årets slut omkring 8000 man, förlagda dels
i Viborg, dels i Lappvesi. Därtill kommo besättningarna i
Nyslott och Kivinäbb. Senare på vintern samlade sig omkring
1000 uppbådade bönder.

Den 27 okt. afreste konungen från Viborg och begaf sig
efter kortare uppehåll på skilda ställen till Helsingfors, där
han kvarstannade under senare hälften af november. Här
utfärdades påbud i syfte att ordna folkuppbådet och planlägga
den blifvande krigföringen. Invånarne i Viborgs och Nyslotts
län skulle gå man ur huse, då de därtill uppfordrades; i öfriga
landsändar skulle utrustas hvar fjärde eller femte man.
Frälsemän, präster och länsmän skulle uppsätta ryttare. I
Kumogårds län skulle folk värfvas. Ryttarne borde förse sig med
»glafven och rör» samt borde i blifvande strid först afskjuta
sina rör och sedan angripa med glafven. Knektarne borde
vara iförda harnesk samt föra spetsar eller hillebarder; en del
af dem borde dessutom förse sig med »små sinterör» (pistoler
med hjullås). Knektar, som ej hade några »packhättor»
(stormhattar), borde skydda hufvudet med runda järnplåtar i sina
hattar. Bland manskapet borde utspridas, huru »ynkligt och
obarmhärtigt» ryssarne plägade handtera sina fångar, »och är
förmodandes», skref konungen, »att när den menige hop om
sådan de ryssars obarmhärtighet blifva undervista, skola de 
blifva desto hetsigare uppå ryssarne och dess manligare
motstånd göra dem, när omtränger». De särskilda
truppafdelningarna borde hållas sammandragna så nära hvarandra som
möjligt. I strid skulle först artilleriet användas; då dess eld
gjort tillbörlig verkan, skulle ryttare och knektar angripa. Före
striden borde manskapets mod uppeldas med »några starka
drycker», såsom brännvin, rhenskt vin eller mjöd, »så att hvar
finge en god dryck, uppå det de dess mer oförfärade vara
skulle och lättsinnige till att gripa fienderna an med all makt,
om man kommer med dem till verket. Hvar fienden
förmodades vilja tränga fram, skulle väldiga bråtar huggas, helst på
båda sidorna längs utmed vägen, och skulle man »klämma
honom där emellan det likaste man kunde». Under marscher
borde dugliga ryttare sändas ett godt stycke i förväg för att
kunskapa. Fogdarne i landområdet mellan Viborg och
Helsingfors borde underhålla jämn förbindelse med hären.

I november utbröto bland det i Viborg och dess omnejd
samlade manskapet svåra farsoter, hvilka bortryckte flere hundra
man; riksrådet Måns Johansson (Natt och Dag) hörde till dem,
som då skördades af döden. Men manskapets antal fylldes
åter genom de förstärkningar, som från Sverige öfverfördes;
i december anlände två fänikor smålandsknektar och kort efter
nyåret en fänika västgötaknektar. Ryssarne hade emellertid
under december månad sammandragit stora truppmassor vid
Novgorod. Innan de satte sig i rörelse, föreslogs från ryska
sidan ett sammanträde vid Systerbäck, där alla stridigheter
skulle rannsakas och afgöras. Detta förslag hade emellertid
en så högmodig lydelse, att det ej kunde antagas. Det gick
ut på, att konung Gustaf själf eller hans son Johan skulle
infinna sig, medförande Jakob Bagge och andra, som vållat
krigets utbrott, på det dessa genast skulle straffas. Konungen
borde tillika genom en särskild till storfursten afsänd
beskickning afbedja »sitt brott». I skrifvelse af den 3 januari 1556
tillbakavisades detta förslag såsom kränkande, ty det vore icke
»sedvana hos kristna herrar och furstar, att de uti egen
person gifva sig i sådana farligheter med mindre, än att lika
personer komma uppå båda sidor».

Kort därefter bröt den stora ryska hären upp. Af en 
sedermera tagen rysk fånge uppgafs den utgöra 54,000 man,
hvilket torde komma sanningen närmast; på svenska sidan trodde
man den vara minst dubbelt så stor. Den bestod emellertid
till största delen af oordnadt och sammanrafsadt folk. Nils
Boije och Erik Spåre, som med sitt manskap stått posterade
vid Kivinäbb, sågo sig ej kunna behålla denna ställning mot
fiendens oerhörda öfvermakt. De antände därför
träbefästningarna och drogo sig tillbaka till Viborg, dit de anlände den
13 januari. Under förfärliga härjningar framryckte nu den
stora ryska hären mot Viborg; från stadsmurarne kunde man
se, huru himmelen i öster färgades röd af lågorna från
antända byar och gårdar. En half mil utanför Viborg
sammanstötte den svenska dagvakten, endast 500 man stark, med
fiendens förtraf, som utgjordes af lätt rytteri. Öfverraskad af
detta plötsliga möte såg sig den svenska styrkan ur stånd att
draga sig tillbaka och måste därför upptaga den olika striden.
Det blef ett skarpt fäktande, och knektarne voro nära att
blifva öfvermannade, då förstärkning i rättan tid anlände från
staden. Nu vände sig stridslyckan på svenskarnes sida; det ryska
rytteriregementet drefs på flykten, och dess båda befälhafvare
blefvo illa sårade. Men snart kom en större rysk truppstyrka,
anförd af Simeon och Nikita Sjeremetjev, uppsamlade de
flyende och förnyade striden med ökad makt. Nu blef det
svenskarnes tur att vika; de drogo sig till en höjd, som redan
förut torde varit besatt af ytterligare tillkomna landsmän. Där
utkämpades en häftig strid, hvarunder Nikita Sjeremetjev
sårades och svenskarne ännu en gång syntes få öfverhanden.
Men då framsprängde från ena sidan en trupp vilda tatarer,
anförd af den astrakanske prinsen Kaibula, och från en annan
sida sökte Ivan Sjeremetjev med en rysk härafdelning kringgå
ställningen. Då svenskarne sålunda angrepos från alla håll
och voro i fara att afskäras från återvägen, måste de under
fortfarande hård kamp slå sig igenom för att komma tillbaka
till Viborg. Detta lyckades till slut, men de förföljande
ryssarne trängde så tätt efter, att de först af artillerielden från
slottets murar kunde hejdas.

Redan samma dag (21 jan.) stod hela den ryska hären 
samlad utanför Viborg. Följande dag började fienden beskjutningen
med ett artilleri af »15 halfslangor» och 2,000 »dubbelhakar»;
den fortsattes i två dagar, men gjorde ingen synnerlig skada.
I själfva verket måtte ryssarne utanför Viborg hafva gjort
samma erfarenhet som svenskarne utanför Nöteborg, ty deras
stora här drog sig inom kort tillbaka. Enligt konungens
berättelse lär en ringa tillfällighet hafva påskyndat detta deras
beslut. Under natten till den 24 jan. voro hingstridarne
sysselsatta med att köra in hö från ladugården till slottet. Som
det var barvinter, måste höet köras på vagnar öfver den
långa kafvelbro, som ledde mellan slottet och ladugården.
Däraf uppstod ett starkt buller, som under den mörka, tysta
natten tycktes ryssarne än mera förvånande. De inbillade sig
att det härrörde från någon betydande truppförstärkning, som
under natten anländt, och påskyndade därför sitt uppbrott.
Redan under natten afsände de sitt artilleri, och i dagningen
aftågade de till Perho by i omnejden af Viborg. Några
tusen man kvarlämnades i lägret för att dölja hufvudstyrkans
aftåg. Men Jakob Bagge märkte snart, huru därmed förhöll
sig, och gjorde redan samma morgon ett häftigt utfall mot
det ryska lägret. De därstädes kvarlämnade ryssarne togo
då med sådan hast till flykten, »att de rände på hvarandra
och så trängdes om vägen, att de redo omkull månget träd».

Viborg blef sålunda räddadt, men krigets lidanden 
hemsökte ännu en tid andra orter i landet. De återtågande
fienderna foro vildsint fram och ödelade hela landet mellan Viborg
och den ryska gränsen. Samtidigt med belägringen hade en rysk
ströfkår framryckt till Lappvesi och öfverraskade därvarande
trupper, hvilka togo sådan »flucht, att Gud må sig däröfver
förbarma, så att de rände 24 mil, förrän de sågo sig om».
Under sitt härjningståg utmed Vuoxen togo ryssarne, såsom
deras egna krönikor berätta, så många fångar, att en finsk
kvinna såldes för 15 kopek, en finsk man för 10. Mindre
härjningståg anställdes på flera andra håll. En och annan gång
lyckades det för de svenska trupperna att sätta en gräns för
denna ödeläggande framfart. Efterhand drogo emellertid de
ryska trupperna tillbaka öfver gränsen, och fredslugnet
återinträdde. Konungen vågade dock ej hoppas på dess långvarighet.
Han hade förnummit, att ryssarne plägade börja sina krig vid
nytändningen, men »så länge nedan är, hvila deras hästar och
förstärka sig med mera folk och andra nödtorfter, och sedan
åter uppå andra nyet falla igen med all makt». Svante Sture
förordnades till befälhafvare för krigsfolket i Tavastland, till
hvars förstärkning ytterligare trupper anvisades. Klas
Fleming förordnades till anförare för en afdelning beväpnade
skidlöpare, hvilka under det gångna kriget gjort god tjänst.

Konungen motsåg därför framtiden med oro, helst som
han icke mycket litade på Finlands befolkning. »Snarast
sagdt», skref han till hertig Erik, »här i landet är platt intet
att lita på, och där ryssarne få öfverhand öfver det krigsfolk,
vi hafva fått hit från Sverige, så är här platt intet att
förlita sig till, utan detta hela Finland är platt förloradt. —
Käre son, vi äro nu så illa och i så stor fara utsatta, att vi
aldrig tillförene i sådan nöd och farlighet varit hafve, och
kunne oss icke nogsamt därom beklaga. Gud allsmäktig må
veta, hvad råd vi finna skola, och där han icke besynnerligen
vill göra oss hjälp och bestånd, så är det platt ute med oss».
Själf begaf konungen sig med gemål och barn i början af mars
till Åland, där han tillbragte två månader på Kastelholm.
Under den tiden fick hans oro en vidskeplig tillsats genom
företeelsen af en stor komet, som då visade sig på himmelen.
»Käre son», skref han till hertig Erik, vi kunna dig icke
förhålla, att en stor cometa hafver synts här uti Finland en lång
tid, hvilken hafver stått från nordosten till sydvästen. Så efter
sådana skräckeliga himmelstecken pläga gemenligen något
ondt betyda, därför såge vi gärna, att du ville förmana
ordinarios där i Sverige, det de måtte tillsäga alla kyrkopräster
öfver hela riket om allmänneliga böner till den allsmäktige
Gud, att han värdigas nådeligen afvända hvad straff och plåga
som samma cometa betyder, och att han eljest ville vara oss och
meniga riket mild och barmhärtig». Någon fara för ryssarne
bådade emellertid ej kometen, ty de höllo sig fortfarande stilla.

En nyare svensk militärskriftställare, som gjort detta krigs
historia till föremål för specialforskning, och hvars arbete <footnote><i>L. G. Tidander.</i> Kriget mellan Sverige och Ryssland åren 1555—57.</footnote>
har hufvudsakligen följts, har, med ledning af krigsarkivets

handlingar, lämnat en öfversikt af de svenska stridskrafternas
fördelning i Finland vid början af året 1556. Man får
därigenom en liten öfverblick af den svenska krigsmakt, som
kunde i ett krig på utländsk botten användas. I lägret vid
Viborg lågo 8 fotfolksfänikor, däraf 3 småländska, 2
östgötiska, en västmanländsk, en norrländsk och en tysk samt
(sannolikt) 4 ryttarfanor, däraf 3 finska och en svensk. Till
Nyslotts försvar fanns att tillgå en besättning af nära 300 man
samt den österbottniska allmogefänikan, omkring 700 man.
I lägret vid Lappvesi stodo två dalkarsfänikor fotfolk och
två svenska fanor rytteri. I Åbo stodo tre fotfolksfänikor,
en småländsk, en västgötisk och en östgötisk. Det svenska
manskapet bestod således hufvudsakligen af fotfolk, hvilket
förnämligast uppsattes af de landskap, som mest deltagit i
Dackefejdens kamp: Småland med 4, Östergötland med 3
och Dalarne med 2 fänikor. De småländska fänikorna
utgjorde fotfolkets hufvudstyrka i den hårda striden utanför
Viborg. Den svenska flottan, åt hvilken konung Gustaf städse
egnat en stor omsorg, räknade vid denna tid 40 större och
mindre fartyg.

*
</chapter>

<chapter name="Freden med Ryssland">
<h2><small>Freden med Ryssland.</small></h2>

Ryssarne hade väl redan före krigets utbrott visat sig
benägna till fred, men på ett sådant sätt, att den ej utan
förödmjukelse kunde uppgöras. Så blef äfven fallet efter deras
återtåg från Viborg. Redan i februari 1556 aflät därom
ståthållaren i Novgorod Mikael Glinskoi en pockande och
öfvermodig skrifvelse »efter ryssarnes högfärdiga grofhets art» till
de i Viborg församlade rådsherrarne. Konung Gustaf fann
det emellertid ej rådligt att tillbakavisa detta anbud. I ett
bref (14 mars) till rådsherrarne utlät han sig, att han alltid
varit benägen för fred och enighet, och att han nu vore det
än mera, då han funnit, att man vore »alltför svag till att
göra den väldiga makt, som fienderna åstadkommit, motstånd
och afbräck. Han ville gärna ingå en förlikning på sådant
villkor, att gränserna skulle förblifva oförändrade, såsom 
föregående svenska konungar i många hundrade år haft dem».
Kort därpå (21 mars) afslöts stillestånd af befälhafvarne på
båda sidor om gränsen. För att i enskilda tvistepunkter
åvägabringa förlikning anordnades underhandlingsmöten vid gränsen.

<img r id="718">Ivan Wasiljewitsch.</img>
I början af juli afsändes kyrkoherden i Åbo Knut
Johansson till storfursten med fredsförslag från konung Gustaf,
hvilken vid denna tid återreste till Stockholm, sedan han åt
sin son Johan öfverlåtit Åbo och Kumogårds län samt Åland
som ärftligt hertigdöme, hvarjämte denne äfven sattes att
förestå styrelsen öfver hela Finland. För att gifva ökadt
eftertryck åt underhandlingarna och göra sig beredd på ett
ogynnsamt utfall däraf bedref konungen efter sin återkomst till riket
krigsrustningarna med
oförminskad fart. Till Stockholm
inkallades rytteri och fotfolk från
flere håll, i synnerhet från
Småland, samt öfverfördes under
sommaren och hösten efterhand
till Finland. På samma gång
inleddes äfven underhandlingar
med andra makter för att stärka
rikets ställning gent emot
Ryssland. För Danmark framhölls
det hotande i den ryske storfurstens eröfringspolitik, som
ginge ut på »att han sådan monarchia, makt och välde
kunde bekomma här i Europa, som turken med sitt tyranni
hade fått i Asien och Afrika, hvilket ville blifva alla kristna
herrar och regenter, städer och landskap kringom hela
Östersjön en oförvinnelig skada och fördärf, hvar de icke ville i tid
tänka på detta hans förehafvande allvarligen att förekomma».
Till England afgick en beskickning, som skulle söka förmå
drottning Maria att förbjuda sina undersåtar bedrifvandet af
den handel, som öfver Arkangelsk öppnats med Ryssland.
Dessa förkänningar, hvilka till intet resultat ledde, visade sig
emellertid snart öfverflödiga.

I september kom Knut Johansson tillbaka från sin
beskickning och mottogs af konungen i Eskilstuna. Han
medförde ett bref från storfursten, hvilken väl utlät sig »något
skarpt och trotsigt, såsom de ryssar alltid pläga göra», men
dock visade sig benägen för fred och begärde, att svenska
sändebud skulle vid årets slut infinna sig i Moskva. Konungen
gick med nöje in på detta förslag. Till sändebud utsåg han
ärkebiskopen Laurentius Petri, biskopen i Åbo Mikael Agricola,
riksråden Sten Lejonhufvud, Bengt Gylta och Knut Lillje samt
sekreteraren Olof Larsson. I början af november afreste de
från Stockholm, medförande stora skänker till tsaren och ryska
stormän. Resans svårigheter gjorde emellertid, att de i
början af december ej kommit längre än till Viborg. Därför
begärdes och erhölls uppskof till början af följande år med
afresan till Ryssland.

Den 10 januari 1557 anträdde de i Viborg församlade
sändebuden sin afresa, hvilken blef uppfylld af många
besvärligheter. Då de den 28 jan. anländt till Novgorod,
blefvo de där i början rätt väl underhållna, men fingo ej gå
ut ur sitt härberge eller tala med någon annan än dem, som
därtill fått uppdrag. Den 2 febr. uppkallades ärkebiskopen
och Sten Lejonhufvud till ståthållaren, som tillsade
beskickningen att afresa två dagar därefter. Men då uppstod ett
svårt yrväder, hvarför sändebuden ej kunde gifva sig af; då
fingo de den aftonen hvarken underhåll eller hästfoder.
Följande morgon, då de skulle afresa, föreföll ett häftigt
uppträde med anledning däraf, att en helgonbild i härberget
blifvit skadad genom något okynne af en till beskickningen
hörande tjänare; denne måste då utlämnas till undergående af
straff. Sedan sändebuden ändtligen fått anträda afresan,
tillryggalades den mödosamma färden till Moskva, dit de
anlände den 21 februari. Tre dagar därefter fingo de företräde
hos tsaren, öfverlämnade sina skänker och undfägnades med
en präktig måltid. Men sedan blef det under ett par veckor
ingen vidare underhandling af, emedan den ryska fastlagen
inföll, då storfursten »fastade och lefde gudeligen, så att han
i den tid ingen handel företaga plägade.» Ändtligen blefvo
sändebuden ånyo uppkallade på slottet den 9 mars. Till
vedermäle af sin nåd frigaf storfursten 8 svenska fångar utan lösen.
Underhandlingarna fortgingo under de följande dagarne och
ledde till önsklig uppgörelse.

Storfursten visade sig synnerligen nådig mot ärkebiskopen
och uttryckte vid ett af sammanträdena sin önskan att få höra
ett religionssamtal mellan denne och en af de lärdaste ryska
prästerna. Det blef villigt efterkommet; ärkebiskopen talade
i början på latin och den ryske prästen på grekiska, men
storfursten kunde ej begripa någotdera språket. Det
öfverenskoms då, att samtalet skulle af båda föras på grekiska och,
allt som det fördes af en tolk för storfursten uttydas på ryska.
Men tolken, som illa förstod de teologiska konstuttrycken, gaf
storfursten sådana tydningar, att en af de närvarande svenska
herrarne, hvilken förstod både grekiska och ryska, ej kunde
återhålla sitt löje. Storfursten lät då inställa samtalet, men
till vedermäle af sin nåd hängde han öfver ärkebiskopens axlar
en tung guldkedja och förärade honom andra skänker. Det
ofta upprepade talet om svenska mäns okunnighet, hvilken
skulle hafva nödgat konungen att vända sig till utländingar,
får genom detta lilla uppträde en belysning; kunnigt svenskt
folk hade konungen att tillgå såväl i början af sin regering
som vid slutet.

Den 3 april anträdde sändebuden sin hemresa och
framkommo den 10 till Viborg. Dagen förut dukade Mikael Agricola
under för resans besvärligheter; han afled i närheten af
Euräpää, då man på hans begäran skulle hjälpa honom upp af
släden. I maj återkommo sändebuden till Sverige och
mottogos med glädje af konungen på Strömsholm, där han som
bäst var sysselsatt med att anlägga en sätesgård. Sedermera
hemsändes efter hand de svenska trupperna till Finland.

Det i Moskva uppgjorda fördraget stadgade en fred på
40 år. För bestämmandet af gränsen skulle ett möte hållas
vid Vuoxen 1559. Ostörd handelsförbindelse mellan
Novgorod och svenska orter fastställdes; äfven uppläts af svenska
köpmän fri väg till Moskva, Kasan och Astrakan. Sin
bekräftelse af detta fredsslut meddelade konung Gustaf till en
rysk beskickning, hvilken, 100 man stark, i juli anlände till
Stockholm, hvarefter han »lät med ståtliga föräringar i
förgyllda silfverkredents dem affärda».

För underhandlingen vid det aftalade gränsregleringsmötet
skulle det år 1323 afslutna fredsföredraget i Nöteborg läggas

till grund. Men enligt dettas bestämmelser skulle den svenska
gränsen, sådan den nu var, hafva måst flyttas tillbaka, och
därtill var konung Gustaf ingalunda benägen. Han fick reda
på en annan redaktion af nämnda fredsslut, hvilken, såsom
sedermera befunnits, var förfalskad, men hade det företrädet
att innehålla för Sverige fördelaktigare bestämmelser. Denna
redaktion, om hvars äkthet han ej synes haft något tvifvel,
ålade han de till Vuoxen afresande sändebuden att hålla sig
till. Gränsregleringsmötet kom emellertid ej till stånd under
konung Gustafs regering i följd af svårigheter, som upprestes
från den ryska sidan.

*
</chapter>

<chapter name="Handeln och köpstäderna">
<h2><small>Handeln och köpstäderna.</small></h2>

För konung Gustaf förelåg uppgiften att åter väcka till
lif den svenska handeln, hvilken under det hanseatiska trycket
blifvit så godt som kväfd, samt föra den ut på de öppnade
nya vägarne, i synnerhet västerut. Äfven på detta område
ville han bestämma och reglera allt efter sitt sinne samt
styra utvecklingen genom sina förordningar och taxor. Hans
förfarande därvid utgick från ett åskådningssätt, som i
allmänhet tillhörde hela detta tidehvarf, men fick
kännetecknande färg af hans personliga lifsuppfattning, sinnesart och
intresse.

Handeln skulle först och främst, så vidt möjligt var,
bindas vid köpstäderna, hvilkas borgare skulle tjäna riket
med sin köpenskap, liksom bönderna med sitt jordbruk.
Handelsrörelse på landsbygden eller s. k. landsköp förbjöds
därför upprepade gånger och belades med stränga straff, till
och med lifvets förlust. Om konungen än ej insåg
orimligheten af denna våldsamma inblandning i undersåtarnes lofliga
köpenskap, så fick han åtminstone under Dackefejden syn
på faran af att drifva den för långt. Sålunda utlät han sig
1543 till Botvid Larsson: »Som du skrifver, att vi skulle
afskaffa alla de landsköpare här i landet äro, så kunna vi
icke annat därtill svara, utan i liknelsevis, att så möjligt det
är de gode män, där i Stockholm bo, att få oss alla de
ulfvar i skogen löpa, lika så möjligt är det oss att afskaffa
alla landsköpare här i landet. Annat svar uppå denna tid
veta vi icke gifva uppå den artikel.» Ordalagen visa
tillräckligt, att han fasthöll vid grundsatsen, om han än något
gaf efter i tillämpningen.

På ett rådsmöte i Uppsala 1546 uppsattes stadgar till
handelns reglering, närmast i syfte att afhjälpa den dyra tid,
som länge varit rådande. Spannmål skulle ej få säljas eller
köpas dyrare än efter den markegång, som uppgjordes på
distingsmarknaden i Uppsala. Landsköpsmän skulle »platt
förbjudne och aflyste vara»; ville någon »bruka köpenskap
och borgarenäring, då må han med borgarena stadens tunga
draga». Ingen fick »med främmande mans pänningar handla
och vandla»; detta förbud torde närmast varit riktadt mot
ocker, men omfattade i själfva verket hvarje försök till
bankrörelse. Handelsrättighet skulle endast meddelas åt den, som
ägde nödig yrkesskicklighet, och i hvarje köpstad skulle
tillsättas några borgare att däröfver hafva tillsyn. Köpmän
fingo icke efter godtycke drifva handel med hvilka varor som
helst, »utan», heter det, »den som vill vara en krämare,
skall alla tider handla med kramgods och en annan med
annat slikt, ehvad det helst vara kan, lärft, örter eller speceri,
somlige med allehanda kläde, somme med salt, humle, fisk,
smör och annat slikt». I alla städer skulle onyttigt folk tid
efter annan utmönstras, »på det bönderna måge ock bekomma
någon hjälp till deras åker och äng, när de behöfva».
Skeppsfarten skulle inskränkas till bestämda stapelstäder och enhvar
af dem hafva sig föreskrifvet, huru många skepp finge till
sjös brukas. Stapelstädernas köpmän skulle införa utländska
varor från tillverkningsorterna, »på det de icke genom många
mäns händer gå måtte och fördyrade blifva.»

Konung Gustaf nitälskade för en vidsträcktare
utbredning af Sveriges handel med utlandet. Med Lybeck hade
en fredlig uppgörelse träffats, i följd hvaraf staden erhöll
tullfrihet i Stockholm, Åbo, Kalmar och Söderköping. Därmed
voro emellertid ej lybeckarne nöjda; de trådde efter
återvinnandet af sitt forna handelsvälde, hvilket ej längre kunde
medgifvas dem, och i förtrytelsen uppväckte de åtskilliga
tvister, synnerligen om gäldandet af den gamla
pänningskulden. På samtingsmarknaden i Strängnäs 1550, där
ombud från rikets städer voro samlade, öfverenskoms därför, att
köpstadsmännen icke skulle med sina skepp besöka Lybeck
eller hansestäderna, utan hellre vända sig till andra orter
i västra och östra Europa. Genom förbundet med Frankrike
hade handelsförbindelse upprättats med detta land, och
därigenom hade i synnerhet den för Sverige nödvändiga införseln
af salt blifvit fördelaktigt ordnad. Under året 1550
afskickades ett sändebud till England för att inleda
handelsförbindelser äfven med detta land. Från Viborg, som erhöll
nya privilegier, skulle handel drifvas med Novgorod och
andra ryska orter; detta intresse sökte man äfven bevaka i
fredsslutet med Ryssland 1557. Handeln med Reval och de
lifländska orterna sökte konung Gustaf draga till det finska
Sandhamn och det närbelägna Helsingfors.

Det på samtingsmarknaden i Strängnäs fattade och
genom senare åtgärder i verkställighet satta beslutet blef ej
utan sin goda verkan för utvecklingen af rikets handel. »Efter
detta beslut», säger Tegel, »begynte borgare och köpmän
här i riket bruka deras seglats till Frankrike, Spanien,
England och Nederland, och icke så mycket, som de förr plägade,
till de städer här vid Östersjön, synnerligen icke till Lybeck,
och efter de däraf stor fördel hade, att de västvart fingo
köpa utländska varor utaf den första hand, som de i Lybeck
och andra städer uti Östersjön måste köpa af den tredje och
fjärde hand, alldenstund samma städer ock måste hämta deras
varor ifrån förenämnda landsändar; därför förkofrade de
svenske sig i deras köphandel rikligen och väl.»

Stockholm, rikets hufvudstad, var äfven som köpstad
den förnämsta. Konungen hade 1529 stadfäst stadens gamla
privilegier, »förbättrandes dem med några nya.» Till
stadsområdet räknades nu Södermalm, Siklaön och
Helgeandsholmen; desslikes lades »Klara gärde» till stadens mulbete,
men under slottet lydde det mesta af Norrmalm »med
tomtören och de dagsverken, som däraf gå kunna.» Stockholm
var den gemensamma stapelstaden icke blott för mellersta
Sverige och skärgården, utan äfven för Norrland och västra
Finland. Dit ingingo skeppslaster från Lybeck och de
vendiska städerna samt från Riga, Reval och Narva; en och
annan gång ditkom ett skepp från Amsterdam eller
Antverpen. Bland lifsmedelsvaror infördes i synnerhet salt, humle,
sill och torsk, af dryckesvaror vin, öl, »kirsedrank» och
något brännvin; vidare ditkommo, om än sparsamt, specerier
och kramvaror af olika slag samt beklädnadsvaror, i
synnerhet det röda engelska klädet. Från Stockholm afgingo vid slutet
af konung Gustafs regering omkring 50 skepp årligen, icke
blott till städerna vid Östersjön, utan stundom äfven »västvart»
till Holland, England och Frankrike, någon gång ända till
Lissabon. Utförsvarorna voro dels metaller, såsom
osmundsjärn och koppar, dels smör, lax, hudar, talg och tran;
pälsverk, i synnerhet räf-, utter- och mårdskinn utfördes esomoftast
och räknades till de dyrbaraste varor, som vårt land hade
att aflåta. Den under konung Gustafs tid förnyade
anläggningen af »sågkvarnar» gjorde, att utskeppningen af svenska
trävaror redan nu kunde taga sin början. I allmänhet synes
man ej hafva förmått med utförseln betäcka värdet af
införseln, minst i västvarthandeln. Vid slutet af konung Gustafs
regering räknade Stockholm närmare 300 köpmän, af hvilka
ungefär hälften införde varor från utlandet.

<img id="719">Stockholm vid slutet af 1500-talet.</img>


Med företagsamheten i Gäfle var konung Gustaf i början
föga belåten. Han skref därom (1545): »I bruke eder seglats
själsindt nog. Först så vete I inga stort andra vägar än
till danske, lybske, Riga och Reval. Och dit löpe både I
och flere riksens undersåtar, som seglatsen bruka, mest alle
uppå en hop och fylle alla så en stad upp med järn, lax,
finska gäddor, smör och andra svenska varor, att de platt
föraktade äro och ligga i träcken. I mån söka eder några
andra utvägar.» Förebråelsen måtte hafva gjort verkan.
Från Gäfle afgingo under år 1554 till Holland 4 fartyg, förda
af svenska skeppare. Utfrakterna bestodo hufvudsakligen af
»sågebräder, läkter och spiror»; den i utbyte erhållna
införseln bestod af salt och kläde. Under år 1559 afgingo
från Gäfle tre fartyg till Lybeck och Amsterdam med laster
af järn, hudar, »gråverk», sågbräder och läkter; de
återkommo med laddningar af salt, kläde, vin och kryddor.
Öregrund synes under denna tid hafva varit en handelsstad
af en för oss oväntad betydenhet; därifrån afgingo ibland
fartyg till Holland med stångjärn, ved och skinnvaror;
fartygen synas dock för det mesta hafva tillhört borgare i
Gäfle. Nyköping tyckes ej hafva haft någon synnerlig
betydenhet som köpstad.

I södra Sverige voro Söderköping, Kalmar och Lödöse
de förnämsta stapelstäderna. I Söderköping ägde Svante
Sture och Axel Eriksson Bjelke skepp, som afgingo till
Danzig; och 1559 utgjorde stadens handelsflotta 13 fartyg.
Därifrån afgingo fartyg till Holland med spannmål, smör och
hudar samt återkommo med last af kläde, specerier och
salt. Kalmar ville konung Gustaf göra till en gemensam
stapelstad för hela Småland. Västerviks borgare fingo
därför tidigt uppmaning att dit afflytta; de tillätos 1543 att sända
sina fartyg till utländsk ort, dock med villkor att vid
fartygens återkomst inlöpa i Kalmar samt sedan där nedsätta
sig som borgare; detta påbud kunde emellertid ej bringas i
verkställighet. Utskeppningen från de småländska kustorterna
till de skånska städerna pågick äfven till konungens stora misshag.
I förtrytelsen däröfver fråntog han Vimmerby, Pataholm och
Mönsterås deras handels- och köpingsrättigheter. Kalmar
stod hufvudsakligen i handelsberöring med hansestäderna,
i synnerhet Lybeck; såväl ankommande som afgående fartyg
voro årligen omkring 50. År 1547 afgick till Holland en
skuta »med last för borgmästare och råd»; utom spannmål,
trävaror och skinn upptog denna last äfven specielt
småländska produkter, nämligen 20 lispund vax, samt 4 tunnor
hasselnötter; från Holland infördes salt, vin, specerier, kläde
och lärft.

Konungen hade länge arbetat för att få Nylödöse flyttadt
till Älfsborg och däri äfven till stor del lyckats, åtminstone
så till vida att stadsanläggningar funnos på båda ställena.
Lödöse, under hvilket namn dessa anläggningar ännu alltjämt
sammanfattades, var genom själfva sitt läge bestämdt till
hufvudort för Sveriges västvarthandel. Under 1546 kommo
till Lödöse eller Älfsborg 68 skeppslaster, däraf nära hälften
från Holland. Gustaf Olofsson Stenbock ägde några af de
afgående fartygen, och genom honom bevakade konungen
äfven sina egna handelsintressen. Sålunda förbjöd konungen
en gång, att »svarta räfvar, sköna loskinn och svarta mårdar»
finge från Älfsborg säljas ur landet, enär, skref han, »vi icke
sådana skinnvaror af landet väl umbära kunna, synnerligen
de varor vi till vår älskeliga husfrus och kära barns behof
förnöden hafve, som är sköna loskinn, utvalda svarta mårdar
och goda svarta räfvar.» Den 15 april 1546 afgingo från
Lödöse till Holland på en gång 14 lastade fartyg och sedan
under årets lopp ytterligare 14; till Skottland afgingo under
samma år 15 fartyg. Utom de förut nämnda svenska
utförselvarorna utskeppades äfven från Lödöse och Älfsborg
mycket ektimmer. På denna väg »västvart» erhöll nu
Sverige det mesta af sin salttillförsel; de under nyssnämda
år till Skottland afgångna skeppen återförde tillsammans
2,347 tunnor salt.

*
</chapter>

<chapter name="Myntväsendet och varuprisen">
<h2><small>Myntväsendet och varuprisen.</small></h2>

Med stora svårigheter hade konung Gustaf i början af
sin regering lyckats bringa det afsigkomna myntväsendet i
godt skick. Det stod sedan gammalt under ledning af
inkallade tyska myntmästare, och man följde därför i
allmänhet tyska föredömen, efter hvilka myntordningar vid olika
tider uppgjordes. Den silfvervikt, som lades till grund, var
marken, hvarmed vanligen menas kölnisk mark; vid sidan
däraf nämnes »dansk» d. v. s. danzigisk mark, som från
denna något afviker. En »lödig mark» skulle hålla det fulla
antalet af 16 lod, däraf i det närmaste 14 lod fint silfver.
Af en lödig mark 5-lödigt silfver skulle enligt 1527 års
myntordning präglas 124 »örtugar» eller halfören. Två örtugar
utgjorde öret = 17,20 öre i vårt mynt. En pänningmark
af dessa ören utgjorde 1 kr. 50 öre och tre mark i det
närmaste 4 kr. Detta myntvärde, något förbättradt,
<img l id="720">Riksdaler 1542.</img>
sammanföll i det närmaste med det stora
myntet, dalern, efterbildadt efter den
tyska »Joakimsthalern». Vid Gustafs
kröning 1528 slogos troligen för
första gången sådana mynt. Dalern
motsvarade något öfver 4 kr. i vårt
mynt. Intill år 1536 voro dalrarne
sällsynta; de blefvo det mindre efter
detta år, då silfvergrufvornas med
ens ökade afkastning gjorde, att
myntningen kunde betydligt utvidgas.

Under Konrad von Pyhys regementstid inträdde en
myntförsämring, till hvilken redan under den föregående tiden
förebud visat sig. Under grefvefejden hade nämligen konungen,
på samma gång han slog det stora dalermyntet för
krigsfolkets aflöning, tillika gjort myntet något sämre i följd af
de dryga omkostnader, som han måste vidkännas. Konrad
von Pyhy måtte hafva ansett myntförsämringen som ett medel
att bereda större vinst åt kronan. »Först är till vetandes»,
skref Mårten myntskrifvare i sin räkenskap, »att under året
1541 blef intet silfver förmyntadt, utan allenast gammalt
mynt blef förmyntadt om igen.» De gamla goda
Joakimsdalrarne uppsmältes till ett sämre mynt, hvilket enligt
påbudet var sådant, att en lödig mark fint silfver skulle utgöra
35 mark örtug räknade pänningar. Under året 1542
använde man emellertid, utom det gamla myntet, äfven
»kyrksilfver» och »bergsilfver» att slå mynt utaf. Men då börjades
äfven Dackefejden, som medtog konungens alla hopsparade
tillgångar; han klagade, att den på två år kostat honom 700,000
mark örtug. Legoknektarne höllo noga räkning på
myntvärdet; de ville på en »gyllen» räkna 18 till 20 »rundstycken»,
då konungen endast ville räkna 15. Hufvudsakligen för deras
räkning måste under året 1543 slås 28,638 joakimsdalrar samt
en stor summa i marks- och dubbelmarksstycken.

<img r id="721">Riksdaler 1559.</img>
Den stora pänningebrist, som under denna tid uppstod,
gjorde, att man 1542 började slå ett slags nödmynt, som
bestod af fyrkantiga klippingar, dock ej små, utan 8-öres- eller
marks- samt 16-öres eller 2-marksstycken; 4 mark af detta
mynt utgjorde ej fullt 2 kr. i vårt. Följande året slogos
rundstycken af halft öres valör, myntade till ringare halt än förut.
Den gjorda försämringen hade till
följd, att myntet föll i värde, hvilket
konungen sökte upphjälpa genom
stadgandet af en tvångskurs. Det
klagades äfven öfver, att köpmännen ur
riket bortförde det befintliga goda
myntet, och att äfven detta i
utlandet alltför lågt uppskattades. I
förtrytelsen däröfver inställde konungen
(1546) myntningen för ett par år;
endast dalermynt slogs då och äfven
det sparsamt. Föregående året hade på Svartsjö slagits 107,850
dalrar; men af dessa blefvo 97,786 uti 7 kistor aflemnade till
konungen på Gripsholm, där de förvarades i skattkammaren,
så att de ej kommo den allmänna rörelsen till godo. Snart
fann man emellertid, att pänningebristen verkade hämmande
på all affärsrörelse, och nöden blef i följd däraf alltmera
kännbar. Konungen uppdrog då åt hertig Erik att med Jost
myntmästare afhandla om ett myntverks upprättande i Uppsala;
i Åbo var vid den tiden hans myntmästare redan i fullt
arbete.

Under det ryska kriget slog man återigen klippingsmynt;
men detta synes icke hafva skett för pänningbristens, utan
för den stora brådskans skull. Den tidens enkla myntredskap,
som knappast utgjordes af mer än stämpel, städ och
hammare, vållade nämligen svårighet att i hast tillverka större
massor af det runda myntet. Då det nu under dessa krigsår,
efter föregående myntbrist, blef nödvändigt att på en gång
skaffa fram mynt i större mängd, torde man för bekvämlighets
skull hafva valt den fyrkantiga klippingsformen, hvilken
möjliggjorde en lätt och snabb tillverkning medelst klippning från
utvalsade tenar. Man ville åtminstone ej erkänna dessa
klippingar som sämre mynt än det runda markstycket, och
i räkenskaperna sammanföras de med detta, såsom myntade
efter samma myntfot. Att myntet ej slogs fullgodt, berodde
icke heller på pänningebrist, utan på faran af det goda
myntets nedsmältande
eller bortförande.
<img l id="722">Myntmästare vid sitt arbete.</img>
Då myntmästaren
i Åbo tog sig för
att slå bättre mynt,
fick därför
ståthållaren på Åbo slott,
Hans Thomasson,
ett bannebref. »Du
hafver», skref
konungen, »slagit för
fett före och tagit
mera till kettils, än
som behöfves, af det som mest kostar. Du borde veta, att
man alltid har bättre råd till kål än till fläsk; och som för
mycket fläsk i kålen gör honom osund för dem, som honom
äta skola, så bekommer ock det feta mynt, som nu blifver
slaget, oss och riket föga väl, emedan det flux blifver
nedsmält af guldsmederna».

Uppsikten öfver myntverket hörde till kammarens
åliggande; den uppdrogs särskildt åt kammarråden Per Brahe,
Henrik Horn, Botvid Larsson och Lars »organista».
Myntmästaren, som arbetade »uppå stocken, där han skrädar och
myntar», var fortfarande vanligen en tysk man. Under
konungens sista lefnadsår förfärdigade järnsnidaren Ulrik
myntstämplarne, och Kasper Dierichsson förestod myntsmedjan.

Då fråga är om pänningar, vill man gärna äfven hafva
reda på varupris. Denna iakttagelse vore af stort intresse,
men möter sina hart när oöfvervinneliga svårigheter. Det är
ingen brist på prislistor från olika skeden af konung Gustafs
regering. Men myntvärdets många förändringar kan man ej
alltid nöjaktigt följa, och än svårare blir att reda sig i den
förvirring, som fortfarande rådde uti mått, mål och vikt.
Reduceringen till vårt mynt och våra mått blir därför ofta rent
af omöjlig. En »gill oxe» var, enligt urgammal sed, en
värdemätare, som stod sig nästan bättre än den myntade metallen.
Priset på en sådan oxe var i 1528 års russtjänstordning upptaget
till 4 mark (ungef. 5 kr.); men listan var uppgjord till frälsets
förmån och upptog prisen billigare än de i verkligheten voro.
Priset på oxar var i anseende till marktalet alltjämt stigande,
hvarför konungen 1532 förbjöd, vid plikt af 40 mark, att sälja
eller köpa ett par gilla oxar dyrare än 16 mark »dansk»
(danziger) d. v. s. 12 mark örtug (ungef. 15 kr.).

Lifsmedelsprisen befunno sig i allmänhet under konung
Gustafs regering uti ett långsamt stigande. Under den
dyrtidsnöd, som Dackefejden förde med sig, stegrades de
betydligt upp under några år, men sjönko sedermera småningom.
En läst råg gällde på 1530-talet ungefär 25 kr., hafren hälften
så mycket. Vid räkning af 12 tunnor på lästen skulle då en
tunna råg gälla något öfver 2, en tunna hafre något öfver 1
kr. En tunna smör gällde ungefär 10 kr., ett skeppund fläsk
8 kr. En tunna lax kostade lika mycket som en läst hafre
(ungef. 10 kr.); lika mycket kostade äfven ett skeppund
gäddor. Dylika prisuppgifter kunna emellertid ej blifva annat än
ungefärliga; för att närmare förstå dem behöfver man
dessutom taga i betraktande, huru mycket pänningens metallvärde
vid denna tid var högre än nu.

*
</chapter>

<chapter name="Hertigarne Erik och Johan.">
<h2><small>Hertigarne Erik och Johan.</small></h2>

Kort efter arfföreningsriksdagen hade på ett rådsmöte i
Arboga (1546) bestämts, att konung Gustafs söner skulle
under hans lifstid »efter deras stånd med tillbörligt underhåll,
som riket drägligt vore, blifva försörjde». På ett riksmöte i
Strängnäs (1547) fastställdes konung Gustafs redan då
upprättade testamente, hvari åt sönerna anvisades de hertigdömen,
som de båda äldste, Erik och Johan, redan under faderns
lifstid skulle få tillträda. Verkställigheten uppsköts emellertid
några år, tills de nått en mera försigkommen ålder. I
riksvårdande värf började emellertid de äldre sönerna deltaga,
synnerligen Erik, hvilken redan bar konunganamn och under
konung Gustafs vistelse i Finland sattes att förestå regeringen
i Sverige. Gustaf Vasas alla söner erhöllo en för den tiden
verkligen lysande bildning, men den äldste sonen, som var
bestämd att bära kronan, gaf redan genom sin sinnesart
anledning till allvarsamma farhågor.

Kort före sin afresa från Finland öfverlämnade konung
Gustaf åt sin då adertonårige son Johan en del af Finland,
nämligen Åbo och Kumogårds län jämte Åland i förläning
som ärftligt hertigdöme samt uppdrog åt honom desslikes att
förestå regeringen öfver hela det öfriga Finland. Af detta
lands befolkning hade konungen under sitt vistande därstädes
icke fått gynnsamma intryck, hvilket till stor del torde hafva
berott på hans obekantskap med språket. Vid sina försök
till närmande hade han erfarit, att bönderna »slogo sig fulle
med öl, ropade och skriade i konungens närvaro, så att ingen
fick hvarken höra eller tala för dem». Därför rådde han
sin son att så mycket som möjligt undvika beröring med den
stora mängden af folket. Lyckligtvis fann sig Johan snart
icke behöfva följa detta råd. Af Martin Teit, som han haft
till lärare, hade han inhämtat någon kännedom om det finska
språket. Han blef därför i stånd att träda i närmare beröring
med landets invånare och fick äfven af dem ett bättre intryck.
Men till någon synnerligt duglig styresman utvecklade sig
hertig Johan ändå icke.

Följande år (1557) tillöktes Johans hertigdöme med
Raseborgs län. Vid årets slut öfverläts åt Erik Kalmar län med
Öland samt Kronobergs län. Det skedde ej utan misstro och
farhågor. Erik måste afgifva en skriftlig trohetsförsäkran att
»hafva bästa akt och tillsyn, att icke några farliga praktiker
eller stämplingar till konungens och rikets skada uti förbemälte
landsändar lönligen eller uppenbarligen instungne blefve», samt
vinnlägga «sig om, att »den menige allmogen uti samma
landsändar till hans kongl. maj:t med all trohet, lydnad och
hörsamhet sig måtte befinna låta». Han skulle till rikets tjänst
uppställa och underhålla 500 man till häst och 2000 man till
fots samt väl förvara och bemanna slotten. Han fick ej, sin
fader oåtspord, utfärda förordningar, gifva förläningar, pålägga
skatter eller tillsätta biskopar; icke heller fick han afsluta
fördrag med »främmande herrar eller potentater».

<img id="723">Erik XIV.</img>

I denna försäkran kallade sig Erik »Sveriges, Götes och
Wendes utvalde konung». Som den siste Smålandskonungen
har han blifvit betecknad, och det visade sig snart, att han
som sådan ämnade intaga en ställning, vida själfständigare, än
hans fader åt honom ämnat. Så snart han i början af mars
tillträdt sitt furstendöme och tagit Kalmar slott i besittning,
affordrade han genast ridderskapet skriftlig trohetsed. Den
gamle konungen blef däröfver både missnöjd och orolig,
hvarför han genast lät uppsätta en värfvad stam af tyska ryttare
och knektar, hvilka han för säkerhets skull ständigt höll i
beredskap.

I Kalmar inrättades åt Erik genast från början en
praktfull och slösande hofhållning. Slottet hade redan före hans
inflyttning blifvit utvidgadt med nya gemak samt rikligen
försedt med dyrbart bohag; han drog sedan själf försorg om,
att det smyckades med konstnärliga träsniderier,
mosaikinläggningar, tapetväfnader och bildverk af allehanda slag. Han
förde ett ystert och öfverdådigt ungdomslif; halsbrytande
stridslekar och vågsamma lustseglingar hörde till hans
älsklingsnöjen. Han omgaf sig med förtroendemän, till hvilka hans fader
satte föga tillit, såsom den skicklige, men i konungens onåd
fallne sekreteraren Göran Persson samt fransmännen Dionysius
Beurreus och Charles de Mornay; en af hans förnämste
rådgifvare var den ränkfulle och vinningslystne ordinarius i Kalmar
Petrus Caroli (Peder Karlsson). Från Stockholm hade Erik
tagit med sig som älskarinna den sköna Agda Persdotter, och
det lif, som fördes vid hofvet på Kalmar slott, utmärkte sig
icke för någon nogräknad sedlighet.

Flere gånger mottog här konung Erik besök af höga
fränder, då gästabudsglädjen oftast måste förenas med allvarliga
öfverläggningar. Kort efter hans ditflyttning anlände (13 aug.)
på besök hans mormor, änkehertiginnan Katarina af
Sachsen-Lauenburg, hvilken kvardröjde i Kalmar flera veckor. Hon
gaf oroande meddelanden om ställningen till Danmark, där
kronprinsen Fredrik, som under sin gamle faders sista lefnadsår
tagit andel i regeringen, visade en mot Sverige ovänlig och
utmanande hållning, hvilken i synnerhet röjt sig genom
upptagandet af det svenska riksvapnet tre kronor i det danska
rikssigillet. Erik reste då hastigt upp till Stockholm för att
rådgöra med sin fader. Där befann sig då den unge grefve
Edzard af Ostfrisland, hvilken ditkommit som friare till konung
Gustafs äldsta dotter Katarina, och giftermålsfördraget afslöts
med konungens bifall. De båda unga furstarne afreste (23
aug.) tillsammans åter till Kalmar. Med dem följde Eriks
yngre bror, hertig Magnus, hvilken en längre tid gästade sin
broders hof, där han roade sig med jakt, lustsegling och
utfarter. I september afreste änkehertiginnan och grefve Edzard
samt ledsagades af Erik till gränsen. Skillnaden mellan det
enkla hvardagslifvet vid sin faders hof och de bullrande
sällskapsnöjena vid sin broders fick helt visst prins Magnus ofta
tillfälle att påminna sig. Sålunda skref en gång konungen
till honom: »Vår kära husfru Katarina sänder dig fem skjortor,
som du må komma ihåg att akta, item hålla ditt hufvud rent,
tvätta det och icke rida och ränna för mycket på Öland.»

Som styresman uppförde sig Erik i början till sin faders
belåtenhet, så att det missnöje, som han vid sitt tillträde
vållade, snart blef häfdt. Han reste mycket omkring i orterna
för att lära känna tillståndet, vidtog goda anstalter och
rådförde sig ofta med sin fader, hvilken å sin sida visade honom
stort förtroende. »Vi vilja», skref den gamle konungen till
hertig Johan, »dig icke förhålla, att vi hvar åttonde dag till
det mesta bekomma bref från din käre broder Erik, som är
i Småland, dock icke allenast stilla uti Kalmar, utan reser af
och till allestädes kring om landet och beställer hvad behof är,
det du ock i Finland göra ville.» Följande året blef Eriks
länsområde tillökt med Tjusts härad.

Snart frestades emellertid både Erik och Johan till
äfventyrligheter, som vållade den gamle fadern många bekymmer;
högtflygande fåfänga förenade sig därvid hos dem med
ungdomlig obetänksanfhet. Första uppslaget gafs genom
förmälningsplanen. Som konung Gustaf hade en fylld skattkammare,
medan de flesta af Europas furstar ledo af pänningnöd, var
ingen brist på giftermålsanbud till hans söner och döttrar.
Det polska konungahuset arbetade för att få någon af konung
Sigismund II:s fyra ogifta systrar, Hedvig, Sofia, Katarina och
Anna, förmäld med hertig Erik samt gaf konung Gustaf
antydning därom. Det blef då (1555) fråga om en
förmälning mellan Erik och prinsessan Sofia; konung Gustaf önskade
denna förbindelse såsom inledning till ett närmare förbund
med Polen. Men på inrådan af sin mormor slog Erik snart
om och vände sina förmälningstankar till prinsessan Anna af
Sachsen. Samma ombytlighet visade han flera gånger ånyo,
ibland på ett ohöfligt och stötande sätt, samt ådrog därigenom
det svenska hofvet ovilja från många håll. Dionysius
Beurreus lär hafva varit den, som slutligen förmådde honom att
vända sina förmälningstankar till prinsessan Elisabet i England
och ditskickades som sändebud. I slutet af år 1558 dog
drottning Maria i England, och Elisabet uppsteg då som
regerande drottning på tronen. Erik lät sig ej däraf afskräcka;
tvärt om uppeggades hans fåfänga af hoppet att genom denna
förmälning en gång blifva rådande öfver två konungariken.
Däruti styrktes han af Beurreus, hvilken alltjämt uttydde
Elisabets undvikande eller lindrigt afböjande svar, som om de
antydt ett förstucket bifall. Konungen insåg snart, att den
engelska drottningen ej menade allvar med sin efterhängsne
friare och rådde Erik bevekligt att slå denna förflugna plan
ur hågen. Men Erik stod ej att öfvertala.

Kort efter freden i Moskva inbröto ryssarne under
grufliga härjningar (1558) i Lifland, som mot deras öfvermakt ej
kunde försvara sig. Svärdsriddarorden upplöstes då, och den
siste härmästaren, Gotthard Kettler, gaf sig under polske
konungens skydd som hertig af Kurland. Hela den östra delen
af landet med städerna Narva och Dorpat föll i ryssarnes
händer, och äfven den öfriga delen hotades med samma öde.
Reval såg sig om efter skydd och vände sig först till konung
Gustaf, hvilken i början helst ville undvika inblandning i det
farliga äfventyret, men han ändrade sig något, då staden sedan
med samma begäran vände sig till konung Kristian. Till
Erik skref han: »Vi gifve dig, käre son, att betänka, huru
drägligt det oss vill falla, om de danske ock på den sidan
skola blifva våra grannar — om det ej är bättre att
förekomma än att förekommas och hellre i tid taga ett stycke af
hunden, än att hunden skall bita en.» Han ämnade därför
bistå härmästaren med ett pänninglån, för hvilket Reval skulle
lämnas som underpant. Men den gamle konungens försiktighet
föll ej sönerna i smaken, hvilka äfven på detta håll ville
tillfredsställa sin ärelystnad och spela en stor roll. I synnerhet var
detta fallet med hertig Johan, hvars fåfänga lockades af de
utsikter, som erbjödo sig. Han inlät sig själfrådigt i
underhandling med härmästaren om Reval samt erbjöd honom äfven
ett lån, för hvilket några slott skulle lämnas som pant. För
denna tilltagsenhet gaf konungen hertig Johan allvarliga
föreställningar. »Efter du väl vet», skref han, »att Finland icke
är afsöndradt från Sverige, utan de äro tillsammans såsom
lemmar i en lekamen — bör du därför intet företaga, som
meniga riket gäller, med mindre den, som i Sverige rätta
hufvudet är, och riksens ständer därom blifva rådfrågade, och
det af honom och dem varder beviljadt och samtyckt, såsom
din obligation utvisar och Sveriges lag förmår.» Men äfven
här blefvo den gamle faderns föreställningar fruktlösa.

Båda hertigarne sammanslöto sig därför med hvarandra
för att mot konungens vilja genomdrifva sina älsklingsplaner.
Erik understödde med råd och dåd Johan i dennes politiska
förvärfssträfvanden. Johan åtog sig att i spetsen för en
lysande beskickning afgå till England för att framföra frieriet
till Elisabet samt till denna resa tilltruga sig den motvillige
faderns bifall. Konungen samtyckte slutligen därtill, dock med
förbehåll att omkostnaderna för resan skulle drabba Erik
enskildt och afskrifvas på dennes arfvedel i lösöreboet. Sålunda
afsändes på våren 1559 Gustaf Johansson (Tre Rosor), Karl
Gera och Charles de Mornay som förelöpare till den stora
beskickning, hvilken hertig Johan själf skulle anföra längre
fram på sommaren.

I Eriks hela uppförande inträdde efterhand en förändring
till det sämre, hvilken väckte den gamle faderns stora
bekymmer. Hans hofnöjen bestodo i vildsinta och utsväfvande
nöjen, därvid utstungna ögon samt afslagna armar och ben
ej hörde till ovanligheten. Själf slog han en gång under ett
högt luftsprång sitt hufvud så häftigt mot en ljuskrona, att
man antagit en förståndsrubbning hafva däraf följt. Hans
gunstlingar, af hvilka han lät leda sig, gåfvo honom dåliga
råd, hvilka ledde till ökad själfrådighet och större trots mot
fadern, hvilken däröfver djupt bedröfvades.

*
</chapter>

<chapter name="Konung Gustafs sista lefnadsår">
<h2><small>Konung Gustafs sista lefnadsår.</small></h2>

Äfven på konung Gustafs kraftiga natur togo den
inbrytande ålderdomen och de lidna besvärligheterna mer och mer
ut sin rätt. Han började känna sig bräcklig och lefnadstrött.
Mer än en gång klagade han, att de personer, med hvilka
han under sin krafts dagar sammanlefvat, hade dött undan,
och att han kände sig enslig och oförstådd bland ett yngre
släkte. I själfva verket hade också konung Gustaf öfverlefvat
flertalet  af  dem, som under de framfarna åren utgjort hans
närmare omgifning; Erik Fleming afled 1548, Lars Siggesson
Sparre 1554, Johan Thuresson 1556, Kristina Gyllenstjerna
1559. Närmast slöt sig konungen nu till sin svärfar Gustaf
Olofsson Stenbock samt till Per Brahe och Svante Sture.

<img id="724">Gustaf Vasa vid framskriden ålder.</img>

I början af år 1559 afled den danske konungen Kristian
III. Detta dödsfall väckte hos konung Gustaf både sorg och
oro. Med Kristian III hade han lefvat i fred och förbund;
men dennes son, den unge ärelystne Fredrik II, som nu
uppsteg på den danska tronen, lade i dagen så stor fientlighet
mot Sverige, att man fruktade ett snart krigsutbrott. Det
ovänliga förhållandet inleddes därmed, att det svenska
riksvapnet tre kronor insattes i det danska rikssigillet. På konung
Gustafs föreställningar däröfver gåfvos spotska svar.
Upprepade gånger gjordes i gränsorterna öfvervåld mot svenska
män, och ryktet visste berätta, att konung Fredrik förehade
ifriga krigsrustningar mot Sverige.

Då grefve Edzard tillsammans med hertig Magnus af
Sachsen längre fram på året gästade Kalmar, meddelade han
nedslående underrättelser om den danske konungens rustningar.
Det ansågs därför i början lämpligast att låta grefvens bröllop
med prinssessan Katarina hållas i Kalmar i stället för i
Stockholm, såsom ursprungligen var ämnadt; man ville nämligen
på samma gång vara nära till hands med flotta och krigsfolk
i händelse af fredsbrott från danska sidan. Bröllopet utsattes
till den 9 juli, och drottning Katarina påskyndade sina
anstalter till detsamma. Men konungen fruktade alltjämt, att
det vid den tiden skulle blifva något helt annat än bröllop.
»Hjärtans kära Katharina», skref han till sin gemål, »vi hafva
bekommit tidender, som mer liknelse hafva till krig och örlig
än till bröllop. Synes oss därför icke hafva behof, att du
hastar och ilar mycket med bakning eller annat, som till
högtiden beställas skall». Bröllopet blef därför uppskjutet,
och grefve Edzard återvände till Ostfrisland. Senare förnam
man, att konung Fredrik slagit krigstankarna ur hågen. Det
beslöts då, att bröllopet skulle på hösten hållas i Stockholm,
såsom från början varit ämnadt. I augusti återkom grefve
Edzard i sällskap med sin yngre bror Johan, hertig Frans
af Sachsen-Lauenburg samt konung Gustafs systerson grefve
Johan af Hoja, biskop af Osnabrück, till Kalmar, där de några
veckor gästade hos konung Erik. Därifrån begåfvo sig alla
furstarne samfäldt till Stockholm, där bröllopet med stor prakt
och ståt firades den 1 oktober. Grefve Edzard erhöll i
hemgift 100,000 svenska silfverriksdalrar, och den medföljande
biskopen af Osnabrück fick 2,000 rdr., hvilken gåfva denne
emellertid fann alltför liten och med föga tacksamhet mottog.

Det nyförmälda paret och de furstliga bröllopsgästerna
kvardröjde i Stockholm till i början af november. Under
denna tid var grefve Johan, brudgummens yngre bror,
mycket tillsammans med brudens yngre syster, den sköna,
nittonåriga prinsessan Cecilia, och båda fattade ett lifligt, om än
föga allvarligt tycke för hvarandra. Cecilia fick tillstånd att
åtfölja sin syster och svåger på återresan till Ostfrisland.
Många längre uppehåll gjordes på vägen, och först i december
anlände de resande till Vadstena, där hertig Magnus höll hof,
samt kvardröjde äfven där någon tid. Ett par nätter märkte
då slottsvakten, att grefve Johan på en stege klef upp till
det tornrum, som beboddes af Cecilia, samt gjorde anmälan
därom. Då samma tilltag förnyades natten till den 17 dec.,
lät Erik borttaga stegen, hvarpå Johan uppklättrat, hvarefter
på hans befallning Mornay, åtföljd af en annan person, begaf
sig upp i prinsessans rum; där funno de grefve Johan 
tillsammans med prinsessan och »utan hosor». Grefve Johan sändes
under bevakning till konungen, som tills vidare lät insätta
honom på Örbyhus slott. De nyförmälda återvände med
prinsessan Cecilia till Stockholm för att efter bästa förmåga
ställa den ledsamma saken till rätta.

Konungen blef af denna tilldragelse djupt uppskakad,
helst som saken genom Eriks förvållande blifvit allmänneligt
känd, den kungliga familjen till stor smälek. Mot Erik riktade
sig också hufvudsakligen hans förtrytelse. Han gaf denne
därför skarpa förebråelser. »Yttermera», skref han, »har du
fört Cecilia i större olycka, så att hon är nu därigenom
kommen i uppenbart rykte uti hvar mans mun, dig själf, alla dina
fattiga syskon och vår hela släkt till evigt förtal och
försmädelse. — Detta allt kunde dock varit helt annorlunda beställdt,
om något förstånd funnits hos dig. Gud bättre, att vi blifvit
fader till sådana barn.» Erik, i sin ordning förbittrad, for
tillbaka till Kalmar. Med uttryck af genomskinlig skadeglädje
berättade han saken för sin broder hertig Johan. Till sin
syster, hvars rykte han skadat, hade han alltid stått i godt
förhållande, men han synes hafva burit agg till hertig Johan,
som ej ville nog ödmjukt böja sig för hans kungliga värdighet.

<img id="725">Prinsessan Cecilia Vasa.</img>

Konungen befann sig i ängslan och villrådighet. Grefve
Edzard kvarhölls i Västerås. Som skäl därtill uppgaf konungen
i bref till Erik: »Om grefve Edzard skulle draga med din
syster af landet, och hans broder blifva här igen, förrän denna
sak är oss emellan förhandlad och åtskild, kunde du väl tänka,
huru välkommen hon där blifva skulle.» Äfven Mornay blef
arresterad. Sedan ett sändebud från grefvarnes moder anländt,
uppgjordes en förlikning och grefve Johan blef lösgifven; det
erbjöds honom sedermera att förmäla sig med Cecilia, men
han var nu ej längre hågad därför. Grefve Edzard
kvarstannade i Sverige ännu någon tid på grund af sin makas
hafvandeskap samt konungens snart därpå följande sjukdom
och död.

Samtidigt gaf Eriks dåraktiga frieri till drottning Elisabet
konungen stora bekymmer på annat håll. I september 1559
afseglade Johan, åtföljd af Sten Lejonhufvud, till England, där
han af drottningen fick ett präktigt mottagande, men
undvikande eller intet besked; det hörde till Elisabets skaplynne
att så förfara med sina många friare. Konungen fick för denna
onödigt dyrbara frieribeskickning utgifva 200,000 gyllen. Erik
och Johan inbillade sig själfva eller sökte åtminstone inbilla
sin fader, att frieriet, trots den å drottningens sida visade
likgiltigheten, ändå till slut skulle lyckas. Men konung Gustaf
anade rätta sammanhanget och lät sig ej bedraga. För att
göra slut på de långa omsvepen skref han (25 nov.) till
drottning Elisabet själf och begärde ett klart besked i saken.
Drottningen svarade genast med aktningsfull öppenhjärtighet
och bad konungen afråda prins Erik från alla tankar på henne,
enär hon beslutit att ej ingå något äktenskap och ej gifvit
någon friare anledning att sådant begära. Konungen
underrättade då genast Erik om drottningens uttryck, »hvarigenom
denna handel fogligen och skickligen afslagen vore». Erik
svarade försmädligt och med framstickande lärdomshögfärd,
att hans fader ej förstått rätta meningen af de latinska ord,
som därom handlade. Den gamle fadern gaf honom därför
en välförtjänt tillrättavisning. »Så hade vi», skref han, »fast
hellre sett, att du oss med sådan mening förskonat och oss,
din gamle fader icke föraktat; ty om vi ock icke äre så
höglärde i det latinska tungomål som du, så hafve vi dock i vår
tjänst dem, som kunna det väl uttyda.»

Johan kvarstannade likväl i England ända till i april
1560. Under tiden brefväxlade han med Erik om sina lifländska
planer. Erik meddelade, att han med härmästaren redan
öppnat underhandling om pantsättande af slotten Sonnenburg och
Padis för ett till denne utlämnadt lån af 60,000 daler, hvaraf
10,000 skulle uttaxeras i Finland, och det öfriga förmodades
konungen blifva nödsakad att utlägga, sedan
öfverenskommelsen blifvit uppgjord; »i vidrigt fall», menade han, »kunde
det på annat sätt anskaffas», och han lofvade att framgent
befordra Johans planer, »skulle det ock förorsaka konungens
vrede». I sin inbilskhet föreställde sig nu Erik, att hans frieri
nog skulle lyckas, om han själf reste öfver till England för
att framföra det, och denna hans inbillning understöddes af
Johan.

I april hemkom hertig Johan och sammanträffade med
Erik i Söderköping, innan han begaf sig till konungen; där
kommo bröderna öfverens att åt Erik söka bereda lägenhet
för öfverresa till England. Konungen ogillade emellertid
bestämdt detta obetänksamma förslag. »Gud förbarme sig»,
skref han till Erik, »att din affekt skall vara så stor, att han
skall föra dig, oss alla och vårt kära fädernesland uti allra
som största fördärf och undergång». Med uppenbart trots
mot fadern sökte emellertid Erik drifva sin vilja igenom.
Han utlyste ett länsting i Kalmar, där han ämnade pålägga en
hjälpgärd i silfver och pänningar för sin engelska resa. Öfver
detta själfrådiga tilltag, som uppenbart stred mot sonens
afgifna försäkran och ingrep i konungens höghetsrätt, blef fadern
mycket förtörnad. »Så kunna vi», skref han, »icke tänka,
käre son, hvi du sådan handling företager, eller hvem dig
gifver råd till sådant, efter du väl vet, med hvad tunga våra
undersåtar nu hårdeligen hafva varit besvärade och än
ytterligare vill göras behof till riksens stora och höga nödtorfter,
som oss dagligen förefalla, ändock du detta ringa aktar.»
Icke desto mindre sammanträdde tinget, då Erik med
menigheten höll »burspråk» från i slottsträdgården uppförd tron
samt till fördelning mellan de 64 socknar, hvilkas ombud voro
tillstädes, förärade något öfver 7 läster salt. Någon
resehjälpsgärd torde han emellertid ej utverkat, fick åtminstone ej
upptaga någon sådan.

Erik tog sig då för, tydligen i samråd med hertig Johan,
att på eget bevåg utrusta skeppsflottan ej blott vid Kalmar,
utan äfven vid finska kusten. Konungen, förtörnad öfver
denna nya oförsynthet, utfärdade då (4 maj) en skrifvelse till
sina befallningshafvande i Finland och Kalmar, däri han 
förbjöd dem att, såsom orden föllo, »lyda hvad Erik eller våra
andra barn utan vår vetskap och befallning tillsäga», särskildt
med afseende på fartygs utrustning till England, »efter
samma resa oss och Sveriges rike föga till gagn, fast mera till
nackdel vara ville».

<img l id="726">Gustaf Vasas käpp.</img>
Konungen ansåg Eriks dåliga rådgifvare, hvilka han
föraktfullt kallade »paddor», bära mesta skulden för den
inträffade misshälligheten. Med sin son ville han uppgöra i
godo om resan och tillika om utrustningen samråda med
ständerna, hvilka för detta och andra
ändamål inkallades till riksmöte i Stockholm.
Erik uppmanades att begifva sig dit, men
ville eller vågade ej komma. Konungen skref
därför till honom ett bevekligt
förmaningsbref, hvari han förklarade sig väl vara
missnöjd med Eriks sällskap, som genom lögn
och förtal stiftade ofrid, men ej med sonen
själf, hvars oförstånd han faderligen förläte.
Det vore, skref han, för honom misshagligt, att
sådana »paddor» för Erik slik lögn föra skulle.
Han hade mot sonen ingen vrede eller
misstanke, utan visste, Gud dess lof, väl skicka
och förhålla sig mot honom och andra sina
barn efter all tillbörlighet. Med Erik själf
och riksens ständer ville han förhandla och
besluta om den engelska resan. »Visste vi»,
skref han, »att samma giftermål kunde komma
dig och Sveriges rike till gagn och bistånd,
ville vi gärna gifva dig härtill halfparten af
Sveriges rike.» Särskildt sårade det honom, att Erik genom
sina rådgifvares tillställning dref spioneri på sin fader. Han
beklagade sig däröfver för hertig Johan i ett bref af den 4
juni, hvilket är det sista i konung Gustafs registratur. »Vi
sände dig», skref han, »dessa bref, af hvilka du kan finna,
hvad sällskap vår son Erik här brukar att förkunskapa, hvad
vi hafva för händer, och efter högbemälte vår käre son är af
naturen något misstänksam, så förhjälpa samma paddor, som
han hafver hos sig, att han tager sig obetänkta saker före.»
<img id="727">Gustaf Vasa på ålderdomen.</img>


I känslan af sitt förestående lefnadsslut var konung Gustaf
angelägen om att stå i godt förhållande till sina barn. Han
förmåddes därför att äfven denna gång gifva vika för Eriks
önskan och göra de stora pänninguppoffringar, som kräfdes
för den utländska resan. Han lät genast utbetala 20,000
lödiga mark silfver, som sändes i förväg till England att där
köpa klenodier, som ansågos erforderliga, samt praktfulla
högtidsdräkter åt det medföljande hoffolket. Till Kalmar skickades
12,000 daler, inslagna och förseglade i fjärdingar; för dessa
pänningar skulle bekostas Eriks »äreklädning», hvilken
beställdes i Amsterdam. Örlogsfartyget »Elefanten», sin tids
största krigsskepp, gick af stapeln för denna resa. Ett föga
mindre, kalladt »Stora krafveln S:t Erik», utrustades på det
praktfullaste och var tydligen ämnadt till det amiralskepp,
på hvilket Erik skulle från Älfsborg afsegla, ledsagad af den
svenska flottans förnämligaste fartyg.

*
</chapter>

<chapter name="Konung Gustafs sista riksmöte">
<h2><small>Konung Gustafs sista riksmöte.</small></h2>

Då konung Gustaf ännu en gång ville kring sig församla
riksens ständer, var det hans uppsåt att söka deras bekräftelse
på de anordningar, som före hans hädanfärd ur lifvet borde
göras. De bekymmer, som han under sitt sista lefnadsår
utstått, hade brutit hans hälsa. I april 1560 klagade han för
sin äldsta dotter, att han kände sig »något svag både i
hufvud och mage, dock mer af bekymmer och sorg,
besynnerligen om sina barn, än af någon annan orsak.» Vid slutet
af månaden insjuknade han på Julita gård i Södermanland
»af en hastig feber eller skälfva», men kände sig efter några
dagar bättre och seglade under tillfrisknandet omkring mellan
öarne i Mälaren. Den 25 maj mottog han i Eskilstuna den
från England återkomne hertig Johan. Kort förut hade
utfärdats riksdagskallelsen, »emedan», skref konungen, »vi
befinna oss både svage och ålderstigne, och många svåra och
viktiga saker på färde äro». Kallelsen utgick i form af öppna
bref till meniga riksens ständer, »friborne och frälsemän,
desslikes, ordinarie 2 beskedlige prästmän och (2) bönder af hvart
härad, så ock 4 borgare af hvar köpstad»; det skulle således
blifva en verklig riksdag, vid hvilken alla fyra stånden borde
tillstädesvara. Ombuden skulle infinna sig i Stockholm den
16 juni.

På utsatt dag, sent på kvällen, anlände konungen till
hufvudstaden, där samtliga hans söner äfven voro tillstädes.
Den 25 juni efter middagen sammanträdde med stor
högtidlighet ständerna på rikssalen. Konungen mottog dem,
omgifven af sina fyra söner; den tioårige hertig Karl stod
framför hans knän, de andra sönerna, i ordning efter deras ålder,
vid hans sida. Sina vältaliga hälsningsord framförde han i
känsla af att de tillika voro hans afskedsord; de fingo däraf
sin hjärtliga och rörande prägel, hvilken de kanske lika mycket
torde haft, äfven utan Peder Svarts konstnärliga öfverarbetning,
i hvilka de äro oss kända. De hafva i sin öfverarbetning,
sådana den gamle menade dem, ofta genljudit genom tiderna
och må äfven här upprepas i sin välbekanta lydelse:

»Jag vördar Guds makt, som i mig åter på Sveriges gamla
tron upplyftat den gamla konungasläkten. De bland eder,
som något till ålders komne äro, hafva väl förnummit, huru
vårt fädernesland i många år varit i stort elände och betryck
under främmande herrskap, enkannerligen under den omilde
tyrannen konung Kristian, och huru det täcktes Gud genom
mig befria oss. Därför bör oss, hög och låg, herre och
tjänare, gammal och ung, samma gudomliga hjälp aldrig
förgäta, ty hvad man var jag att fördrifva slik mäktig herre,
den där ej allenast regerade öfver tre konungariken, utan ock
var med kejsaren och de väldigaste furstar nära förbunden
och befryndad. Ej kunde jag mig denna ära föreställa, då
jag i skog och ödefjäll måste sticka mig undan för fiendernas
blodtörstiga svärd. Men Gud dref verket och gjorde mig
till sin underman, på hvilken hans allsmäktighet skulle
uppenbar varda. Väl må jag förlikna mig vid konung David,
hvilken Gud från en ringa herde gjorde till konung för allt
folket.» Härvid brusto tårar ur konungens ögon. Han fortfor:

»Jag tackar eder trogne undersåtar, att I mig till
konungslig höghet velat upphöja och till en stamfader i edert
konungahus. Ej mindre tackar jag eder för den trohet och det
bistånd, som I mig under min regementstid bevisat hafven.
Att under denna tid Gud låtit sitt rena och klara ord inkomma,
och att han äfven uti timlig måtto riket med allsköns
välsignelse begåfvat hafver, såsom nu för ögonen är, därför skola
vi, gode män och undersåtar, alla med stor tacksamhet och
ödmjukhet gifva Gudi äran. Det är mig nogsamt bekant, att
jag i mångas sinnen varit en hård konung. Men de tider
skola komma, då Sveriges barn skulle vilja rifva mig upp ur
mullen, om det i deras makt stode. Dock må jag icke blygas
att bekänna mänsklig svaghet och skröplighet, ty ingen är
fullkomlig och utan bräck. Därför beder jag eder, att I viljen
för Kristi skull förlåta och öfverse ehvad brist, som varit med
min regering. Uppsåtet hafver alltid varit till rikets och dess
innebyggares bästa. Mina grå hår, min skrynkota panna
bära nog vittne om de många faror, vedervärdigheter och
bekymmer, som jag under min fyratioåriga regering utstått».

»Jag vet nog, att de svenske äro snare att samtycka,
men sene att utrannsaka. Jag kan ock grannt förutse, att
många villoandar framdeles varda uppkommande. Därför
beder och förmanar jag eder: hållen eder vid Guds ord och
förkasten hvad därmed icke öfverensstämmer; varen öfverheten
hörsamme, eder emellan enige. Min tid är snart ute. Ej
tarfvas mig därom stjärnor eller annan spådom. Jag känner
i min egen kropp tecken, att jag snart skall gå hädan och
för öfverkonungens fötter nedlägga och redogöra för Svea
rikes härliga, men förgängliga krona. Följen mig då med
edra trogna förböner, och när jag lagt mina ögon tillsammans,
så låten mitt stoft hvila i fred.»

Den rörelse, med hvilken dessa ord framsades, meddelade
sig åt alla de närvarande; det syntes tårar i mångas ögon.
Stödd af sina båda äldsta söner, lämnade konungen salen,
vänligt hälsande åt församlingen.

Följande dag blef Erik på ett allmänt sammanträde i
storkyrkan hyllad och mottog trohetsed som Sveriges
arfkonung. Han höll då ett tal, hvari han framhöll, hurusom
det för honom var nödvändigt, för riket gagneligt att företaga
frieriresan till England och äskade af ständerna anslag för
densamma. Jämte hertig Johan och Sten Lejonhufvud
underhandlade han under de påföljande dagarne i storkyrkan med
ständerna om samma ämne.

På denna riksdag upplästes och stadfästes konungens
testamente, hvilket ständerna med liflig ed och uppräckta finger
bekräftade. Riksdagsbeslutet uppsattes den 30 juni i två
särskilda skrifvelser, den ena af rådet och adeln, tillsammans 214
personer; den andra af de ofrälse stånden med
namnunderskrift och sigill af 13 biskopar (ordinarii) och 79 köpstadsmän
samt menige allmogens häradssigneter. Jämte bekräftelse af
arfföreningen afgafs ny trohetsförsäkran särskildt åt konung
Erik. »Där som», heter det i adelns skrifvelse, »hans nåde vår
tjänst behöfde, antingen att hafva oss med i följe till den
engelska resan eller ock eljest bruka oss här inrikes till hans
nådes bästa, då vilje vi oss godvillige och trogne alltid bruka
och befinna låta, dock oss icke till skada, det oss förhoppas,
hans nåde icke heller begärandes varder». I konungens
testamente bestämdes noga de hertigdömen, som hans söner
skulle få i ärftlig besittning. Det åt Johan redan tilldelade
bibehölls oförändradt. Magnus erhöll 9 härader i Östergötland
med hufvudorterna Vadstena, Norrköping och Motala, vidare
Askersunds härad i Nerike, de till Småland då räknade
häradena Kind och Ydre samt Vassbo och Valla härad i
Västergötland. Karl fick hela Södermanland, det mesta af Nerike
samt Värmland; det betecknades med rätta som »ett furstligt
och ståtligt uppehälle af Sveriges krona». Förbindelser med
utländska makter fingo hertigarne icke ingå utan i samråd med
konungen, och deras tvister med honom eller hvarandra skulle
afgöras af inhemske, ej af utländske skiljedomare. Liksom i
förkänslan af kommande brödrastrid slöt testamentet med en
beveklig förmaning till endräkt.

Sedan riksdagen var öfverstånden, sökte Erik påskynda
sin afresa till England. Men fadern ville ej låta honom fara
utan att först af honom hafva tagit försäkran om att icke
inlåta sig i någon förpliktelse, som kunde blifva Sveriges rike
till skada eller förfång. Erik visade sig emellertid ganska
motsträfvig, och med öfverenskommelsen »gick trögt till, så
att fadern vardt däröfver mot sonen något misslynt och 
förtörnad; dock kom det dem emellan uti godt lag igen, efter
intet annat blef af konung Gustaf begärdt, än hvad rätt och
tillbörligt var».

*
</chapter>

<chapter name="Gustaf Vasas död och begrafning">
<h2><small>Gustaf Vasas död och begrafning.</small></h2>

Ansträngningen och de häftiga uppträdena vid den sista
förhandlingen med Erik bröto den gamle konungens återstående
svaga krafter. Den 14 augusti insjuknade han ånyo i samma
frossfeber, som han förut haft i Julita; det härrörde, klagade
han, »af stort bekymmer och mycket tal». Erik lät sig däraf
intet bekomma, utan anträdde samma dag sin afresa till
Älfsborg, där anstalter redan vidtagits för afseglingen. Febern
tilltog under de båda följande dagarne. Konungen kallade
då till sig några af rikets män och sade till dem med oro:
»Vi känna visst döden, huru vill nu Sveriges rike gå? Våra
söner äro fast unge och känna intet världen. Vi hafva ännu
om rikets saker något obestyrdt; om Gud täckes unna oss
lifsfrist på någon tid, skulle det komma Sveriges rike mycket
till godo, eljest vill där falla eder svenske ett nytt regemente,
förty denna svinde världs lägenheter kunnen I fast litet
förstå». De närvarande sågo, att han af det myckna talandet
blef svagare, hvarför de bådo honom att förskona sig och ej
bekymras. Han sade då: »I fån väl veta det i framtiden.
Gud gifve, att I svenske hade låtit våra trogna råd och
förmaningar mera till hjärtat».

Den 25 aug. lät konungen inkalla sina tre tillstädesvarande
söner Johan, Magnus och Karl samt förmanade dem till
endräkt. Han erinrade dem om, huru fordom Magnus Ladulås'
söner genom sin tvedräkt vållat rikets ofärd. »Viljen I», sade
han, »inom eder släkt behålla kronan, så skolen I också ära
och lyda den, som henne bär, och alltid främja hvarandras
bästa». Sedan förordnade han, huru det efter hans död skulle
ställas för drottning Katarina och för prinsessorna.

Sjukdomen fortfor emellertid, och någon läkare hade man
i början ej tillhands. Drottning Katarina var dag och natt
tillstädes vid konungens sjukbädd. Hans biktfader mäster
Johannes och apotekaren mäster Lukas skötte för öfrigt om
honom, så godt de förmådde. Då biktfadern första gången
tillkallades och gjorde sitt inträde med ett långt
förmaningstal, bad konungen honom förkorta det och i stället tänka ut
ett hjälpmedel för hans sjuka mage och hans liksom brinnande
hufvud. Man gaf honom violsirap, granatäpplen och cikoria
»samt lät ske någon purgats, men diarrhea var alltför svår».
Han »sade mest nej till alla konfekter, siraper och drycker
och ville dem platt intet annamma». Själf fann han sådana
botemedel fruktlösa. Man hörde honom säga, att han för
mycket befattat sig med denna världens omsorger och nu med
all sin rikedom ej kunde köpa sig en läkare.

Till sinnelaget var han ombytlig, än hård och sträng,
så att hans barn fruktade för honom, än vek ända till tårar,
än skämtande öfver de fåfänga försöken att uppehålla hans
lif. Till hertig Magnus yttrade han en gång: »Du är mig
kär, du har aldrig förtörnat mig.» En annan gång beklagade
han sig öfver, att till och med hans barn skydde honom.
Drottningen svarade då: »Tala icke så, min herre! De vilja gärna
vara här, men eders nåde förtörnas strax och tilltalar dem så
hårdt, att de med tårar frukta sig ej kunna vara sin fader i
lag». Då biktfadern, för hvilken han ej synes haft mycket
förtroende, en gång opåkalladt uppmanade honom att bekänna
sina synder, afvisade han denne förtörnad med orden: »Skall
jag bekänna mina synder för dig?» Men till de kringstående
yttrade han, att han »förlät sina ovänner och bad alla om
förlåtelse, hvad helst han utom lag mot någon brutit». Då
sönerna högmodades öfver sin börd, fingo de från dödsbädden
tillrättavisningen »Människa som människa: när skådespelet är
allt, äro vi alla lika».

Under de tre första veckorna af sin sjukdom talade han
mycket och gärna, men under de tre sista blef han mera 
tystlåten. Två läkare, Mathias Palu och en doktor Wilhelm, blefvo
ändtligen genom Eriks försorg honom tillsända, men de kunde
nu intet uträtta. Bjudande och ordnande in i döden,
föreskref konungen, huru det skulle förfaras vid hans
dödsberedelse. Den 23 september blef han mycket hårdt angripen
<img l id="728">Konung Gustaf tager afsked av ständerna.</img>

och begärde då att få bikta. Då mäster Johannes i ett långt
tal förehöll honom hans mänskliga skröplighet, blef konungen
till slut otålig och afbröt med orden: »Du har nog skärpt
lagen emot mig; det är nu tid att med evangelium trösta ett
kvidande samvete». Sedan begick han nattvarden, lät sätta
några fångar på fri fot och aflade sin trosbekännelse. Hertig
Johan, som därefter inträdde, uppmanade honom att vid
bekännelsen stå fast. Konungen, som nu med svårighet kunde
tala, begärde en penna och skref: »En gång bekändt och
därvid blifvit eller hundrade gånger taladt» — —. Han
förmådde ej skrifva ordspråket till slut. »Johan emottog och
förvarade sedeln, dock icke lärdomen», anmärker Fryxell.

Sten Lejonhufvud och Laurentius Petri voro jämte
biktfadern och läkarne skiftesvis inne hos konungen, drottning
Katarina alltid. Den 27 sept. fick hon af läkarne det besked,
att den sjuke ej kunde vederfås. Samma dag sjuknade äfven
hon, men lät ej flytta sin säng ur hans rum och hade ständigt
sina ögon fästa på honom. Det följande dygnet tillbragte
konungen i en dvala, som på slutet blef dödlik. På morgonen
den 29, då slutet tydligen var nära, uppläste biktfadern för
den döende några tröstespråk ur den heliga skrift. Han
afbröts af Sten Lejonhufvud med orden: »Det är förgäfves, allt
hvad I talen; herren kan ej mer höra något däraf».
Biktfadern lutade sig då ned, sägande: »Min herre, tron I på
Jesus Kristus, och hörer I mitt tal, så gifver oss något tecken
därtill». Till allas förundran sade den döende med hög röst:
»Ja», och några minuter därefter uppgaf han sin anda. Det
var kl. 8 på morgonen den 29 september 1560.

Erik hade ännu ej hunnit fram till Älfsborg, då han
genom ett ilbud fick underrättelsen om konung Gustafs död.
Den tillämnade resan måste nu inställas; han återvände
långsamt till Stockholm och lät under vägen hylla sig som konung
i de landsorter han genomfor. I sitt testamente hade den
aflidne konungen föreskrifvit, att han skulle begrafvas i
Uppsala jämte sina två förut aflidna gemåler, hvilkas lik dittills
hållits bisatta uti Storkyrkans sakristia i Stockholm. Konung
Gustafs lik balsamerades samt ikläddes en svepning af svart
sammet med krona på hufvudet, spira i handen och svärd
<img id="729">Gustaf Vasas grafmonument i Uppsala domkyrka.</img>
vid sidan, allt af förgylldt silfver. Sålunda låg han i sin kista
under åtta veckors tid på skådebädd i ett kungligt gemak,
där en mängd vaxljus brunno dag och natt. Den 17 december
afgick liktåget från Stockholm till Uppsala; åtta dagar förut
och efteråt ringdes i alla rikets klockor en timme om dagen.
På den präktiga, med bildverk utsirade bårvagnen, fördes
konungens kista i midten och gemålernas på hvar sin sida
därom. I spetsen för liktåget drogo 700 knektar och 200
ryttare, alla klädda i svart. Därefter gingo 200 skolynglingar
och 450 präster, hvilka sjöngo likpsalmer. Företrädda af
härolder och vapendragare redo därefter medlemmarne af rikets
ridderskap. Riksfanan med förgylld stång bars af Birger
Nilsson Grip, det gyllene svärdet af Svante Sture; konungens
sköld och hjälmen med gyllene krona bars af Gabriel
Kristersson (Oxenstjärna). Därefter följde bårvagnen, dragen af fyra
svarta hästar, behängda med svart sammet. Närmast därefter
red Gustaf Johansson och förde vid handen den kungliga
lifhingsten, »sådan konungen i sin högsta ståt plägade rida den».
Därefter red konung Erik, klädd i svart mantel, efter honom
hertig Karl och grefve Edzard, åtföljda af svartklädda
drabanter, efter dem kommo drottningen och prinsessorna, hvar
i sin släda; de åtföljdes af 300 adelsdamer. Sist tågade en
afdelning tyska ryttare.

Den 21 december försiggick den högtidliga
begrafningsakten uti Uppsala domkyrka, som var i sitt inre klädd med
svart samt belyst af hundratals stora ljus. Likbåren fördes af
åtta biskopar in i kyrkan och nedsattes framför altarkoret.
Ärkebiskopen förrättade begrafningen, och biskopen i Västerås,
Peder Svart, höll en härlig likpredikan. Slutligen buros de
tre likkistorna i koret och inlades i en stor kopparkista. Svante
Sture trädde då fram till den nye konungen och utropade:
»Den stormäktige konung Gustaf är nu död, och efter honom
är utvald konung Erik». Han räckte därvid den nye konungen
svärdet, under det trumpeterna blåste och trummorna slogos,
samt fick det sedan tillbaka och med detsamma
marskalksämbetet. Det för konungen och hans båda gemåler utsedda
grafkoret var redan då till stor del färdigt och blef sedan
»med marmor och annan uthuggen dyr sten förbättradt».
Johan III lät öfver grafven resa det af konstnärshand danade
marmormonumentet med konungens och hans båda gemålers
bilder.

*
</chapter>
<chapter name="Gustaf Vasas skaplynne och eftermäle">
<h2><small>Gustaf Vasas skaplynne och eftermäle.</small></h2>

Konung Gustaf, sådan han företedde sig i sin krafts dagar,
skildrades af sin systerson Per Brahe i dennes tillägg till
Rasmus Ludvigssons krönika sålunda: »Hans storlek var till
en passelig mans längd; han hade ett kort hufvud, ljusgult
hår, vackert långt skägg, skarpa ögon, liten rak näsa, en
väldanad mun, röda läppar, blommor på kinderna, en rödbrun
kropp, var hel utöfver all sin lekamen, så att man icke kunde
finna en fläck, där man kunde sätta en nålsudd uppå. Han
hade vackra händer, passeligen stora, var tämligen armstark,
hade fyllig kropp och smala ben, tunna, skickliga fötter, var
ock något hårig, synnerligen om armar och ben och utöfver
all sin kropp så välskickad och proportionerad, såsom en
målare bäst hade kunnat måla honom utaf». Det i detta
arbete sid. 529 meddelade porträttet med den låga
pannbyggnaden, den hopdragna hufvudskålsbildningen och den korta,
raka näsan, anses vara det, som bäst återgifver hans utseende
i äldre dagar. Sitt skägg bar han under sina första
regeringsår kort och klufvet, men lät det sedermera växa.

Hans lynne, om än hårdt och strängt, var tillika glädtigt
och sällskapligt. Per Brahe meddelar därom: »Eftersom han
han hade en lustig complexion af naturen, när han eljest var
obekymrad och oförtörnad, så var han en ljuflig herre till att
umgå både med snack och tal, och aldrig voro där så många
personer inne hos honom i salen, att han ju icke visste foga
sig i snack och tal med hvar och en, både med man och
kvinna, adel och oadel, från den förnämste till den ringaste,
aldrig så med den ene som med den andre. — Han höll på
den tiden ett ärligt och konungsligt hof både utaf utländske
och inländske herremän och ansedt fruntimmer. Hvar dag
var efter middagen förordnad en timme, när alla herremän
måtte komma in på dansesalen; där kom då hofmästarinnan
in med fruntimret, och voro då konungens spelemän där
tillstädes och lekte dansen för dem. Hvar annan eller tredje
dag red konungen ut med sina herremän och fruntimmer
antingen i jakt eller eljest att spatsera, lät hvar vecka hålla
en fri fäktskola, höll ock den unga adeln därtill, att de måtte
lära och öfva sig uti allehanda värjor, så ock med rännande
och springande; där hade ock konungen själf lust med att öfva
sig uti. — Musiken hade konungen stor lust till att höra, både
mänskliga stämmor och goda, lustiga instrumenter, kunde ej
allenast därom döma, utan var ock själf en artist däruti, både
till att sjunga och spela. Ibland alla instrument höll han lutan
för det ljufligaste, och var ingen afton, när han var ensam,
utan han öfvade sig däruppå». Att han jämte sitt sinne för
oskyldig sällskapsglädje äfven hade sina frånstötande
lynnesutbrott, som ofta nog förjagade den, fick man emellertid
mången gång kännbart erfara.

Hans säkra omdöme, som lätt satte sig in i många olika
värf, och hans genom liflig användning uppöfvade
själsförmögenheter kommo honom under hans verksamma lif rikligen
till godo. »Han hade», säger Per Brahe, »utaf själfva naturen
den gåfvan, att han visste så skarpsinnigt att döma,
öfvergående många som däruti hade studerat, om hvad som var
till konstigt handtverk eller måleverk, konterfej, landskap,
byggning, fåglar, djur, örter och trä, proportion och egenskap,
där hade han intet ringa förstånd uti. Fick han rätt syn
uppå någon person, då skulle han i grund känna honom, om
han än icke hade sett honom för 20 år igen. — Han hade
ett öfvernaturligt godt minne. Hvar han en gång eller två
färdats fram och vistats något i bygden, där villade honom
ingen väg. Han visste ock icke allenast namnet på byarne,
utan ock på bönderna, som på den tid hade bott där, då
han färdades där fram i sin ungdom. In summa, Gud hade
begåfvat honom framför alla andra med stor skicklighet, högt
och mycket förstånd och många furstliga dygder, så att han
var väl värd att bära konungslig spira och krona; ty han var
icke allenast förståndig och snäll framför alla andra, utan ock
därhos manlig och duglig, uti domar var han skarpsinnig och
rättvis, uti många stycken var han ock varkunsam». Uti
denna skildring sammanfattas med vänlig hand ljussidorna af
hans begåfning och sinnesriktning som människa; det är i
densamma intet att borttaga, snarare ett och annat att
tillägga.
<img id="730">Stycke af Gustaf Vasas bild på grafmonumentet i Uppsala.</img>

I sin likpredikan framhöll Peder Svart ytterligare drag
af hans goda omdömes mångsidighet. »Han kunde», heter
det, »hålla  predikanterna på den rätta kosa, han kunde lära
bönder profiterligare skick i åkerbruk, fiskeri och bergsbruk,
köpmän i seglation och handel, hofmän i rytteri, så att alla
som nalkades bekommo ett högre ljus». Om hans
»dygdesamma höfviskhet», hvarigenom han, i motsats till sina
ättlingar, höll sitt sedliga lif fläckfritt, utlät sig predikanten:
»För den sannfärdige Gud och all rättvisa må vi, som med
honom voro i dagligt umgänge, vittna, att han ej tålte något
ohöfviskt tal eller ord, ja hans heliga kongl. majestät kunde
icke heller lida sådant måladt på taflor eller utstickningar».
Hans medkänsla för andras lidanden och hemsökelser
framhölls äfven. »När helst», heter det, »någon Guds synnerliga
plåga uppå kom med pestilentia, med otidig väderlek, med
dyr tid, med ofred eller hvad som helst sådant, det Guds
vredes tecken och syndastraff syntes vara, då kunde hans
hoftjänare icke utan stor ömkan och medlidande se och höra,
huru han sig grämade, suckade, hof upp händerna mot
himmelen, suckade och bad Gud vara barmhärtig».

Den svenske storbonden med både sina förtjänster och
sina fel stod utpräglad fram i Gustaf Vasa. Den lifskraft,
uthållighet och arbetsduglighet, som utmärka den svenska
bondestammen, ägde han i hög grad. Hans starka hälsa, som
alltjämt sattes på hårda prof, bröts ej förrän i sena ålderdomen
och underhölls med ringa eller intet biträde af läkare. Om
hans uthålliga arbetsförmåga vittna ej minst de från hans
kansli eller honom enskildt utgångna mångtaliga skrifvelserna,
hvilka till stor, kanske största delen blifvit af honom själf i
koncept uppsatta eller för skrifvarne dikterade. Sitt rike
genomreste han ideligen i alla riktningar; endast i nordliga Norrland
och i Värmland har han icke varit, i det inre af Småland
föga. Betjänad af handtlangare, men föga understödd af
medhjälpare, skötte han med aldrig svikande drift och omtanke
ärenden af de mest olikartade slag, synnerligen de ekonomiska.
Först mot slutet af sin lefnad klagade han ibland öfver att
vara för mycket »belåden», men hans verksamhetslust
mattades ändå ej synnerligt. Till Severen Kijl, hvilken klagade
öfver sin tilltagande ålderdomssvaghet, skref han en gång:
»Dock, det du görs gammal och är understundom sjuklig, det
kunne vi väl tro. Sådana lägligheter befinna vi fast hos oss.
Vi kunne likväl icke hafva tillfälle att blifva bekymmer, arbete
och omak förutan.»

Den svenske storbondens karga och myndiga 
husbondemakt har konung Gustaf hårdhändt öfvat öfver riket och
statstjänarne, hvilka han betraktade ej annorlunda än storbonden
anser sin gård och sina drängar. Hans befallningsmän och
fogdar förflyttades hit och dit, fingo de mest skiftande
uppdrag, höllos under sträng uppsikt, måste gifva noggranna
redovisningar och hålla honom underkunnig om allt som
föreföll. Han »förundrade sig storligen», han vredgades, bannade
och hotade, om något därutinnan brast. Deras krafter tog
han därvid med oaflåtlig stränghet i anspråk, och föga
mildare var han mot förläningsmännen. Till Henrik Horn skref
han: »Må du icke om intet göra det, som vi skickat hafva
för någon ringa mödas och arbetes skull, som i den måtton
kan falla, eller äro vi förorsakade att göra något annat
därtill med den förläning och goda hjälp, som vi dig och andra
flere med försörjt och nådeligen förlänt hafva, och icke alltid
draga dig undan arbete och tjänst, som nu en part för sed
hafva.» Till och med hans till menigheterna gifna hushållsråd,
i sin begynnelse fogliga, taga under fortgången ton af
befallningar, ibland äfven ledsagade med hotelsen om att »tänka
annat därtill».

Äfven i den vänliga, af skämt och gamman kryddade
beröringen med sina förtroendemän var han fordrande.
Betecknande i detta hänseende är hvad han en gång skref till
Severin Kijl: »Vi betacke eder, gode män, där i Västergötland
för eder välvillighet, som I oss beviste den tid vi senast där
nere voro. Och synnerligen dig, Severin, för det du plägade
oss så märkligen väl både med jästeöl, stålkakor och annat
godt mera, ändock samma jästeöl blef uti en skål vört
förvändt. Därnäst hafver du utan tvifvel väl förnummit, att vi
nu en lång tid, snart ett fjärdings år, efter Guds vilja till vår
lekamen fast svage och kranklige varit hafve och hade
fördenskull förmodat, att du och de andre gode män flere skulle
uti någon måtto hafva tänkt uppå oss med ett eller annat,
det godt vore, som där hos dig vankar, synnerligt med ett
godt fat Emskt öl, därutaf vi dock till denna tid ingen
synnerlig tidende förnummit hafva. Så tyckes oss likväl, det vore
dig en stor heder, och hade du däraf en ringa afsaknad, att
du understundom och besynnerligen nu i denna vår sjukdom

ville tänka på oss med ibland, etter du hafver i den måtton
god råd och vet väl själf, att all din välfärd hafver du utaf
Gud och oss, det I dock icke uppå tänke eller i någon måtto
med gärningarne skina låte, att I någon ödmjukhet eder
öfrighet bevisa vilje.»

Den svenske storbondens närighet i att förvärfva, besitta
och spara är hos konung Gustaf ett genomgående drag. Hans
förvärfslust gick öfver till en snålhet, för hvars
tillfredsställande han ingalunda var nogräknad om medlen, såsom hans
historia nogsamt utvisar. Hans lystenhet efter jordagods
föranledde ständiga arfstvister, som bragte honom i ovänskap
med nästan hela sin släkt; den bestämde också till ej ringa
del hans ställning till reformationsverket. I de två hvälfda
kamrarne på Stockholms slott, hvilka efter skattmästaren
benämndes »herr Eskils gemak» uppstaplade han sina
silfvertackor och sina myntfjärdingar; föga mindre välförsedd var
skattkammaren på Gripsholm. Dackefejden länsade
skattkamrarne, men den fylldes snart åter genom den
kyrkliga »sköflingen» samt ur andra inkomstkällor. Det ryska
kriget, prinsessornas utstyrsel och Eriks slöseri medförde tid
efter annan stora uppoffringar, men icke desto mindre kunde
konung Gustaf vid sin död lämna åt sina söner en fylld
skattkammare i arf. De kungliga slotten voro rikligen försedda
med boskap, husgeråd, väfnadsarbeten och allehanda dyrbart
gods, hvilket noga förvarades och alltjämt förökades.

Till riddare blef konung Gustaf aldrig dubbad förrän
genom erhållandet af den franska Mikaëlsorden, och något
ridderligt är icke heller i hans skaplynne att söka. Med drag
af storsinthet, ädelmod och finkänslighet kan man ej smycka
hans lefnadssaga; äfven tacksamhetens dygd saknade hos
honom mången gång den utöfning, som skulle hafva varit
önsklig. Frikostighet visade han högst sällan, allraminst om
medlen skulle tagas ur hans egna tillgångar; vid afrättningen af
hans testamente hade väl skrifvaren efter gängse bruk
upptagit anslagsposter till »ungdomens upptuktan och skolorna»
samt till »spitaler och sjukstugor», men några sifferbelopp
äro ej i de posterna införda. Med gammaldags tarflighet i
den hvardagliga hushållningen förenade han efter storbondesed
en rundlig ståt och gästfrihet vid högtidliga tillfällen samt
sparade då ej omkostnaderna. Ett drag af storbondens begär
att vinna ökad glans åt sitt hus genom frändskap och beröring
med förnämt folk kan man återfinna i konung Gustafs
benägenhet att med sin släkt införlifva högättade utländingar, sådana
som Berndt von Mehlen och Johan af Hoja, eller i sin tjänst
upphöja den förment storförnäme Konrad von Pyhy. Denne
hans uppkomlingsjust blef emellertid
i sina följder
eftertryckligt näpst.

<img r id="731">Gustaf Vasas staty i Stockholm.</img>
Liksom konung
David, vid hvilken
Gustaf Vasa
stundom förliknade sig
själf och af andra
förliknades, hade han
ett rikt och
skiftande skaplynne, i
hvilket klandervärda
skuggdrag togo sig
rum bredvid de
prisvärda ljussidorna.
Han lefde i en tid, då
politikens kraf ofta
underkände
sanningens och rättvisans;
som barn af en
sådan tid har han mer
än en gång handlat.
De medel, som han
för sina politiska och ekonomiska syften brukade, voro icke
alltid rättrådiga. Undfallane och försiktiga, så länge
framgången var oviss, brukade han, sedan den tryggats, med
hänsynslöshet sin vunna öfvermakt. Det var till stor del hans
eget förvållande, att han vid aftonen af sin lefnad kände sig
så ensam; han hade våldsamt från sig bortstött förtjänstfulla
män, med hvilka han kunnat och bort gagnrikt samverka,
samt afskrämt själfständiga karakterer från deltagande i det
offentliga lifvet. Därför blef det så tomt på dugliga och
helgjutna män vid slutet af konung Gustafs regering, ty befriaren
mäktade ej i sitt verk ingjuta den frihetens lifslust, i hvilken
sådana kunna växa och trifvas.

Liksom en målning blir mera kraftig och lefvande just
genom sina skuggdrag, så framstå för oss väldiga
personligheter mer lifaktigt och tilltalande i den mänskliga brist, som
skuggar deras prisvärda egenskaper. För vårt folk har
konung Gustaf städse varit kär, äfven med sina fel och
öfvergrepp. Ungdomen följer honom med lifligt deltagande på
den äfventyrliga väg, som ledde till rikets befrielse. Det
karlavulna och på samma gång rent folkliga i hans
uppträdande har slagit an icke blott på hans samtid utan äfven
på eftervärlden. »Vi vilja höra hans nåde själf», utropades
det ibland af menigheten, då någon annan talade å den
närvarande konungens vägnar; eftervärlden vill också i hans
historia helst höra honom själf tala sitt träffsäkra språk med dess
af godlynne kryddade barskhet. »Ingen bland Sveriges
konungar har varit mera svensk än Gustaf Vasa», har en
historieskrifvare med rätta sagt. Man skulle tillägga, att ingen
har för Sveriges inre utveckling gjort ett storverk, som går
upp mot hans.

*
</chapter>

<chapter name="Historieskrifningen om Gustaf Vasa">
<h2><small>Historieskrifningen om Gustaf Vasa.</small></h2>

Härskande på alla styrelsemaktens områden under lifvet,
har konung Gustaf äfven efter döden länge fått med samma
envälde bestämma öfver den historieskrifning, som fortplantat
hans minne hos eftervärlden. Själf förtäljer han sin historia
i sin omsorgsfullt bevarade och ordnade registratur, hvars
digra samling af hans egenhändiga skrifvelser låter oss
rikligen blicka in i hans mångskiftande lifsvärld, sådan han själf
kände och uppfattade den. Genom utgifvandet af denna
samling har arkivarien V. Granlund gjort det historiska studiet
en betydande tjänst.

Sin lefnadssaga har konung Gustaf fått efter sitt sinne
på bästa sätt upptecknad för svenska folket genom Peder
Svart, hvilken som biktfader länge stod honom nära och 1556
uppsattes på biskopsstolen i Västerås, där han afled kort efter
konungen (1562). Peder Svarts krönika, hvilken slutar med
berättelsen om Erik XIV:s födelse, är i ordets fullaste mening
populär; i sitt genomsvenska, kärnfulla ofta skämtsamma
folkspråk förtäljer den de för folket, synnerligen ungdomen, mest
anslående dragen af konungens lefnadsöden under det äldre
skedet af hans historia. Men i allo pålitlig som historisk
källa är den icke. Mer än en gång har Peder Svart skildrat
händelsernas förlopp sådant konungen och hans närmaste
omgifning ville hafva det ansedt och uppfattadt; man får då
snarare se, hurudan konung Gustaf ville hafva sin historia
framställd, än hurudan den i verkligheten var. Men han har
alltigenom skrifvit på god tro, om än stundom med bristande
noggrannhet. Han hade för konungen en varm och uppriktig
beundran, åt hvilken han äfven gifvit uttryck i sin likpredikan;
däraf den hjärtliga på folksinnet anslående färgtonen i hans 
berättelse. Vid den sagoskimrande och landsfaderliga sidan
af Gustaf Vasas personlighet fäste han sig med hänryckning,
men felen och skuggdragen var han föga i tillfälle att se.
Ännu alltjämt fortlefver den traditionella uppfattningen af
konung Gustaf i enlighet med Peder Svarts krönika.

Sin officielle historieskrifvare för den lärda världen har
konung Gustaf fått i Erik Göransson Tegel, hvilken var son
till Göran Persson samt från 1598 tjänstgjorde som
handsekreterare åt hertig Karl, sedermera konung Karl IX. Från
en beskickning till Danmark hade han medfört Hvitfelds då
nyss utkomna historia om konung Kristian III. Hertigen
fann med förtrytelse däri åtskilliga uppgifter om konung
Gustaf, hvilka ej behagade honom. Han uppdrog därför åt
Erik Göransson att skrifva konung Gustafs historia, närmast
med syfte att vederlägga de danska uppgifterna. Den stora
krönika, hvilken sålunda tillkom, skrefs under den stränge
hertigens uppsikt och i enlighet med den uppfattning, som
han ville om sin fader göra gällande. Det finnes ej hos
Erik Göransson den värma och hjärtlighet som hos Peder
Svart, hvars innehåll och uttryck han dock så mycket som
möjligt söker tillägna sig. För öfrigt låter han, måhända af
nödig försiktighet, helst konung Gustaf själf hafva ordet;
ty hans berättelse är genomväfd af uttrycken i registraturens
skrifvelser, hvilka höllos för honom tillgängliga. Till hans
uppgift hörde att ägna särskild uppmärksamhet åt Sveriges
förhållande till utlandet, särskildt till Danmark; flera
fördragsurkunder och andra offentliga skrifvelser äro i hans verk
ordagrant utförda. Naturligtvis hörde det till hans uppgift
att förtiga eller öfverskyla de mindre berömliga dragen samt
åt händelserna i öfrigt gifva den färgläggning, som honom
föreskrefs. Hans krönika är emellertid genom sin rikhaltighet
och sin i allmänhet sorgfälliga utarbetning grundläggande för
konung Gustafs historia.

Rasmus Ludvigsson, hvilken närmast hade tillträde till
arkivets handlingar, utarbetade om konung Gustaf en annan
krönika, hvilken sedan öfversågs och tillöktes af Per Brahe.
Ett digert material stod honom till buds, men han ägde ej
förmåga att öfverskådligt sammanfatta och kritiskt sofra
detsamma. Krönikan lämnar emellertid många uppgifter af stort
värde och ställer sitt ämne i ny belysning, helst som Per
Brahe, hvilken stod konungens person nära och deltog i
händelserna vid slutet af dennes regering, meddelade hvad han
som ögonvittne erfarit.

Konung Gustaf sökte under sin regeringstid undertrycka
den historieskrifning, som befarades vilja framställa hans
historia i någon mindre förmånlig dager. I allmänhet var hans
förhållande till den svenska litteratur, som under Sturarne var
på god väg att uppblomstra, icke det bästa. Bröderna
Johannes och Olaus Magni (själfva kallade de sig Magnus)
glömde ej under det bekymmersamma lifvet i landsflykt sitt
fosterland. Johannes sökte förhärliga det med ett historieverk,
som dock var mer fantasirikt än tillförlitligt. Sitt agg mot
konung Gustaf gömde han i försiktiga uttalanden; om en
forntida sagokonung insmög han uppgiften, att denne kallades
Godstagus (ordlek med namnet Gustavus), emedan han roffade
till sig andras gods. Olaus har med sin skildring af
lefnadssättet och sederna här i norden på hans tid gjort vår
kulturhistoria en ovärderlig tjänst. Båda dessa arbeten äro affattade
på latin och borde, synnerligen det sistnämnda, väl hafva
förtjänt en öfversättning på svenska. Biskop Brasks bevarade
registratur belyser från den gamla kyrkans synpunkt det äldre
skedet af konung Gustafs historia. Af Messenius, hvilken var
hemlig katolik, är konungen äfven framställd från motsidans
synpunkt; hans historia får äfven härifrån sina bidrag, om
man än nogsamt märker, att pennan förts af partinitet.

Sådant skriftställeri lyckades konung Gustaf under sin
regeringstid omintetgöra. Men äfven för den opartiska
historieskrifningen synes han hafva haft en viss skygghet. Det
visade sig af hans handlingssätt mot Olavus Petri, hvars
krönika, ehuru afhandlande den föregående tiden, han dock efter
dennes död med all makt sökte undertrycka. Den följande
tidens historieskrifning har enhälligt erkänt konung Gustafs
förtjänster samt den svenska statens och kyrkans
tacksamhetsskuld till hans minne. Då en och annan äfven framhållit
skuggsidorna, har det skett i den historiska sanningens
intresse. Sina fel hade konung Gustaf tvifvelsutan, och de må
ej förtigas; men därvid gäller det svar, som en gammal
rådsherre en gång gaf Göran Persson, som klandrade med
partisinnets öfverdrift och bitterhet: »I gören det af arghet och
bären eder åt som hundarne, hvilka gläfsa på månen. Den
har sina fläckar, dem I utskriken, men är likväl ett Guds
mästerstycke».

<img></img>
</chapter>
<chapter name="Register">
<h2>Register.</h2>

(Siffrorna angifva sidan, de med <b>fetstil</b> tryckta utmärka befintlig illustration).

<h3><tab><tab>A.</h3>

Agricola, Mikael, biskop. 489. 490. 504.

Alvastra. 224, 425.

Anders Persson. (Rankhyttan). 33. 35.
258. 278. 280. 282.

Andreæ, Laurentius. 99. 101. 126. 142.
146. 153. 173. 180. 197. 199. 228.
246. 256. 264. 299. 305. 306. 
322—24. 327. 328. 339. 345. 483.

Arboga. 259. 271. 303.

Arendt Persson. 35. 36. 247.

Arvid Vestgöte. 55. 65. 66. 164. 313.
357. 358.

Arvidsson, Nils. 71. 72. 108.

<h3><tab><tab>B.</h3>

Bagge, Jakob. 289. 350. 381. 389. 430.
432. 494. 495. 497. 498.

Banér, Erik. 20, 21. 24. 350.

Barbro Stigsdotter. <b>36</b>.

Beldenak, Jens. 50. 51. 60. 77.

Bergkvara. <b>310</b>. 363. <b>364</b>. 370.

Bergsbruket. 463—68.

Beurreus, Dionysius. 445. 450. 518. 519.
520.

Bibelöfversättningen. 173. 177—80. <b>179</b>.
345.

Bilde (Bille), Anders. 128. 350. 351.

<tab>»<tab> Klaus. 92. 253. 269. 273.
275.

Bjelke, Anna. 26.

<tab>» Axel Eriksson. 358. 365. 429.
430. 432. 433.

Bjugg, Bengt. 57.

Blekinge. 134. 356. 357. 358. 361.

Bogesund. 24.

Bohus (slott). <b>269</b>. 270. 293. 294.

Bohus län, se Viken.

Boije, Nils. 288, 311. 381. 489. 495. 499.

Borgläger. 160. 187. 222.

Botvid Svensson, biskop i Strängnäs. 301.
324. 483.

Brahe, Joakim. 14. 27. <b>28</b>. 227.

<tab>» Per. 286. 350. 370. 371. 389.
454. <b>474</b>. 475. 522.

Brask, Hans. 65. 66. 67. 86. 93. 94.
101. 114. 115. 116. 126. 140—42.
145. 149. 153. 157. 158. 171. 175.
176, 181. 192. 195, 196. 198, 204.
205. <b>206</b>. 207, 208, 221. 305.

Brunkeberg. 63. 64. 88. 183.

Brunnbäcks färja. 50. 51. 258. 260
261. 278. <b>279</b>. 280.

Bröms, Niklas. 24.

Brömsebro. 349—52.

Byarum. 221.

<h3><tab><tab>C.</h3>

Cecilia af Eka. 6. 12. 14. 63.

<tab>» Vasa, prinsessa. 524. <b>525</b>.

<h3><tab><tab>D.</h3>

Dacke, Nils. <b>356</b>. 357. 360—66. 372.
380—85. 388—94. 397—416. 
428—37.

Dacke, Olof. 360. 435.

Dalarne, dalkarlarne. 31—50. 165. <b>167</b>.
(sigill). 184. 191. 216. 257. 262.
276. 400. 416—18. 440.

Daljunkaren. 184—90. 215. 216. 219.

Dalsland. 56. 367.

Danmark. 116. 120. 248. 503. 518.

Dannemora. 466.

Danzig. 119. 208. 347.

Delsbo. 218.

Djup, Peder. 432. 438. 441.

Dyveka. 20.

<h3><tab><tab>E.</h3>

Edzard, grefve af Ostfrisland. 518. 523.
525. 526.

Eka. 13.

Eksjö. 309. 312.

Elghult. 431.

England. 284. 503. 508.

Enköping. 13. 225. 256. 481.

Erasmus. 138. 143. 222. 230.

Erik (XIV). 267. 324. 350. 452. 482.
501. 513. 516. <b>517</b>. 518—21. 524.
526—28.

Eskilstuna. 503.

<h3><tab><tab>F.</h3>

Fagerhult (Kalmar l.). 431.

Falun. 47. <b>48</b>. 465.

Finland. 71. 108—11. 368, 488—92.
516. 520.

Finsta. 12.

Finveden. 373. 383.

Fleming, Erik. 79. 81. 97. 108. 110.
111. 214. 278. 294. 348. 350. 388.
488. 489. 490.

Fleming, Ivar. 97. 123. 214. 488.

Flottan. 122. 164. 290. 291. 351.

Fogdarne. 212. 221. 313. 340. 361, 396.
429. 472.

Frankrike 353. 444. 508.

Fredag, Peder. 49. 73. 78. 82. 163.

Fredrik I. (Danm.) 85. 88. 112. 115.
127. <b>128</b>. 168. 219. 248. 271. 275.

Fredrik II. (Danm.). 523.

<tab>» pfalsgrefve 347. 348. 393.

<h3><tab><tab>G.</h3>

Gad, Hemming. 17. 19.

Gagnef. 186. 258.

Galle, Peder. 153. 174. 176.

Gestrikland. 50. 218. 257.

Glasenap, Otto, värfvare. 399. 422.

Gotland. 116. 118—25. 127. 164. 205.
249. 348. 349.

Grabbe, Nils. 71. 109. 247. 488. 491.

Granlund, V. 342.

Grenna. 221.

Grip, Birger Nilsson. 19. 266. 267. 324.
348. 497.

Gripsholm. 30. 168—70. <b>457</b>. 458. 513.

Gudhem. 224.

Gustaf Vasa.
<br>Hans värja. <b>130</b>. <b>260</b>. Rustning. <b>163</b>.
Käpp. <b>528</b>. Namnteckning, se
titelplanschen. Porträtt. <b>201</b>. <b>210</b>. <b>232</b>.
<b>281</b>. <b>522</b>. Skaplynne. 231—34.
282. 315. 469.

Gyler, Wolf, (sekreterare). 219. 236. 249.
288. 290.

Gyllenstjerna, Knut. 274. 275. 348.

<tab>»<tab> Magnus. 269. 270.

Gäfle. 49. 218. 259. 510.

<h3><tab><tab>H.</h3>

Hadrianus VI (påfve). 143. 155.

Halland. 289.

Halmstad. 289.

Handeln. 353. 506—11.

Hedemora. 49. 52. 186.

Helgeandshusen. 225.

Helsingborg. <b>289</b>.

Helsingfors. 490. 494. 496. 508.

Helsingland. 48. 191. 218. 257. 259.

Henrik Johansson, biskop i Västerås. 299.
324.

Hisingen. 273. 274.

Hoffman, Henrik. 360. 361.

Hoja, Johan af., grefve. 131. 161. 172.
219. 239. 266. 285. 286. 288. 289.
290. 315.

Holaveden. 242. 309. 318. 414. 425.

Holland 249. 268. 291. 334. 510. 511.

Holger Karlsson (Gera), rådsherre. 212.
243. 251. 252. 271. 289. 312. 335.


Holst, Gorius (borgm. Stockh.) 77. 83.
99. 466.

Husby (kloster). 50. 186.

Hård, Peder. 99. 272. 289.

Högsby. 413. 425. 430. 431.

<h3><tab><tab>I.</h3>

Ingelstad. 378.

Ingemar (biskop i Växjö). 85. 143. 222.

Isala. 37. <b>38</b>. <b>39</b>.

Israel, Herman. 20. 256. 266. 285.

Ivan (IV) Vasiljevitsj. 491. 493. <b>503</b>. 505.

<h3><tab><tab>J.</h3>

Johan (G:s son, hertig af Finland). 297.
350. 482. 516. 518—21. 526.

Jordbruket. 87. 473—76.

Jämtland. 93. 215.

Järfva. 77.

Jönköping. 31. <b>119</b>. 120. 144. 223. 239.
<b>241</b>. 242. 246. 272. 386. 389. 462.
488.

Julita. 169. 530. 534.

<h3><tab><tab>K.</h3>

Kallö. 20. <b>21</b>—23.

Kalmar. <b>26</b>. 91. 161. 162. 163. 225.
250. 313. 330. 348. 349. 350. 403.
408. 413. 427. 460. <b>461</b>. 484. 488.
518. 527.

Kanikgällen. 226. 485.

Karl V. (kejs.). 135. 139. <b>140</b>. 255.
268. 347. 393.

Karlsborg (Bohus l.) 92. 249. 251. 271.

Kastelholm. 10. <b>72</b>. 501.

Katarina at Sachsen-Lauenb. (drottn.).
<b>265</b>. 293. 294.

Katarina, G:s tredje gemål. Se Stenbock.

<tab>» G:s äldsta dotter. 297. 518.
523.

Kijl, Severin. 240. 271. 273. 330. 362.

Klostren. 141. 144. 160. 176. 203. 222.

Knut (domprost i Västerås). 86. 156.
159. 165—68. 180—83. <b>193</b>.

Kock, Jörgen. 286. <b>287</b>.

Konga hd. 314. 357. 358. 360. 366.
393.

Kopparberget. 47. 278. 282.

Kristian II. 18. 20. 25. 88. 89. <b>90</b>.
112. 268—75. 286. 287. 347.

Kristian III. 265. 284. 287. 290. 292.
293. 347—49. <b>350</b>. 351. 390. 398.
520. 523.

Kristina (Gyllenstjerna). 25. 28. <b>30</b>. 64.
113. 125. 132. 186. 189. 214. 219.
251. 522.

Krokek. 301. 388. 466.

Kronoberg (slott). 222. 380. <b>393</b>. 430.
453. 461.

Krumpe Otto. 134.

Kungälf. 273.

Kurk, Arvid (biskop). 71. 85.

Kustö. 109. 222.

Köping. 52.

<h3><tab><tab>L.</h3>

Landskrona. 133.

Larfs hed. 240. 241.

Lars Eriksson. 49. 54. 57. 64. 76. 156.
258. 278.

Lars Olofsson. 43. 45. 46. 54. 64. 76.

Leckö. 70. 207. 221. 242. 290.

Lejonhufvud, Margareta (drottn.). 294.
<b>295</b>. 296. 477—79. 487. 504.

Lejonhufvud, Sten Eriksson. 295. 323.
353. 443. 447. 526.

Lekeryd. 237.

Leksand. 184. <b>185</b>. 186. 258.

Lemnhult. 384.

Lenhofda. 431. 438.

Lifland. 190. 368. 493. 520. 526.

Lillie, Knut Andersson. 73. 97. 202.
243. 271. 353. 444. 504.

Lindholmen (Uppl.). <b>6</b>. 7. 8. <b>10</b>. 11.
(Västerg.) 214. 252.

Linköping. 31. 67. 116. 158. 205. <b>220</b>.
221. 298. <b>299</b>. 311. 482.

Linneryd 356. 357.

Lund. 133. 288. 290. 291.

Lunge, Vincent. 167. 215. 216. 219.
269. 291.

Luther. 138. 139. 147. 317. 346. 445.
446.

Lybeck. 23. <b>24</b>. 25. 89. 97. 114. 119.
204. 248. 249. 257. 283. 284. 288.
291. 347. 507. 508.

Långholmen. 78. 82.

Lödöse. 70. 191. 249. 252—55. 271.
333. 334. 348. 367. 510. 511.

<h3><tab><tab>M.</h3>

Magni (Magnus), Johannes. 94. 155. 156.
172. 174. 175. 180. 265.

Magni. Olaus. 175.

Magnus Haraldsson (biskop). 86. 154.
177. 182. 195. 238. 240. 242. 247.
260. 268. 269. 427.

Magnus, hert. af Lauenburg. 284. 285.
523.

Magnus, (hertig, Gustaf Vasas son). 518.
519. 524.

Malmö. <b>126</b>. 127. 130. <b>287</b>. 289. 290.

Mariefred. 28.

Marnäs. 40.

Martin (biskop i Åbo). 211. 263. 489.

Mehlen, Berndt v. 66. 73. 79. 87. 92.
94. 97. 121. 122. 123—25. 131.
161—65. 315. 347. 349.

Mehlen, Henrik v. 43.

Melanchton, Filip. 151. 317.

Meyer, Markus. 283. 284. 285. 288.
289. 290.

Mjölby. 41. 57.

Mora. 40. <b>42</b>. <b>44</b>. 46. 184. 186.

Mornay Ch. de. 518. 521. 524. 525.

Motala. 221.

Munkeboda (Norsholm). 65. 67. 192.
204. 205. 221.

Myntväsendet. <b>87</b>. <b>116</b>. 117. 121. 187.
214. <b>512</b>. <b>513</b>. <b>514</b>.

Måns Bryntesson (Liljehök). 171. 182.
214. 217. 238. 246. 247.

Måns Nilsson, (Aspeboda). 35. 187. 258.
277. 280. 281. 282.

Mårten Skinnare. <b>67</b>. 303.

Möre. 313. 314. 357.

<h3><tab><tab>N.</h3>

Natt och Dag, Måns Johansson. 348.
358. 362. 365—67. 374. 498.

Nerike. 222.

Norge. 216. 268. 269. 291.

Noraskog. 49.

Norman, Georg. 317. 318. 321. 323.
332. 333. 340. 343—47. 353. 405.
454. 481. 483.

Norrby, Severin. 25. 26. 66. 68. 71.
73. 74. 79. 80. 81. 91. 108. 110.
113. 118. 122—25. 130—36. 164.
165.

Norrland. 191. 220.

Nydala. 120. <b>224</b>. 313.

Nyköping. 55. 63. 65. 510.

Nyslott (Olofsborg). 109. <b>110</b>. 286. 491.

Nådendal. 223.

<h3><tab><tab>O.</h3>

Olof, ärkebiskop i Trondhjem. 167. 180.
215. 269.

Ornäs. <b>34</b>. <b>35</b>.

Orsa. 184. 186.

<h3><tab><tab>P.</h3>

Passberg, Verner. 360.

Peder Månsson (Petrus Magni), biskop.
156. 157. 177. 182. 195. 196. 211.
222. 226. 257. 264. 299.

Peder Sunnanväder. 132. 154. 156. 159.
165—68. 180—83. <b>194</b>.

Peder Svensson. 49. 50. 51. 187.

Persson, Göran. 518.

Petri, Olavus. 99. 147. <b>150</b>. 153. 176.
180. 212. 214. 227. 228. 304. 306,
319. 322—24. 327. 328. 337. 483.

Petri Laurentius. 99. 148. 180. <b>263</b>.
264. 307. 319. 345. 482. 504. 505.

Polen. 175. 493. 519.

Pyhy (Peutinger). Konrad v. 316. 321.
323. 326. 330. 333. 340. 348. 353.
422. 434. 442—48. 513.

<h3><tab><tab>R.</h3>

Rankhyttan. <b>32</b>. 33.

Ranzau, Johan. 133. 287. 290.

Raseborg. 109. 489.

Rasmus Ludvigsson 341. 342. 372.

Reval. 286. 490. 497. 508. 509. 520.

Riga. 291. 509.

Riksarkivet. 340. <b>341</b>.

Riksrådet. 97. 211. 453.

Romfartuna. 53.

Rostock. 219. 392.

Ronneby. 162. 360. 443.

Rydaholm. 378.

Rydboholm. <b>8</b>. <b>16</b>. 70.

Ryssland. 111. 134. 135. 491—506.

Räfsnäs. 10. 27. 28. <b>29</b>.

Rättvik 40. 45. 185. 186. 218.

Rödeby. 357.

<h3><tab><tab>S.</h3>

Sala. 464. 468.

Salt. 191. 353.

Samfärdselleder 192. 333. 453.

Sasse, Staffan. 25. 73. 81. 214. 256.

Savolaks. 490.

Sevede hd. 421. 424. 429. 484.

Sigbrit. 20.

Sigtuna 223. 459.

Skara. 207. 221. 223. 301. 345.

Skatteväsendet. 16. 97. 114. 159. 160.
212. 454. 472. 473.

Skede. (Smål.). 381. 387. — (Österg.). 382.

Skegge, Peder. 425. 428. 429. 432. 438.

Skeninge. 225. 345. 415. 425.

Skolorna. 15. <b>16</b>. 204. 229. 338.

Skrifvare. Gudmund. 272. Jon. 262.
435. — Esbjörn. 273. Peder. 338.
425. 435. 438.

Skrifvardömet 336—40.

Skrukeby. 415.

Skåne. 288. 289.

Slagheck, Didrik. 50. 51. 53. 70. 76. <b>77</b>.

Slatte, Gudmund. 313. 358.

Sledorm, Henrik. 16. 143. 250. 305.

Småland. 26. 27. 31. 56. 70. 191. 235.
236. 243. 257. 309. 312. 330. 335.
349. 354. 437—42. 450. 502.

Some. Germund Svensson 362. 364.
386. 404. 408. 439. 441.

Some, Måns Svensson. 290.

Sommar, Magnus, (biskop) 86. 154. 195.
196. 202. 204. 211. 212. 243. 264.
300.

Sparre, Lars Siggesson. 19. 87. 126. 181.
182. 212. 214. 239. 256. 266. 271.
278. 289. 312. 323. 348. 351. 362.
<b>369</b>. 371. 373. 377. 379. 380. 381.
386. 389. 420. 454. 522.

Stegeborg. 55. <b>66</b>. 73. 74. 335. 375.
382. 387. 409. 412. 436. 453.

Stenbock, Gustaf Olofsson. 266. 267.
330. 332. 362. 363. 365.
370. 371. 373. 378. 405.
422. 423. 511. 522.

<tab>» Katarina (drottning). 480.
<b>481</b>. 483. 484. 523.

Stockholm. 7. 9. 17. 63. 64. 73. 76—84.
<b>77</b>. 99. <b>100</b>. 101. 102. <b>103</b>. <b>104</b>.
105—08. 150. 151. 152. 158. 159.
164. 175. 182. 223. 225. 250. 263.
266. 292. 304. <b>320</b>. 388. <b>455</b>. 456.
508. <b>509</b>. 523. 529.

Strängnäs. 93. <b>94</b>. 95. 96. 126. 148.
158. 177. 211. <b>246</b>. 247. 272. 508.

Sture, Sten d. ä. 9. 13. 169. 238.

<tab>» Svante d. ä. 15. 309.

<tab>» Sten d. y. <b>13</b>. 14. 17. 18. 19.
24. 309.

<tab>» Nils. 132. 161. 162. 163. 183.
184.

<tab>» Svante d. y. 251. 266. 285. 295.
296. 313. 335. 350. 366. 370. 374.
409. <b>410</b>. 411. 419. 422. 454. 501.
522.

Ståndsriksdagen. 202. 211. 529.

Sunnerbo hd. 236. 372. 389. 403.

Sure, Gottfrid. 234. 236. 237. 239.

Svart, Peder. 5. 21. 234.

Svartsjö. 453. 456. 459. 513.

Sven i Flaka. 376. 420. 427. 428. 429.

Sven Jakobsson, biskop. 252. 263. 272.
299. 332.

Svärdsjö. 37. 218.

Söderköping. 18. 73. 79. 115. 159.
176. 207. 256. 375. 383. 409. 510.

Sölvesborg. 132. <b>133</b>. 134. 392.

<h3><tab><tab>T.</h3>

Tavastehus, Tavastland. 109. 491. 501.

Tegel, Erik Göransson. 5. 361. 379.

Teit, Martin. 489. 516.

Thord, riddare. 376. 382. 407. 408.

Tiveden. 24. 25. 56. 245. 367. 453.

Tjust. 336. 367. 419. 519.

Torpa. 480.

Tre Rosor. Thure Jönsson. 4. 24. 25.
56. 86. 94. 126. 127. 198.
202. 212. 238. 239. 240.
242. 243. 247. 260. 268.
273.

<tab>»<tab> Johan Thuresson. 214.
239. 289. 312. 369. 371.
374. 378. 389. 411. 420.
421. 522.

<tab>»<tab> Jöran Thureson. 244. 245.

<tab>»<tab> Lars Thuresson. 257.

Trolle, Arvid. 310.

<tab>» Gustaf. 17. 25. 29. 48. 57. 60.
62. 76. 115. 120. 149. 268.
270. 288. 290.

<tab>» Thure. 289. 311. 314. 362.

Tuna (Dalarne). 47. 166. 186. 217.
257. 278. 488.

Tynnelsö. <b>478</b>.

<h3><tab><tab>U.</h3>

Uggla, Peder. 52. 53.

Ulfstand, Trued. 290. 348.

Uppland. 57. 317.

Uppsala. 15. 16. 57. <b>58</b>. <b>59</b>. 60. <b>61</b>.
142. 155. 158. 170. 175. 182. 185.
212. <b>213</b>. 220. 225. 255. 259. 260.
297. 459. 507.

Utmeland. 40. <b>41</b>. <b>46</b>.

<h3><tab><tab>V.</h3>

Vadstena. 31. 65. <b>67</b>. <b>68</b>. 69. 116. 159.
169. 224. 303. 452. 459. 460. 483.

Varberg. 251. 289. 290. 294.

Varnhem. 224.

Vase, Erik Johansson. 6. 7. <b>11</b>.

Vase, Margareta (kon. G:s syster). 27.
28. 63. 73. <b>75</b>. 131. 227. 236. 266.

<tab>» Margareta (kon. G:s syssling). 73.
124.

Viborg. 109. 110. 286. 488. 490. 493.
494. 496. 498. 499. 500. 504. 508.

Vik. 65. 78.

Viken. (Bohuslän) 249. 251. 252. 257. 275.

Vimmerby. 422. 510.

Vreta. 224. 295.

Väckelsång. 361.

Värend. 273. 309. 310. 313. 314. 317.
386.

Värmland. 56.

Västbo hd. 236. 366.

Västergötland. 70. 332. 335. 470.

Västervik. 18. 510.

Västerås. 53. 54. 55. 65. 71. 72. 143.
158. 188. 192—203. <b>194</b>. <b>195</b>. <b>196</b>.
223. 259. 262. 276. 277. 445. 449.
459. 487.

Västmanland. 49. 52.

Västra hd. 237. 440.

Växjö. 143. 158. 222. 256. 345. 378.
379. 380. 391. 424. 435. 439.

<h3><tab><tab>Y.</h3>

Ydre hd. 366. 421. 422. 429.

<h3><tab><tab>Å.</h3>

Åbo. 71. 108. 109. 154. 222. 302. 490
491. 494. 503. 514.

Åland. 10. 503.

Åsunden. 420. 421.

Åtvidaberg. 465.

<h3><tab><tab>Ä.</h3>

Älfsborg. 70. 271. 330. 462. 511.

<h3><tab><tab>Ö.</h3>

Öland. 403. 404. 473. 519.

Örebro. 55. 56. 65. 228. 256. 323. <b>328</b>.
329. 404. 459.

Öregrund. 59. 85. 510.

Östbo hd. 236. 378.

Österbotten. 491. 493. 497.

Östergötland. 55. 65. 335. 374. 375.
377. 400. 426.

Östra hd. 366. 381. 429. 432.

<img></img>
<h2>Innehållsförteckning:</h2>

<table>
<td><b><big>Ungdoms- och äfventyrstiden.</big></b> <td r> Sid.
<td>Födelseår och barndomshem <td r> 5
<td>Släktförbindelser och släkttraditioner <td r> 11
<td>Uppväxttiden <td r> 15
<td>Fångenskapen i Danmark och flykten till Lybeck  <td r> 18
<td>Återkomsten till hemmet <td r> 25
<td>Äfventyrsfärden i Dalarne  <td r> 31
<td><tab>
<td><b><big>Befrielsekampens tid.</big></b>
<td>Uppresningen i Dalarne och Gestrikland. Första segern  <td r> 47
<td>Eröfringen af Västerås <td r> 52
<td>Uppresningens utbredning  <td r> 55
<td>Eröfningen af Uppsala <td r> 57
<td>Stockholms börjande belägring <td r> 63
<td>Gustaf Vasa i Östergötland  <td r> 65
<td>Landsorternas befrielse <td r> 70
<td>Julaftonen 1521  <td r> 73
<td>Stockholms fortsatta belägring <td r> 76
<td>Regeringsärenden <td r> 84
<td>Afgörande händelser och stora planer  <td r> 88
<td>Riksmötet i Strängnäs. Konungavalet  <td r> 93
<td>Gustaf Vasas intåg i Stockholm <td r> 99
<td>Stockholm vid Gustaf Vasas regeringstillträde  <td r> 102
<td>Finlands återvinnande och betryggande <td r> 108
<td>Yttre och inre svårigheter <td r> 112
<td>Gotlandståget  <td r> 118
<td>Konungamötet i Malmö  <td r> 126
<td>Sören Norrbys sista lefnadsöden  <td r> 131
<td><tab>
<td><b><big>Reformationsverkets begynnelsetid.</big></b>
<td>Reformationsrörelsen i Tyskland <td r> 137
<td>Svenska kyrkan före reformationen <td r> 140
<td>De tre Strängnäsmännen <td r> 146
<td>Konung Gustaf och biskoparne  <td r> 154
<td>Berndt von Mehlens förräderi  <td r> 161
<td>Peder Sunnanväders och mäster Knuts landsflykt <td r> 165
<td>Gripsholms återbördande <td r> 168
<td>Biskoparnes förödmjukelse <td r> 170
<td>Öfversättningen af Nya testamentet  <td r> 177
<td>Peder Sunnanväders och mäster Knuts dödsdom  <td r> 180
<td>Daljunkarens första uppträdande <td r> 184
<td>Dyr tid och jäsande missnöje. Brasks kanalförslag  <td r> 190
<td>Riksdagen i Västerås 1527 <td r> 192
<td>Biskop Brasks afsked från Sverige  <td r> 205
<td>Konungens kröning <td r> 209
<td>Daljunkareräfsten  <td r> 214
<td>Den kyrkliga reduktionens begynnelse <td r> 220
<td>Reformationsverket. Kyrkomötet i Örebro  <td r> 225
<td><tab>
<td><b><big>Jäsnings- och upprorstiden.</big></b>
<td>Tidehvarfvets skaplynne  <td r> 231
<td>Jäsning i Småland. Thure Jönssons upprorsförsök <td r> 235
<td>Upprorsförsökets efterspel  <td r> 244
</table>
<table>
<td><td>Sid.

<td>Uppgörelser med Danmark, Lybeck och Nederländerna <td>248
<td>Lödöses upphjälpande <td>252
<td>Klockskatten och klockupproret <td>255
<td>Den förste lutherske ärkebiskopen <td>263
<td>Konungens första förmälning <td>265
<td>Kristian II:s återkomst och fängslande <td>268
<td>Sista dalkarlsräfsten <td>276
<td>Striden mot Lybeck Deltagandet i grefvefejden <td>283
<td>Konungamötet i Stockholm Drottning Katarinas död  <td>292
<td>Konungens andra förmälning Margareta Lejonhufvud  <td>294
<td>Kyrkliga förhållanden  <td>297
<td>Brytningen med de svenska reformatorerna <td>304
<td>Försökt Smålandsräfst Ny uppresning <td>309
<td>Utländska envåldsfunder  <td>315
<td>Arfföreningen Förföljelsen mot de svenska reformatorerna  <td>322
<td>Den nya regementsformen  <td>329
<td>Skrifvardömet, kansliet och riksarkivet  <td>336
<td>Georg Normans förvaltning af kyrkoärendena  <td>343
<td>Utrikespolitik Konungamötet i Brömsebro Franska förbundet  <td>347
<td>Dackes krigsförklaring <td>354
<td>Dackefejdens begynnelse <td>360
<td>Lars Siggessons stora tåg mot Dacke  <td>368
<td>Stilleståndet med Dacke  <td>380
<td>Herremannabedrifter och fogdemeriter <td>394
<td>Rustningar och nytt fredsbrott <td>397
<td>Dackefejdens återuppblossande <td>407
<td>Dalkarlsfänikan och legoknektarnet <td>416
<td>Dackefejdens utslocknande <td>419
<td>Dackes undergång Dackefejdens slut <td>428
<td>Försoningen med Småland  <td>437
<td>Konrad von Pyhys fall <td>442
<td><tab><td>
<td 2><b><big>Arfmonarkiens grundläggningstid.</big></b>
<td>Arfföreningsriksdagen i Västerås <td>450
<td>Gustaf Vasas byggnadsverk <td>455
<td>Bergverken och grufdriften <td>463
<td>Jorden, jordbruket och jordagodsen <td>469
<td>Drottning Margaretas sista lefnadsår och död <td> 477
<td>Konung Gustafs tredje förmälning <td>480
<td>Finlands tillstånd Ofred med Ryssland  <td>488
<td>Ryska kriget <td>493
<td>Handeln och köpstäderna  <td>506
<td>Myntväsendet och varuprisen  <td>511
<td>Hertigarne Erik och Johan <td>515
<td>Konung Gustafs sista lednadsår  <td>521
<td>Konung Gustafs sista riksmöte  <td>530
<td>Gustaf Vasas död och begrafning  <td>534
<td>Gustaf Vasas skaplynne och eftermäle <td>541
<td>Historieskrifningen om Gustaf Vasa <td>548
<td c>—————<td>
<td>Register <td>552
<td>Innehållsförteckning <td>558
<td>Rättelser och tryckfel <td>560
</table>
</chapter>
<chapter name="Rättelser och tryckfel.">
<h2><small>Rättelser och tryckfel.</small></h2>

<table o>
<td c>Sid. <td r>7 <td>»Kortvillig», bildadt af det tyska <i>kurzweilig</i> betyder egentligen
gladlynt, skämtsam och har ej något afseende på lynnets häftighet.

<td c>» <td r>12 <td>Det ursprungliga Vasavapnet har af kännare i heraldiken antagits
föreställa dels spetsen af en torneringslans, dels en
schackspelspjes; det omdanades på 1300-talet. Ättenamnet anses hafva 
uppkommit därigenom, att »gårdens namn bidragit att fixera betydelsen
och formen af vapenmärket.»

<td c>» <td r>17 <td>Konung Kristian torde hafva landstigit, ej vid Dufvenäs, utan vid
»gamla ladugården» (Skogsinstitutet) eller måhända ännu närmare
intill staden.

<td c>» <td r>36 <td>(rad. 6 nedifrån). Stig Hansson var Arendts svärfar och fru Barbros
fader.

<td c>» <td r>70 <td>(rad 4. nedifrån). Ordet <i>Nya</i> utgår. Bör vara: gamla Lödöse.

<td c>» <td r>267 <td>(rad 12 nedifrån). Står 1526 (om herredagen i Vadstena). Läs 1524.

<td c>» <td r>376 <td>(i slutet). Såsom afkomling af den gamla ätten Hand (Drake af
Hagelsrum) betecknas i sägnen »knapen af Ekenäs», hvilken deltog
i Dackefejden under sista skedet.

<td c>» <td r>419 <td>(rad 17 nedifrån). Står: Simon i Sand. Läs: Simon i Sund.

<td 3 c>————
</table>

Några andra, mindre väsentliga tryckfel samt en och annan inkonsekvens
stafningen torde benäget ursäktas.
<img id="732">Karta öfver GUSTAF VASAS vandringar i Dalarne.</img>

År 1520, den 25 Nov. anträdde Gustaf färden från Räfsnäs öfver
Selaön och Kolsunds färja.

Sista dagarne i Nov.  anlände han till Rankhyttan.

I början af Dec.: Till Ornäs, till Svärdsjö (dröjde där 8
dagar), till Isala och Marnäs.

Var vid jultiden i Mora och Utmeland.

Vid årets slut: Färden till Lima och Sälen vid norska gränsen.

År 1521, vid nyårstiden var han  åter i Mora och började uppresningen.

Febr. och Mars: Första och andra tåget till Falun.

April: Mötet med Helsingarne vid Norrala Kungsgård, därifrån
till Gefle och Husby. Slaget vid Brunnbäcks färja.

Slutet af April samt början af Maj: Tåget från Hedemora till
Romfartuna. Striden vid Balundsås. Eröfringen af staden
Vesterås.

Maj:  Gustaf Vasa i Uppsala.

Juni: Gustaf Vasa utanför Stockholm.

*





<sc><h1>Gustaf wasa</h1></sc>


<img l>
<b>ALL MAKT ÄR AF GUD</b>
</img>



<i><b>Ett 400års minne.</b></i>

<h1>GUSTAF 
WASA</h1>

<h2>ETT 400 ÅRS MINNE</h2>

AF 
<h2>O. SJÖGREN</h2>

<sc>Fröléen & Comp.</sc>
<sc>Stockholm</sc>
