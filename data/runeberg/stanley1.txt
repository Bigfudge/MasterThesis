<img id="4362"></img>
<h1>GENOM DE SVARTES VERLDSDEL</h1>

<h2>
NILENS KÄLLOR 
KRING DE STORA SJÖARNE VICTORIA OCH TANGANIKA 
OCH UTFÖR LIVINGSTONE-FLODEN TILL ATLANTISKA HAFVET 

AF
HENRY M. STANLEY 
</h2>

<h1>GENOM DE SVARTES VERLDSDEL</h1>

<h2>AF

HENRY M. STANLEY.</h2>

*
<chapter name="Stanley porträtt">
<img id="4363">H. M. STANLEY,
efter fotografi, tagen i London
en vecka före hans afresa från England 1874.</img>

</chapter>
<h2>GENOM</h2>

<h1>DE SVARTES VERLDSDEL</h1>

<h2>ELLER

NILENS KÄLLOR; KRING DE STORA SJÖARNE OCH UTFÖR
LIVINGSTONE-FLODEN TILL ATLANTISKA HAFVET

AF

HENRY M. STANLEY.

FRÅN ENGELSKAN AF C. A. SWAHN.

AUTORISERAD SVENSK ÖFVERSÄTTNING.

<sc>Förra Delen</sc>.

Med illustrationer och kartor.

STOCKHOLM. 
ALBERT BONNIERS FÖRLAG.</h2>




STOCKHOLM.

ALB. BONNIERS BOKTRYCKERI 1878.


<chapter name="Inledning.">
<img id="3147"></img>
<h1>Inledning.</h1>

<h2>I.

Huru jag kom att ännu en gång fara till Afrika.</h2>

På återresan till England från Ashanti-kriget nådde mig i
April 1874 underrättelsen om Livingstones död och att hans lik
var på väg till fäderneslandet!

Livingstone var ej mer! Han var död — död vid sjelfva
tröskeln till den hemlighetsfulla region han ämnade utforska
— död på sjön Bembas strand! Det verk han lofvat mig
fullborda var knappt påbörjadt, då han öfverraskades af döden!

Verkan af denna nyhet på mig, sedan det första intrycket
gått öfver, var att jag beslöt göra hvad han skulle hafva gjort,
att, om försynen så ville, blifva geografiens nästa martyr. Med
ett ord, jag ville icke allenast undersöka den stora floden
utefter hela dess lopp utan äfven lösa hvad som ännu var
problematiskt och ofullständigt i Burtons och Spekes samt Spekes
och Grants upptäckter.



Den högtidliga dagen för min ryktbare väns begrafning
var kommen. Jag var en af dem som buro honom till
Westminster Abbey, jag såg kistan sänkas i grafven, jag hörde de
första skoflarna mull kastas på henne och aflägsnade mig sedan,
sörjande öfver David Livingstones öde.

Natt och dag arbetade jag på min bok "<i>Coomassie and
Magdala</i>", drifven af en feberaktig åtrå att börja det nya värf
för hvilket jag nu beslutit offra mig. Inom tre veckor var
arbetet slut; och intet hindrade mig numera.

Några dagar derefter gick jag förbi en antiqvarisk boklåda.
I fönstret såg jag en bok med den besynnerliga titeln: "Huru
och hvad man skall iakttaga". Arbetet var rätt intressant.
Mitt begär att få veta mera eggades, och jag köpte en hel
samling böcker om Afrika, dess geografi, botanik och etnologi.
Snart egde jag öfver etthundratretio arbeten om denna verldsdel.
Jag studerade dem alla med ifvern hos en person som för saken
hyser ett så lifligt intresse som mitt och med urskilningen hos
den som redan fyra gånger besökt denna kontinent. Min hjerna
blef slutligen ett fullständigt kompendium i Afrikas geografi.
Jag visste hvad de afrikanska upptäcktresandena hade uträttat
och huru mycket af de svartes land i det inre af Afrika ännu
var okändt för menskligheten. Jag satt uppe långt in på
nätterna, utkastade den ena planen efter den andra, uppgjorde
reseturer, utstakade området för mina blifvande upptäckter,
antecknade allt hvartill mitt fortsatta studium af ämnet kunde gifva
anledning, upprättade förteckningar på instrument och andra saker
som behöfdes för att afteckna, åskådliggöra och beskrifva den
okända del af verlden jag skulle besöka.

En dag, under det jag höll på med allt detta, tog jag mig
en liten ledighet och gick upp på <i>Daily Telegraphs</i> byrå.
Jag samtalade med en af medarbetarna om journalistisk verksamhet
i allmänhet, då tidningens utgifvare inträdde. Talet föll på
Livingstone och det oafslutade arbete han efterlemnat. Jag hade
just yttrat några ord härom, då utgifvaren frågade:

"Kan ni och vill ni fullborda hans verk? Och hvad är
att göra?"

Jag svarade:

"Afloppet för Tanganika-sjön är inte upptäckt. Med
undantag af hvad Speke har skisserat veta vi ej heller något
om Victoria-sjön; vi känna inte, om den består af en eller
flere sjöar. Vi veta således ej heller hvar Nilen har sina källor."


"Tror ni att ni kan ta reda på allt det der, om jag ger
er ett sådant uppdrag?"

"Lefver jag, skall jag åtminstone göra något. Öfverlefver
jag den tid som behöfs för att göra allt, skall också allt bli
gjordt."                                                                

Saken uppsköts för tillfället, ty hr James Gordon Bennett,
egaren till <i>New  York Herald</i>, hade äldre anspråk på mig.

Ett telegram af följande lydelse afsändes till herr Bennett:
"Vill ni slå er till sammans med <i>Daily Telegraph</i> och skicka
Stanley till Afrika för att komplettera Spekes, Burtons och
Livingstones upptäckter?" — och inom tjugufyra timmar var min
"nya mission" till Afrika besluten; jag skulle resa på båda
tidningarnas bekostnad och för bådas räkning. Det lakoniska svaret
med telegrafen från andra sidan Atlanten ljöd: "Ja — Bennett."

Några dagar innan jag reste till Afrika tillkännagaf <i>Daily
Telegraph</i> i en ledande artikel att tidningens egare och herr
James Gordon Bennett beslutit utrusta en expedition för
upptäcktsresor i Afrika under ledning af herr Henry M. Stanley.
"Expeditionens ändamål," sade den, "är att fullborda det värf
som genom doktor Livingstones sorgliga frånfälle lemnats
oafslutadt, att, om möjligt, lösa de ännu olösta problemen i
central-Afrikas geografi samt att komna på spåren och beskrifva
slafhandelsnästena." — "Herr Stanley skall representera två nationer,
hvilkas gemensamma intresse af Afrikas pånyttfödelse så klart
ådagalagts den dag, då den såsom förlorad ansedde engelske
upptäcktsresanden återfans af den energiske amerikanske
korrespondenten. På denna minnesvärda dag visade sig herr Stanley
ega en afrikansk upptäcktsresandes bästa egenskaper. Man kan
derför hoppas att, med de icke obetydliga resurser han nu fått
att föröka sin redan förut stora kännedom om vilkoren för
ett framgångsrikt forskningsarbete i Afrika, ganska vigtiga resultat
skola vinnas genom detta företag till fromma för vetenskapen,
menskligheten och civilisationen."

Två veckor hade blifvit anslagna åt mig att köpa båtar
— en julle, en större och en mindre båt - beställa pontoner,
utrusta fartyg och manskap, köpa gevär, ammunition, tågvirke,
sadlar, läkemedel och lifsmedel; skaffa tyger till skänker åt de
svarta höfdingarna; köpa vetenskapliga instrument, skrifmaterialier
o. s. v. Den större båten var min egen uppfinning. Den var
40 fot lång, 6 fot bred och 30 tum djup, och gjord af <sub>3</sub>/<sup>8</sup>
tum tjock spansk ceder. Den kunde söndertagas i fem stycken,
hvartdera af 8 fots längd. För att lättare kunna bäras kunde hvarje
stycke delas i två halfvor. Den var konstruerad af herr James
Messenger, båtbyggare i Teddington nära London. Pontonerna,
förfärdigade af Cording, voro ett vackert arbete men behöfde aldrig
användas  till bryggor, ty ofvannämnda båts konstruktion gjorde
det möjligt att använda den för flere ändamål. Det oaktadt voro
pontonerna ej öfverflödiga. Nöden tvang oss att i Afrika
begagna dem till helt andra ändamål än dem för hvilka de
ursprungligen voro afsedda.

<img id="3158">Storbåten «Lady Alice« i dess särskilda stycken.</img>

I Langham Hotel bodde en kontorist, hvilken hette
Frederick Barker. Gripen af en oemotståndlig lust att bege sig till
Afrika, kunde han ej förmås att afstå derifrån vare sig genom
det ohelsosamma luftstrecket, de farliga febrarna eller de föga
lockande framtidsutsigter en upptäcktsfärd i detta land hade att
erbjuda. "Han ville resa, och han måste resa", sade han. För
att så mycket som möjligt gå hans önskningar till mötes bad
jag honom åtminstone afvakta min återkomst från Förenta
staterna.

Herr Edwin Arnold i <i>Daily Telegraph</i> rådde mig att taga
med mig några unga och raska engelska roddare, hvilkas insigter i
flodfarten skulle, trodde han, vara särdeles nyttiga för mig. Han
gaf mig anvisning på en fiskare Henry Pocock i Lower Upnor,
Kent, som varit befälhafvare på ett honom tillhörigt fartyg och
hade ett par präktiga söner, som säkerligen skulle blifva både
dugliga och pålitliga hjelpare åt mig. Så väl jag sjelf som herr
Arnold varnade dock flere gånger Pocockska familjen för de
vedermödor som väntade dem i Afrika liksom för det plötsliga utbytet af det
engelska lifvets komfort mot en upptäcktsresandes på försakelser
och mödor af alla slag rika lefnadssätt — ett utbyte som kunde
blifva farligt, äfven för den starkaste kroppskonstitution, men

allra mest för den som ej var van vid lefnadssättet och
klimatet. Mina betänkligheter blefvo dock snart öfvervunna, då
jag såg hvilket mod och hvilken sjelfuppoffring dessa
äfventyrsälskande ynglingar besutto. Francis John Pocock och Edward
Pocock, båda hyggliga unga män, blefvo följaktligen anstälda i
min tjenst.

Jag for öfver till Amerika med kapten Ismay, på
<i>White-Star</i>-linien, för att taga afsked af mina vänner derstädes. Efter
fem dagar återvände jag till England med en annan ångare,
tillhörande samma kompani.

Under tiden hade en mängd ansökningar om anställning
vid den "nya missionen" inkommit både till <i>Daily Telegraph</i>
och <i>New York Herald</i>. Redan före min afresa till Amerika
uppgick antalet till öfver 1,200 — "generaler", "öfverstar",
"kaptener", "löjtnanter", "midshipmän", "ingeniörer",
"hotellegare", handtverkare, kypare, kockar, drängar, folk, förmågor
som dugde till något och folk som dugde till intet,
spiritistiska medier, magnetisörer, o. s. v., o. s. v. — alla kände de till
Afrika, alla voro de fullkomligt vana vid klimatet, alla voro
förvissade om att de skulle göra mig de största tjenster, genom
sitt skarpsinne och sin uppfinningsförmåga skydda mig för alla
möjliga vedervärdigheter, lyfta upp mig i ballonger eller
flygmaskiner, göra sig sjelfva och mig osynliga genom sina magiska
konster eller med tillhjelp af "magnetismens vetenskap" söfva
vildarna, så att vi i all sköns lugn och ro skulle kunna passera
fram hvar som helst. Med ett. ord — säkert är, att hade jag
då haft tillräckligt med penningar, skulle jag kunnat hafva med
mig till Afrika 5,000 engelsmän, 5,000 amerikaner, 2,000
fransmän, 2,000 tyskar, 500 italienare, 250 schweizare, 200 belgier,
50 spaniorer och 5 greker, eller till sammans 15,005 personer.
Men tiden var ännu ej inne för en så storartad folkvandring
till Afrika. Beklagligtvis måste jag med största aktning afböja
alla de ovärderliga anbuden och i stället nöja mig med Francis
John och Edward Pocock samt Frederick Barker, hvars trägna
böner att få följa med vid min återkomst från Amerika
understöddes af hans moder.

Innan jag reste blef jag äfven angenämt öfverraskad af att
finna mig ega en så stor mängd vänner i England, hvilka alla
lade i dagen sitt intresse för mig genom åtskilliga mer eller
mindre värdefulla "bevis på sin aktning" i form af kantiner,
ur, luktvattensflaskor, pipor, pistoler, knifvar, tandpetare, 
kopieringspressar, cigarrer, pilleraskar, biblar, bönböcker, afhandlingar
på engelska för spridning af kristendomskunskap bland vildarna,
skaldestycken, silkesdukar, guldringar o. s. v. En dam, för
hvilken jag hyser stor aktning, gaf mig till och med en präktig
gårdvar, kallad "Castor", en engelsk officer gaf mig en annan;
och i "hundhemmet" i Battersea köpte jag sjelf en stöfvare, en
dogg, en tax — "Nero", "Bull" och "Jack", såsom bröderna
Pocock döpte dem.

Före min afresa från England bevistade jag endast två
afskedstillställningar. Den ena var hemma hos utgifvaren af
<i>Daily Telegraph</i>. Jag träffade der en kapten Fred. Burnaby och
ett par andra goda vänner. Kapten Burnaby gaf mig ett halft
löfte att möta mig vid Nilens källor. Den andra var en
middag anordnad af representanterna för <i>New York Herald</i>,
vid hvilken herrar George Augustus Sala, W. G. Stillman,
George W. Smalley, samt ännu tre eller fyra andra framstående
journalister voro närvarande. Det var ett lugnt och angenämt
farväl och det sista jag tog af London.

Sedan jag lyckligt och väl fått om bord européerna, båtarna,
hundarna och allt hvad som i öfrigt hörde till expeditionen —
frakten till Zanzibar kostade, tack vare ett välvilligt
tillmötesgående af herr Henry Bayley, för <i>Peninsular and Oriental
Company</i>, och herr William Mackinnon, för <i>British India Steam
Navigation Company</i>, ej mer än hälften af det vanliga priset —
lemnade jag den 15 Augusti 1874 England för att begynna mina
upptäcktsresor på Afrikas östra kust.

*

<h2>II

Nilens källor.</h2>

I femte århundradet före den kristna tidräkningen skref
Herodotus, hvilken var den förste som reste i Afrika, om Nilen
och dess källor följande:

"Om denna flod, Nilen, kunde jag icke vinna någon upplysning vare
sig af presterna eller af någon annan. Jag ville nämligen af dem veta,

hvarför Nilen under omkring hundra dagar, räknadt från
sommarsolståndet, stiger öfver sina bräddar och öfversvämmar landet på ömse
sidor men genast derefter faller och återgår i den gamla strömfåran,
så att vattenståndet under vintern är lagt ända till midsommaren.
Om orsaken härtill hade egyptierna intet att förtälja; alla mina
frågor, om floden till följd af någon särskild egenskap skilde sig från
andra floder, förblefvo obesvarade. För att i saken vinna upplysning
frågade jag vidare, huru det kom sig att denna flod är den enda
bland alla från hvars yta inga svalkande vindar uppstiga. Några
greker hafva imellertid för att vinna rykte för visdom sökt på tre
olika sätt angifva orsaken till dessa öfversvämningar: två af dessa
förklaringar förtjena dock knappast att här omtalas i annat hänseende
än derför att jag anser mig böra säga hvilka de äro. Enligt den
ena skola passadvindarna vara orsaken till öfversvämningarna
derigenom att de hindra floden att afbörda sig sitt vatten i hafvet.
Men dels svämmar floden ganska ofta öfver, äfven då passadvindar
ej blåsa, dels måste, om passadvindarna vore orsaken till
öfversvämningarna, alla andra floder som flyta i motsatt riktning mot passadvindarna nödvändigt af dem påverkas på samma sätt som Nilen, och
detta desto mera, ju mindre de äro och ju mindre stridt deras lopp
är. Icke för ty finnas många floder i Syrien och Libyen hvilka
alldeles icke äro så beskaffade som Nilen. Den andra åsigten vitnar
om ännu större okunnighet än den förra men är, om jag så må säga,
ännu besynnerligare. Enligt den komma öfversvämningarna deraf, 
att Nilen flyter från oceanen, som omhvärfver hela jorden. Den tredje
åsigten tyckes vid första påseendet vara den riktigaste men är i sjelfva
verket den oriktigaste. Dess anhängare påstå att floden uppkommer
genom snöns smältning. Dermed är dock ingenting bevisadt af hvad
som skall bevisas, ty floden rinner ju från Libyen midt igenom
Ethiopien ned i Egypten, således från en mycket varm zon till en kallare.
Huru kan den väl då uppkomma af snön? Många andra skäl finnas
äfven som tala för oriktigheten af denna mening. Det första och
förnämsta är att vindarna som komma från dessa trakter äro varma;
det andra är att landet, der det sällan regnar, alltid är fritt från is.
Men der snö faller måste det ovilkorligen regna efter fem dagars
förlopp. Om det snöade i dessa trakter, skulle det derför också regna
der. För det tredje äro invånarna till följd af den starka hettan
svarta: glador och svalor finnas der hela året om; och tranorna flytta
från det kalla Scythien för att taga sitt vinterqvarter här. Om
aldrig så litet snö fölle i detta land, genom hvilket Nilen flyter och
der den rinner upp, skulle således intet af allt detta vara sant, hvilket
det dock är. Men de som tala om oceanen och till stöd för sin åsigt
åberopa en gammal fabel bevisa ingenting alls — ty efter hvad jag
vet fins det ingen flod som heter Oceanen; Homerus eller någon
annan poet har, antager jag, uppfunnit namnet och gifvit det
burskap i poesien."

Kapten Burton, den lärde Afrikaresanden, yttrar i sin
förträffliga bok <i>"Nile Basin"</i> härom följande:

"Geografen Ptolemæus förlade sin sjö Nilus litet söder om
eqvatorn (omkring tio grader) och på 5° östlig longitud från Alexandria —
d. v. s. 34 eller 35° östlig longitud efter vårt sätt att räkna.
Orsaken till denna villfarelse var att han misstog sig om vissa andra
östligare punkters verkliga läge. Kap Aromatum (kap Asser eller kap
Guardafui) t. ex. forlägger han på 6° nordlig latitud. Men denna
udde ligger, som bekant, på 11° 48' 50" n. lat., således nära 6°
längre nordvest än på Ptolemæi karta. Sjön från hvilken flodens
vestra gren upprinner förlägger han 1° längre åt norr och 8° längre
åt vester än sjön från hvilken den östra grenen kommer. Senare
undersökningar torde visa att dessa hans grundkonturer af Afrika
tarfva väsentliga rättelser.

Vi kunna ej här inlåta oss på någon närmare undersökning af
alla de forntida auktorernas olika åsigter rörande nu i fråga varande
delar af Afrika. Vi fästa oss endast vid de vigtigaste och dem som
hvila på verkliga geografiska upptäckter. Första gången det i
historien talas om Ethiopien är, då Moses 1400 år före vår tidräkning
satte sig i besittning af landets hufvudstad och 90 à 100 år före
israeliternas utvandring ur Egypten. Josephus kallar staden Saba
och säger att den var ganska folkrik, att den låg vid floden
Astosabos och att den af Kambyses fått namnet Meroë till minne af hans
syster. De gamla auktorerna kände tre stora ethiopiska tillflöden
till Nilen, nämligen Astaboras (Tacazze), Astosabos (Blåa floden) och
Astapus (Hvita floden). Herodotus säger att Nilens källa, Astosabos,
låg tjugu dagsresor söder om Meroë; den skulle således hafva varit
den nu s. k. Dembea- eller Tzana-sjön. Enligt Ptolemæus låg Meroë
under 16° 25' nordlig latitud, enligt den gamle astronomen Hipparchus
deremot under 16° 51'. Det senare torde hafva varit det riktigaste.
Caillaud fann vidsträckta ruiner vid 16° 56'. Under Psammeticus,
den förste egyptiske konungen efter de ethiopiska konungarnas
fördrifvande, bosatte sig 240,000 egyptiska emigranter på en ö söder om
Ön Meroë, d. v. s. på andra sidan om Khartum, mellan Blåa ock
Hvita floden, åtta dagsresor öster om Nubæ eller Nubatæ. Längre
fram i tiden utsträckte äfven romarna sitt välde till dessa trakter.
Petronius, en af Augusti fältherrar, intog och förstörde tretio år före
Kristi födelse Napata, den gamla hufvudstaden i Tirhaka. Denna 
stad låg på Barkhall-berget, der Nilen gör en stor krökning mot
norr. Man har der i senare tider upptäckt ganska storartade
ruiner. Meroë, den i nya testamentet omtalade drottning Candaces
hufvudstad, föll sålunda äfven under romarnas ok. Nero afsände i
början af sin regering en militärisk expedition under ledning af tvänne
centurioner för att söka upptäcka Nilens källor och undersöka landet
vester om Astapus eller Hvita floden, hvilken flod då för tiden
ansågs vara den verkliga Nilen. Understödd af en ethiopisk regent
(säkerligen Candace), genomtågade expeditionen det under namnet Öfre
Nubien nu kända området till 890 romerska mil från Meroë. På
slutet af sin färd kommo de till ofantliga, ändlösa moras, hvarest vassen
stod så tät, att en båt med blott en enda man knappt kunde taga
sig fram der. De fortsatte imellertid färden söder ut, tills de fingo
se floden störta ned och tränga sig fram mellan klipporna, då de vände
om, förande med sig en karta öfver de trakter genom hvilka de
färdats: "till Neros tjenst och undervisning". Detta är allt hvad vi till
dato veta om Nilens källor. Ännu i fjor berättade för oss holländska
damer att de hade funnit vassen i dessa moras så tät, att den lättaste
båt, som knappast kunde bära en man, ej kunde komma fram på eller
genom den. Yisserligen hafva äfven Plinius, Strabo och andra
romerska auktorer egnat sin uppmärksamhet åt denna del af Afrika;
men de hafva icke haft något af vigt eller något nytt att derom
förtälja."

Jag vill tillägga änna några ord af kapten Burton:

"Edrisi, som var född i Nubien men skref i Egypten omkring år
1400, säger att först i den del af Ethiopien som ligger söder och
sydvest om Nubien delar sig Nilen i två floder. Den ena flyter från
söder till norr till Egypten, den andra från öster till vester, och vid
den senare ligga alla eller åtminstone de mest kända negerrikena.
'Från Månbergen', säger Scheadeddin, 'upprinner den egyptiska Nilen.
I sitt lopp norr ut skär den eqvatorn horisontelt. På dessa berg
upprinna många floder, hvilka alla förena sig i en stor sjö. Från
denna sjö kommer Nilen, den största och vackraste af alla jordens
floder' — o. s. v.

Vända vi oss från araberna till den nyare tiden, finna vi att
de portugisiska upptäckarna egde ganska mycken kännedom om det
inre Afrikas geografi, specielt om två sjöar nära eqvatorn, af hvilka
den ena, den nordligaste, antogs vara den egyptiska Nilens källa.
Denna geografiska uppgift citerades äfven flitigt af den franske
geografen D'Anville och den tidens holländska geografer. Bruce och
andra hafva i sin ordning äfven talat om den ofantliga skilnaden i
stolek mellan Blåa och Hvita floden. Den sistnämnda, försäkrade de,
rann upp långt i söder nära intill eqvatorn midt ibland berg
betäckta med evig snö. För tjugufem år sedan utsände Muhamed Ali,
Egyptens dåvarande klarsynte och energiske herskare, en expedition
af några beväpnade fartyg, försedda med allt hvad som behöfdes och
under befäl af skickliga sjöofficerare, för att, om möjligt, uppsöka
Hvita Nilens källor. De löste sin uppgift så långt de kunde men
måste den 26 Januari 1840 återvända på 3° 22' nordlig latitud till följd
af brist på tillräckligt djupt vatten. Vid 3° 30' funno de floden
vara 1,370 fot bred och 6 fot djup. Hvarje dag under resan mätte
de flodens bredd och djup, strömmens styrka, vattnets temperatur och
huru många geografiska mil de den dagen färdats."

Vi hafva nu med tillhjelp af dessa citat kommit till den
tid vi sjelfva lefva i. Några få af de förnämsta forskare genom
hvilka problemet om Nilens källor blifvit löst finnas ännu till.
Den gamla <i>African Association</i> sammansmälte 1831 med <i>Royal
Geographical Society</i>. Ombytet af namn synes hafva medfört
större energi i arbetet; det nya sällskapets publikationer, den
nye presidentens samhällsställning, inflytande och lärdom, hans
förmåga som styresman ådrogo sig snart en mer än vanlig
allmän uppmärksamhet. Herrar Krapf, Rehmann och Erhardt,
missionärer i Mombasa på östra kusten af Afrika, inberättade
till sällskapet att arabiska köpmän och infödingar, som kände
till det inre af denna kontinent, påstodo att långt inne i landet
fans en mycket stor sjö eller flere sjöar, hvilka dock, enligt
somliga, endast hade ett enda, gemensamt namn. Den nya
geografiska kunskap man på detta sätt förskaffat sig åskådliggjordes
genom en karta af herr Erhardt och offentliggjordes 1856 i
Proceedings af the Royal Geographical Society. "Det
anmärkningsvärdaste på hans karta var den stora, besynnerligt formade
sjö, som sträckte sig öfver 12 breddgrader."

<h2>Tanganika-sjön.</h2>

Royal Geographical Society utskickade en expedition till  
östra Afrika för att undersöka denna intressanta del af den
stora kontinenten. Befälet öfver expeditionen uppdrogs åt
löjtnanterna Richard Francis Burton och John Hanning Speke, bägge
officerare i ostindiska armén.

Löjtnant Burton hade redan då genom sin bok <i>Pilgrimage to
Mekka and Medina</i> vunnit rykte som en oförfärad upptäcktresande.
Speke deremot var ännu endast känd inom sitt vapen men
lofvade att blifva en utmärkt officer och var en verklig gentleman,
som varmt intresserade sig för naturhistoriska och botaniska
studier, hvarjemte han var en ifrig jägare och outtröttlig
fotgängare.

Burtons och Spekes expedition landsteg i Zanzibar den 20
December 1856. Efter en resa på 950 mil och sedan de
tillryggalagt en sträcka af 540 geografiska mil rakt vesterut från
landstigningsplatsen, varseblefvo de och upptäckte den 13
Februari 1858 sjön Tanganika. Huru mycket de undersökte af denna
sjö synes bäst af deras denna bok åtföljande karta. Speke
for först vester ut öfver sjön till en ö, Kasengé, och återvände 
samma väg till Kawelé, en liten af araber bebodd by på sjöns
östra sida i landet Ujiji.                                                     

Andra gången sjön undersöktes åtföljde löjtnant Burton
löjtnant Speke till en vik i landet Uvira, som ligger omkring tretton
mil från sjöns norra ända. Då det icke lyckades dem att uppnå
denna, återvände de till Ujiji. Löjtnant Speke påyrkade enträget
att man skulle företaga ännu en upptäcktsfärd på sjön, men han
öfverröstades af sin chef, löjtnant Burton. Den 26 Maj 1858
återvände expeditionen och ankom till Unyanyembé den 20 Juni.
<h2>Victoria-sjön,</h2>

Löjtnant Burton stannade qvar i Unyanyembé för att der
af araber och infödingar samla det rika material om landen
kring sjön hvilket han sedermera i sin bok ordnat så mästerligt.
Löjtnant Speke, hvars karaktär var mera energisk än
förmannens, utrustade en liten ny expedition och företog med sin
chefs tillåtelse den 9 Juli 1858 en upptäcktsresa norr ut. Den
30 i samma månad ankom han till södra ändan af en sjö, af
honom liksom af wanyamvezierna kallad N'yanza, d. v. s. sjön, af
araberna Ukerewé.

I Muanza, i Usukuma, beräknade han sjöns yta så godt
sig göra lät från en 200 fot deröfver belägen höjd.

Om storleken af det vatten som nu utbredde sig framför
honom skrifver Speke:

"Jag tviflade ej längre på att sjön nedanför mig gaf upphof åt
denna intressanta flod, hvars källa varit föremål för så många
funderingar af så många geografer och upptäcktsresande. — — —"

Och vidare säger han:

"Denna sjö är ofantligt mycket större än Tanganika; den är så
bred, att man ej kan se tvärs öfver den, och så lång, att ingen vet
dess längd."

Åt denna ståtliga sjö gaf upptäckaren, löjtnant Speke,
namnet Victoria N'yanza.

Speke återvände genast till Unyanyembé och berättade för
löjtnant Burton att han hade upptäckt Hvita Nilens källa.
Löjtnant Burton delade dock icke sin kamrats åsigt om vigten af
hans upptäckt; och i sina böcker <i>Lake Regions</i> och <i>Nile Basins</i>,
i föreläsningar, föredrag, smärre afhandlingar och samtal med
sina vänner bekämpade han alltid på det ifrigaste Spekes teori.

Den 30 Februari 1859 afslötos Burtons och Spekes
vetenskapliga forskningar i Afrika, sedan de räckt tjugufem månader,
med expeditionens ankomst till en liten by, Konduchi, belägen
vid Indiska oceanen.

Då man slår upp John Hanning Spekes bok <i>Journal of
the Discovery of the Source of the Nile</i>, läser man genast på
första sidan att hans andra expedition till Afrika, "hvars
ändamål var att bevisa sanningen af påståendet, att Victoria N'yanza
(som han upptäckte den 30 Juli 1858) vore Nilens källa, kan
anses hafva tagit sin början den 9 Maj 1859", eller samma dag
han återkom till England från sin första expedition och då han,
på inbjudning af sir Roderick Impey Murchison, hemma hos
denne för <i>Royal Geographical Society</i> visade sin karta öfver
den del af Afrika expeditionen undersökt.

Löjtnant Speke, som nu avancerat till kapten, utsågs till
befälhafvare öfver nästa expedition, hvilken afsändes af <i>Royal
Geographical Society</i> för att vinna bekräftelse på hans nyss
anförda teori. Speke åtföljdes denna gång af en gammal kamrat
i indiska armén, kaptenen James Augustus Grant.

Spekes och Grants expedition afgick från Zanzibar den 25
September 1860. Den 23 Januari 1861 anlände den, sedan den
tillryggalagt nästan hela den sträcka som den förra expeditionen
färdats, till det hus i Tabora, Unyanyembé, der Burton och Speke
bott med sina följeslagare.

I midten af Maj börjades färden till Karagwé. Efter en
intressant rast hos Rumanika, konung i Karagwé, följde de en
väg, hvarifrån de ej kunde se en den ringaste skymt af
Victoria-sjön, ända tills de den 31 Januari 1862 ankommo till
Meruka, beläget vid den stora sjön. Härifrån och ända tills de
anlände till Mtesas, herskaren i Uganda, hof måste de åtskilliga
gånger hafva haft sjön inom synhåll, oaktadt de icke närmade
sig dess stränder. Under en liten utflygt från sistnämnda
herskares hufvudstad upptäckte de till och med på sjöns norra sida
en lång och bred vik, hvilken fick namnet Murchison Bay.

Den 7 Juli 1862 bröto de upp i nordostlig riktning från
sjön. Enligt egen uppgift, ankom Speke den 21 i samma
månad till Urondogani. Härifrån styrde han kosan utefter flodens
venstra strand och uppnådde den 20 Juli Ripon-fallen vid
Victoria-sjöns utlopp. Resultatet af sina och Grants forskningar
under åren 1860—62 sammanfattar han sålunda:

"Expeditionen hade nu uträttat hvad den skulle. Jag såg att
gamle fader Nil utan tvifvel rinner upp i Victoria N'yanza och att
denna sjö, såsom jag förut sagt, är den stora källan för den heliga
flod vid hvilken vår förste religionsstiftares vagga stått. <i>Nilens källa</i>
är den södra delen af sjön, hvilken del ligger nära intill 3° lat.
Detta är orsaken till Nilens öfverraskande längd. Floden sträcker
sig genom 34 latitudgrader öfver 2,300 mil, eller mera än en
elftedel af jordklotets omkrets. Från denna punkt åt vester, ända till
dess den stora Nilströmmen börjar, finnes endast en biflod af någon
betydenhet, Kitangule-floden; österut deremot finnas ända fram till
oceanen och Böda hafvet inga större floder alls."

Speke kallade sjöns utlopp, som plötsligt sänker sig under
dess nivå och sedermera flytande norrut faller ut i Victoria-Nilen,
för "Ripon-fallen" efter earlen af Ripon — hvilken var president i
<i>Royal Geographical Society</i>, då expeditionen organiserades — och
den del af sjön från hvilken Victoria-Nilen upprinner
"Napoleon-kanalen", såsom bevis på sin aktning för Geografiska sällskapet
i Paris, som med anledning af upptäckten af Victoria-sjön hade
förärat honom en guldmedalj.

Kapten Speke tillägger härefter en vigtig anmärkning, på
hvilken jag ber att få fästa mina läsares uppmärksamhet. Han
säger nämligen:

"Hvad som, att börja med, föreföll mig besynnerligt var, att
vattenmassan i Kitangule (Alexandra-Nilen) syntes vara lika stor som
i Nilen (Victoria-Nilen), oaktat den förra floden rann långsamt, den
senare hastigt. Af detta skäl kunde jag ej bilda mig något bestämdt
omdöme rörande de bägge flodernas relativa betydelse för
hufvudflodens vattenmassa."

Den 4 Juni afreste kapten Grant och kapten Speke från
Alexandria  till England, dit de anlände efter 1,146 dagars bortovaro.

Ehuru man skulle kunna tro att de bägge
upptäcktsresandena egde tillräckliga skäl för sin förmodan, att Victoria-sjön
hade en ofantligt stor utsträckning, lika eller i det närmaste
lika stor som de 29,000 qvadratmil kapten Speke på kartan gaf
den, saknades dock ej fackmän som punkt för punkt kritiserade
hans uppgifter. En af hans ifrigaste motståndare var hans f. d.
reskamrat, kapten R. F. Burton; och många andra instämde med
honom på skäl, som voro rätt sannolika, men hvilka här ej
kunna anföras.

Doktor David Livingstone lyckades under sin sista
expedition af arabiska köpmän erhålla en mängd muntliga
upplysningar om det inre af Afrika. Dessa delade Spekes stora sjö i fem
smärre; och det syntes verkligen en tid som skulle sjön genom
de ihärdiga angreppen från geograferna och kartograferna
antingen blifva utplånad från kartan eller, i likhet med så många
andra af de utaf Speke och Grant i denna del af Afrika funna
sjöarna, blifva reducerad till blott och bart ett träsk. En ny
expedition till Victoria-sjön var derför alldeles nödvändig, för att
en gång för alla få löst detta stora problem, som gifvit
upphof till så många tvister mellan Europas och Amerikas geografer.

<h2>Ytterligare om Tanganika-sjön.</h2>

Den europé som näst efter Burton och Speke skulle
sätta sin fot på denna sjös stränder var doktor David 
Livingstone. Den 2 April 1867 såg han denna sjö för första gången,
då han stod på randen af den platå som i terrasser höjer sig
från Tanganikas sydvestra hörn. Den 14 Mars 1869 hade han
passerat utefter sjöns hela vestra strand från dess sydligaste
spets ända till Kasengé, samma ö som Speke besökte 1858.
Derifrån for han öfver till den östa stranden och kom så
till Ujiji.

Den 15 Juli 1869, således efter besöket å Kasengé och då
han var på väg till Manyema, skrifver han i sin dagbok om
Tanganika följande:

"Tanganika smalnar vid Uvira eller Vira och försvinner
slutligen bland bergen men står genom ett vattenfall i förbindelse med
Quando-sjön."

I sina bref till England talar doktor Livingstone allt jemt
om två sjöar — Öfre Tanganika, hvilken Burton upptäckte,
och Nedre Tanganika, upptäckt af sir Samuel Baker. Dessa
sjöar bilda, säger Livingstone, ett slags reservoarer af andra
graden, från hvilka Nilen hemtar sitt vatten.

Angående de orsaker som förmådde doktor Livingstone att
personligen uppsöka norra ändan af Tanganika den 16 Nov.
1871, några dagar sedan jag, som den fjerde europé, nått sjöns
stränder, kommit till Ujiji, innehåller hans dagbok, bland annat: 

"<i>Den 16 November 1871</i>. — Herr Stanley säger att
undersökningen af Tanganika intresserar sir Roderick. Vi skola på dennes
bekostnad och med  hans folk fara till sjöns norra ända."

"<i>Den 24 November</i>. — Till Kisuka-udden i Mukambas land.
En mgvana kom till oss från kung Mukamba och försäkrade oss alldeles
bestämdt att allt vatten från Tanganika hade sitt aflopp i floden
Lusizé och derifrån går in i Ukerewe i Mtesas land; den saken var
alldeles klar och tydlig."

"<i>Den 25 November</i>. — Vår vän från i går förklarade nu lika
positivt som i går att Lusizés vatten flöt till Tanganika, icke tvärt om
som han hade sagt i går!"

"<i>Den 26 November</i>. — Slutet på Tanganika kan ses. Det är
ungefär 4° bredt från öster till vester."

Den 29 November foro Livingstone och jag i en kanot,
bemannad med flere dugtiga roddare, in i Lusizé eller Rusizi.
Vi funno att floden med stark fart strömmade in i Tanganika
genom tre mynningar.

Genom de undersökningar Livingstone och jag i November
1871 anstälde i Tanganikas norra del hade således tillförlitlig
kännedom vunnits om denna del af sjön; men endast omkring
tretton mil af den del kusten hvilken Burton och Speke ej hade
besökt hade blifvit beskrifna. Vi undersökte dock omkring 20
mil af sjöns östra kust, från Kabogo-udden till Urimba, mera
än Speke hade gjort, då vi återvände söderut till Unyanyembé.

I Augusti 1872, ungefär fem månader efter det jag hade
skilts från Livingstone och rest hem, anträdde han sin sista
upptäcktsresa. Den 8 Oktober samma år såg han å nyo
Tanganika, denna gång omkring sextio mil söder om den punkt der
han och jag åtta månader förut sagt sjön farväl. Han följde
nu östra stranden, ända tills han uppnådde sjöns sydligaste ända.

Af det föregående synes att den enda del af Tanganika
som ännu var okänd var den del af vestra kusten som ligger
mellan Kasengé-ön och nordligaste punkten af den ö som Burton
och Speke kallat Ubwari samt Livingstone och jag för Muzimu.
Utan tvifvel voro konturerna af sjöns då kända kuster till följd
af den riktning Livingstone gifvit sin resa till lands i viss mån
osäkra; särskildt var detta fallet med en del af Uguha-kusten,
som vid hans hastiga resa till Ujiji år 1869, i kanot från
Mompara till Kasengé icke hade blifvit undersökt. Men Livingstone var
den förste som någorlunda riktigt kartlade den del af Tanganikas
strand som sträcker sig från Urimba rundt omkring sjöns södra del
på vestra sidan upp till ön Kasengé, liksom Burton och Speke
voro de första som aftecknade den del af Tanganika som sträcker
sig från Ujiji till en punkt ungefär midt emot Ubwari och den
nordvestra sidan från Ubwaris norra ända utmed hela Uvira.

I Februari 1874 ankom löjtnanten i Engelska marinen
Verney Lovett Cameron till samma by i Ujiji som Burton och
Speke 1858 hade besökt och der jag 1872 fann Livingstone.
Herr Cameron hade kommit dit på en väg, väl bekant för de
många tusen som läst (Burton's) <i>Lake Regions of Central Africa</i>,
(Speke's) <i>Journal of the Discovery of the Nile</i> och (mitt arbete)
<i>How I found Livingstone</i>, allså, igenom ett omsorgsfullt
undersökt, beskrifvet och kartlagdt land. Men undersökningen af
landet framför honom vesterut hade Livingstone ännu knappast
påbörjat, och bakom den punkt dit han hunnit låg ett ofantligt,
vidsträckt, alldeles obekant land.

Löjtnant Cameron skaffade sig två kanoter, for söderut och
vidare längs Tanganikas östra kust, vände om samma väg, då han
hunnit till sjöns södra ända, och for norrut. Kommen till sjöns
nordligaste spets, upptäckte han en smal vik mellan två bankar
af ren och hvit sand. Han rodde in i viken, af honom 

benämnd Lukuga-bugten, och fortsatte färden ända till dess den
hämmades af en orörlig och ogenomtränglig papyrus-massa.
Denna vik var, skref löjtnant Cameron, Tanganikas utlopp. Nöjd
med hvad han upptäckt, rodde han tillbaka till Tanganika,
fortsatte sin färd utför vestra kusten ända till ön Kasengé, Spekes
och Livingstones kamperingsplats, och for derifrån direkte till Ujiji.

Tanganikas kust var nu utforskad, med undantag af stranden
vid dess alka yttersta sydliga ända, Lufuvus mynning och den
sträcka af omkring 140 mil som ligger mellan ön Kasengé och
norra delen af Ubwari.

<h2>Livingstones stora flod.</h2>

Hvad vi med visshet veta om denna flod daterar sig från
Livingstones sista resa. Men Livingstone upprepade då, 1869, i
ett bref från Ujiji endast hvad han redan 1867 hade sagt i ett
annat bref från staden Cazembe till lord Clarendon.

Livingstones sistnämnda resa tog sin början i Zanzibar, om
jag minnes rätt. Han ankom dit den 28 Januari 1866. Den
19 Mars afseglade han, efter att hafva nedkallat den Högstes
välsignelse öfver sin färd till hedningarna, med h. maj:ts fartyg
<i>Penguin</i> till mynningen af floden Rovuma. Han ville landstiga
i Mikindini-bugten, styrde derför kosan åt sydvest och ankom
till sjön Nyassa den 13 September 1866.

Den 16 Januari 1867 var han framme vid Chambezis
sydligaste bifloder, sedan han passerat de bergsträckor som skilja
de floder hvilka flyta österut till Loangwa. Norra sidan af de
berg från hvilka dessa bifloder rinna upp beskrifver han
sålunda:

"Jag torde icke behöfva säga att här finnes ofantligt mycket skog
— skog på många mil och öppna platser omvexla med hvarandra;
marken är öfverallt fuktig, vattnet afrinner långsamt, jag är nästan
alltid våt om fötterna. Vattnet i bäckarna är rent och klart; ehuru
flodtiden nu är inne, kunna vi gissa hvilka af dem som hafva vatten
hela året om och hvilka som torka ut; de flyta åt norr och vester
till Chambezi."

Åtta dagar derefter på 10° 34' sydlig latitud uppnådde
han sjelfva hufvudfloden — Chambezi — en flod "med talrika
grund på omkring 40 alnars afstånd från hvarandra samt med
ett utomordentligt rikt djurlif och flytande vesterut". Just på det
ställe der Livingstone först fick se Chambezi stöta en mängd
floder samman från alla håll — från norr, öster och söder, från
vestra sluttningen af Mambwes högland och störta sig i
hufvudfloden, som nu antager ganska stora dimensioner och, såsom
senare undersökningar visat, sedermera utfaller i sjön Bemba
på dess östra sida.

Den 8 November 1867 gör Livingstone en ganska
omfattande iakttagelse. Det är aftonen före hans ankomst till sjön
Mweru eller Moero. Han säger:

"Moero tyckes vara af en betydlig stolek. Den omgifves i öster
och vester af bergskedjor. Stränderna utgöras af grof sand och sänka
sig så småningom mot sjön; bortom sanden ser man ett bredt bälte
med en tropisk vegetation, der fiskare bygt sina kojor. Det land som
kallas Rua ligger vester om sjön. Det ser härifrån ut som en hög
och mörk bergskedja; en annan bergskedja, mindre hög men mera
bruten, reser sig på östra stranden."

***

"Norra stranden böjer sig sakta likt en ospänd båge. Längs med
sjöns vestra ända flyter det vatten som bildar floden Lualaba. Före
sitt inlopp i Mweru kallas denna flod Luapula och denna åter är
(såvida man kan lita på att underrättelserna härom äro tillförlitliga)
Chambezi fore dess inlopp i sjön Bemba eller Bangweolo."

Delen I, sid. 261 i <i>Livingstone's Last Journals</i>, redogör
den store Afrika-resanden i korthet för det lands geografi som
var föremålet för hans forskningar 1866—67. Han säger:

"Chambezi flyter först genom landet Mambwe nordost om Molemba,
derifrån åt sydvest och vester till 11° sydlig latitud och 29° östlig
longitud, då den bildar sjön Bemba eller Bangweolo. Vid utloppet
ur denna sjö antager floden namnet Luapula och fortsätter sitt lopp
tills den utfaller i Mweru. Härifrån går den under namn af Lualaba
åt nordvest genom Rua, der den bildar en ny sjö med många öar,
hvilken kallas Ulengé eller Urengé. Huruvida floden å andra sidan
utfaller i Tanganika eller någon annan sjö är ej bekant."

Den 18 Juli 1868 upptäckte Livingstone sjön Bemba eller
Bangweolo.

Sidan 59, delen II, i<i> Last Journals</i> förekommer en
förklaring öfver anledningarna dertill, att Livingstone misstog sig i
nästan alla de hypoteser och teorier han offentliggjort i sina bref
eller dagböcker.

"<i>Bambarre den 25 Augusti 1870</i>. En af mina drömmar dag och
natt är att legenden om Moses' ankomst till Nedre Ethiopien med sin
fostermoder Merr och att han der funnit en stad, som han efter
henne kallade Meroe, hvilar på en faktisk grund."

***

"Jag drömmer om att upptäcka några lemningar af Meroe, och
om der finnes något som kan vitna om sanningen af den bibliska 
berättelsen, ber jag Gud leda mina steg dit. Om tillförlitligheten af
den heliga skrifts tidräkning derigenom kan blifva bestyrkt, skall jag
ej klaga öfver de mödor och besvär, den hunger och brist jag lidit
— allt detta skulle då för mig varit endast en helsosam tuktan."

Den gamle forskaren, en storartad företeelse ännu i dessa sin
lefnads sista dagar, ett mönster för en verkligt ädel man,
vandrar allt jemt framåt men kommer aldrig närmare lösningen af
det problem som fyller hela hans själ än till det arabiska nybygget
Nyangwé, beläget några mil söder om 4° sydlig latitud och
något öster om 26° östlig longitud. Han lemnar nu sin stora
flod, som ännu allt jemt flyter norrut.

Livingstone återvände aldrig till Nyangwé utan styrde sin
färd först till Ujiji, sedan till norra ändan af Tanganika,
derifrån tillbaka till Ujiji och Unyanyembé och derifrån till södra
stranden af sjön Bemba, hvarest han dog af rödsot i början af
Maj 1873.

I Augusti månad 1874 ankom löjtnant Cameron, sedan han
korsat Livingstones väg till konung Kasongo i Manyema samt i
kanot rest omkring 35 mil<footnote>Omkring 6 eng. mil lika med 1 svensk.</footnote>, från Ujiji till Nyangwé, den längst bort
belägna punkt Livingstone besökt. Cameron hade ej försökt lösa
detta problem eller undersöka landet norr om Nyangwe men
uppställer imellertid följande hypotes:

"Denna stora flod måste vara en af Kongos förnämsta källor, ty
hvarifrån skulle väl annars denne jätte bland floder, näst
Amazonfloden den största i fråga om vattenmassa, hemta de 2,000,000
kubikfot vatten som den hvarje sekund tömmer i Atlantiska oceanen?
Orsaken till Kongos jemförelsevis låga vattenstånd vid kusten är de
rikliga tillflöden den erhåller från norr, ty då floden utsträcker sin
ofantliga vattenbassin på ömse sidor om eqvatorn, befinner sig någon
del af dess vatten alltid under regnzonen. Tillflödet till hufvudfloden
är derför nästan alltid lika stort i stället för att variera såsom fallet
är med andra under tropikerna belägna floder, hvilkas bassiner ligga
endast på eqvatorns ena sida."

Löjtnant Cameron har på kartan belyst denna hypotes
genom att låta Livingstones stora flod så snart den lemnat
Nyangwé flyta rakt vesterut, utan att någonstädes under sitt lopp
komma längre norr ut än till 3° 30' sydlig latitud.

Vid Nyangwé for löjtnant Cameron öfver floden och fortsatte
vägen åt söder, ett par dagar i sällskap med några arabiska
köpmän, sedermera med tillhjelp af vägvisare ända till Juma
Merikanis eller Kasongos riken. Härifrån reste han, efter nära nio
månaders uppehåll, med några portugisiska köpmän till Benguella,
en liten portugisisk hamn vid Atlantiska oceanen. Han hade
nu genomrest Afrika från öster till vester söder om 4° sydlig
latitud.

Jag har nu i korthet sökt att med tillhjelp af några denna
del bifogade små kartor förklara och belysa de geografiska problem
hvilkas lösning mina företrädare lemnat mig i arf. Jag skall
nu beskrifva huru dessa problem hafva blifvit lösta, huru Burtons
och Spekes, Spekes och Grants, löjtnant Camerons och doktor
Livingstones ofullständiga upptäckter fullständigats och sir
Samuel Bakers upptäckt af Albert-sjön kompletterats genom en
omfattande upptäcktsresa, från sjö till sjö, under två år åtta
månader och tjugu dagar. Detta skall utgöra innehållet af detta
arbete, åt hvilket jag gifvit titeln:

<i>"Genom de svartes verldsdel; Nilens källor, rundt de stora
sjöarna i Afrika och utför Kongo."</i>

*
</chapter>
<chapter name="Första kapitlet.">

<img id="3169">En del af Zanzibar från sjösidan.</img>

<h1>Första kapitlet.</h1>

Ankomst till Zanzibar-ön. — Lifvet i Zanzibar. — Staden Zanzibar, dess
redd och nybyggnader. — Den "ensliga kokospalmen" och röda klippor. — Val
och köp af reseffekter. — Furst Barghaschs residens. — Brådskande morgnar.
— Behagliga utfärder och lugna aftnar.

Tjugoåtta månader hade förflutit mellan den dag, då jag,
efter att hafva funnit Livingstone, lemnade Zanzibar, och den,
då jag åter landsteg på denna ö, den 21 September 1874.

De välbekanta, vågiga bergåsarna med sina med palmer och
mangoträd bevuxna sluttningar lågo än en gång framför mig,
i ett liksom drömmande tillstånd badande sig i den tropiskt
ljumma luften. En ljusblå himmel hvälfde sig öfver den
töckenhöljda jorden och det slumrande vattnet, då vi ångade in i
sundet som skiljer Zanzibar från fasta landet. Anblicken af dessa
stränder är hänryckande för hvar och en som ser dem för första
gången. Den praktfulla grönskan, de purpurfärgade höjderna, det
lugna vattnet, den rena, genomskinliga atmosfären, den half-mystiska
tystnad som råder i hela naturen — allt detta måste väcka
beundran hos hvar och en som ännu har i friskt minne
Arabiska viken med dess qväfvande hetta, Nubiens dystra och
afskräckande berg, den Arabiska halföns ödsliga, gula åsar, Adens
torra, vulkaniska klippor eller Guardafuis gulbruna, klippiga
stränder.


Men scenen har ändrat sig helt och hållet. Fartyget
passerar tätt förbi Zanzibars i den djupaste grönska klädda
stränder; man ser en natur af idel grönt, man inandas dofterna från
trädens friska, välluktande blad. Man är trött på oceanens eviga
djupblå färg och längtar efter ombyte. Man tänker på de torra
och ofruktbara höjder man nyss lemnat, och se, hvilket ombyte!
Midt framför oss höjer sig ett nytt, ett fruktbart land. Palmerna
lyftande sina fjäderlika kronor mot himlen; mangoträdet med sina
i ett mörkgrönt löfverk innefattade frukter; bananplantager med
sin för solen ogenomträngliga skugga, lundar af doftande
myrtenträd — allt detta får man på en gång se liksom genom ett
trollslag. Brödfruktträden höja sina stora massiva kronor af
blad och grenar, och mellan träden ser man marken täckt med
en tät skrud af höggröna, saftiga gräs och örter. Utsigten
är ej storartad eller sublim, vår blick drages ej ovilkorligt åt
något visst håll; allt sammansmälter till ett i de ur öns varma,
böljande sköte uppstigande dunsterna. Fantasien fängslas, själen
mister sin viljekraft och söfves af den eviga sommaratmosfären.

Just nu visa sig vid horisonten de första orediga
konturerna af skeppsmaster, till venster synes en dunkel hvit massa.
Man säger oss att detta är öns hufvudstad. Allt jemt styrande
kursen åt söder, urskilja vi tydligt staden på ett bösshålls
afstånd från den låga, gröna stranden. Husen äro fyrkantiga, med
ringa omvexling i höjd, hvitrappade och ligga lågt. Mellan dem
och sundet är en bred sandremsa, sakta böjande sig åt venster
inåt ön midt emot oss.

Inom två timmar från det vi först fingo staden i sigte
hafva vi kastat ankar omkring 700 yards<footnote>1 Yard ung. 3 sv. fot.</footnote> från stranden. Det
halfva dussin fartyg hvilkas master vi långt ute i sjön sågo har
blifvit ökadt med ännu ett. Ankomsten af en af <i>British India
Companys</i> ångare väcker alltid en viss sensation. Det är ju
"månadsposten" från Aden och Europa! En mängd båtar lägga
ut från stranden och ila ut till fartyget. Vid rodret sitta
européer, roddarna äro frigifna negrar i hvita kläder och med röda
mössor. Européerna vilja inhemta nyheter, få tidningar och bref
samt "direkt af kaptenen" kanske mottaga små paket från sina
vänner i Europa.

Främlingens intresse väckes genast af det lif han nu först
får se i närheten af eqvatorn i Afrika. De gestalter, ansigten
och ljud han först ser och hör fästa sig omedvetet i hans
minne. Ansigtena och gestalterna äro också pittoreska nog.
Lyckliga och förnöjda menniskor med svart, gul eller gulbrun hy
och i långa hvita ylleskjortor röra sig raskt och lifligt framför
honom, ropa och svara om hvarandra, på swahili eller arabiska,
högljudt och under lifliga åtbörder. Nya element tillstöta, och så
fortgår det undan för undan ända tills det blifvit en riktig
babylonisk förbistring: engelska, franska, swahili, arabiska, hinduiska
och kanske persiska — allt på en och samma gång.

Midt under en sådan scen satte jag mig i en båt för att
låta ro mig till en gammal väns hus, tillhörigt herr Augustus
Sparhawk i <i>The Bertram Agency</i>, ett litet men välbygdt hus vid
Shangani-udden. Han mottog mig nu lika vänligt och artigt
som då jag tre och ett halft år förut kom till Zanzibar för
att uppsöka Livingstone.

Med herr Sparhawks hjelp lyckades det mig snart att få
mina tre engelsmän, Francis John Pocock, Edward Pocock och
Frederick Barker, mina fem hundar, jullen <i>Wave</i>, inköpt för
min räkning i Yarmouth af herr Edwin Arnold, båten och
förråden lyckligt och väl inqvarterade.

Vistelsen i Zanzibar är för den som skall begifva sig ut
på upptäcktsfärd allt utom angenäm; han har mycket att
ombestyra och mångahanda att tänka på. Tiden löper fort.
Hela dagen går åt till att välja ut och köpa upp tyger,
perlor och messingstråd åt infödingarna i de trakter dit han
skall begifva sig. Halfnakna bärare komma med stora packor
af oblekt bomullstyg, strimmiga och kulörta väfnader, näsdukar
och röda mössor, påsar med blåa, gröna, röda, hvita och
bernstensfärgade perlor, små och stora, runda och ovala, och en
mängd messingstrådrullar. Allt skall granskas, sorteras, läggas
in, numreras samt packas efter olika art och värde. Golfven
äro öfverfylda med fråntagna lock, en massa bortkastadt papper,
tygtrasor, sönderbrutna lådor, zinklock, afbrutna bräder, sågspån
m. m. Bärare, tjenare, husbönder, kontorister springa fram och
tillbaka, och midt i allt detta virrvarr faller en bal omkull här,
ramlar en låda ned der, ett stycke tyg eller papper slites sönder,
hammare bulta, ifriga förfrågningar göras om numret på den
eller den balen, den eller den lådan — allt blandadt med
brådskande rop, skrik och väsen från bittida på morgonen till sent
på aftonen. Alla svettas, näsduken användes flitigt af de hvite;
de färgade begagna sig lika flitigt af händer, annar och
skjortärmar.

Aftonen efter en sådan het, brådskande arbetsdag behöfver
man hvila — man sätter sig i länstolen, röker en pipa eller en
cigarr och dricker en kopp te efter väl afslutadt arbete; eller,
om man någon gång skulle sluta sina bestyr tidigare, äter man
en god middag klockan half 5, sadlar sin häst, gör en utflygt till
det inre af ön och återvänder under den korta skymningen.
Eller tar man sig den vanliga promenaden till fots ut till
Mnazi-Moya, d. v. s. den ensliga palmen, som hemlighetsfull och
likt en förpost bakom Shangani-udden reser sig öfver de
anspråkslösa grafvarna på den gamla stranden. Eller också
återstår sista och enda utvägen för personer med begrundande och
forskande lynne, den nämligen att sätta sig i en länstol på det
flata taket, der värdens väl garfvade hudar äro utlagda till
torkning, och med fötterna ett stycke högre upp än hufvudet
afvakta nattens inbrott.

Göra vi en utflygt till häst, kunna vi på några minuter
vid den behagligaste tiden på dygnet taga i betraktande alla dessa
lokala egendomligheter hvilka, då termometern visar 95° Fahr.
{35° Cels.), lätt kunna blifva farliga eller åtminstone oangenäma.
Genom en trång och krokig, stenlagd gränd, der hästhofvarna
dånande slamra mot stenarna, rida vi förbi några resliga, hvitrappade,
två eller tre våningar höga hus. De europeiska handlandena och
tjenstemännen hafva sina bostäder här tätt intill hvarandra, och
i den smala porten har portvakten satt sig så beqvämt som
omständigheterna medgifva. I förbifarten se vi här och der
en skymt af bugten titta fram. Vi fortsätta vår väg, ända
tills vi få i sigte en gammal, förfallen fästning, hvilken ser
ut som om den hölle på att ramla ikull. För några år sedan
fans bakom fästningen ett torg, der man sålde slafvar. Någon
dylik plats finnes, Gudi lof, ej mera der.

Till höger om oss sitta vid ingången till fästningen några
lata baluchier och några snuskiga araber. Till venster reser
sig ett salutbatteri, hvilket för att på häfdvunnet sätt utbyta
helsningar med krigsfartyg och för andra officiella ändamål
förbrukar mycket krut. Tätt bredvid ligga tullskjulen, och midt framför
oss höjer sig furst Barghaschs präktiga harem, en imponerande
byggnad i den arabiska stilen, hvilken är mycket omtyckt i
Muscat, tre våningar hög och hvitrappad — såsom alla hus här
på ön synas vara. Genom en tretio fot öfver våra hufvuden
befintlig täckt gång sammanhänger den med ett stort hus på
andra sidan om gränden och dess port är riktigt storståtlig;
den är tre fot hög från gatan och man kommer upp till den
på fyra eller fem breda, cirkelrunda trappsteg. I nedre förstugan
träffa vi några soldater alldeles likadana dem som finnas i
fästningen och beväpnade med Henry Martini-gevär, luntgevär, svärd
och sköld. Om vi rida vidare, komma vi om en stund till en
ännu smalare gränd, der rappningen ej är så hvit som i
Shangani, det europeiska qvarteret. Vi äro nu vid Melindi, der de
européer som ej ha råd att bo i Shangani måste slå upp sina
bopålar med hinduer eller araber till grannar. På andra sidan
om Melindi ligga blandade om hvarandra små hvita hus och
låga kojor, der rikedom och osnygghet trängas med hvarandra.
Vi äro nu på bron öfver inloppet till Malagash, som sträcker
sig från bugten till Mnazi-Moya, den förut omtalade
kokospalmen bakom Shangani. Stränderna på ömse sidor synas från
bron; men vi se också en massa kojor och andra små och
eländiga hus midt ibland högar af afskräden, en massa halfnakna
negrar och hvitklädda menniskor. Det hela liknar i viss mån
den ännu smutsigare byn Bulak utanför Kairo.

På andra sidan om bron ligger det så kallade Nyambu, eller
"den andra sidan". Vägen är bred, men qvarteret ännu smutsigare
än det vi nyss lemnat, Här bo wangwanaerna, eller de frigifne,
hvilkas tjenster upptäcktsresande bruka taga i anspråk för färderna på
det afrikanska fastlandet. Här lefva dessa ett lyckligt lif till
sammans med mswahilier (handlande på kusten), fattiga banyaner,
hinduer, perser, araber och baluchier, slafhandlare och köpmän. Om
helgdagarna, då folket är klädt i högtidsdrägt, är Nyambu ganska
pittoreskt, ja, till och med muntert; glädjen är då stojande, nästan
vild. Söckendagarna deremot ser man visserligen äfven i "de
fattiges distrikt" drägter af olika färger; men dessa drägter bäras
af menniskor med smutsiga ansigten och halfnakna kroppar.
Qvarteret är dock endast en och en half mil långt; och om vi
gå litet raskare, hafva vi snart framför oss hus och kojor, spridda
än här än der, grupper af kokospalmer och gamla mangoträd
med ofantliga mörkgröna löfhvalf. Tre mil framåt sträcker sig
en bred, gul väg med häckar på båda sidor. Bakom häckarna
växa sockerrör, bananer, palmer, pomeransträd,
kryddnejliketräd, kanelträd, helbladiga brödfruktträdet, maniok, ricinträdet,
hirs, majs, batater och äggplantor — med ett ord nästan alla
möjliga tropiska växter.

Från toppen af kullen Wirezu har man en särdeles vacker
utsigt öfver staden Zanzibar och dess redd. Då vi tröttnat att
beskåda denna tafla, vända vi blicken till landskapet nedanför
våra fötter. Vi begifva oss i sakta mak tillbaka till staden.
Då terrängen sluttar lindrigt ned mot staden, tyckas de i det
föregående nämnda träden, sedda i fågelperspektiv, sluta sig till
sammans till en gles skog, i hvilken man dock tydligt kan urskilja
de här och der liggande kojorna. Det sköna i sceneriet är
helt och hållet naturens verk, ty menniskan har gjort mycket
litet, blott planterat växten eller nedmyllat fröet. Naturen har
närt dem båda, tills de vuxit upp till jättar, den ene större än
den andre, och gifvit det hela denna underbara färgrikedom och
omvexling som endast tropikerna kunna uppvisa.

En vandring ut till Mnazi-Moya riktar ovilkorligt tankarna
på det förgängliga i allt menskligt. Allt hvad man ser vitnar
härom; ända från det ögonblick vandraren lemnat sin bostad
tills han återkommer dit erinrar honom allt om det ändliga. Han
behöfver knappt gå genom två eller tre gränder förr än han
kommer till en rikt befolkad begrafningsplats, der gräset för
länge sedan blifvit ensam herre ända derhän, att man har svårt
att upptäcka de vittrande, mossbelupna grafstenarna. Midt
igenom det vidsträckta fält der offren från de hemska koleraåren
hvila har fursten af Zanzibar anlagt en trädgård, som han låtit
omgifva med en hög mur. Här grinar en dödskalle fram, der
ligger en benknota eller gapar en hopsjunken graf med sitt
hemska innehåll. Från urminnes tid har här varit de dödes
hvilorum, och fursten må göra huru mycket som helst för att
få bort denna hufvudskalleplats — de europeiska embetsmännen
fordra det ifrigt af honom — den gamla vanan skall dock ännu
länge hålla i sig.

Bortom denna kyrkogård ser man inloppet till
Malagashbugten. Mellan denna och hafvet ligger söder om Shangani en
två hundra yards bred sandremsa. På dess högsta del
står det enstaka palmträd, som gifvit stället dess namn. Hit
går den af strängt arbete uttröttade europén för att hemta frisk
luft; här kan han, sittande på en af de många grafstenarna vid
foten af kokospalmen samt då och då kastande en flyktig blick
på dem som "sofva och glömma" under dessa anspråkslösa
minnesvårdar, i fulla drag insupa den stärkande hafsluften och se
solen gå ned.

Om vi tillgripa den i det föregående omtalade "sista
resursen", har man från husets tak utsigt öfver Zanzibars redd och
bugt. Vanligen ligga der för ankar två eller tre britiska
krigsskepp, hvilande ut efter jagten på de tredskande araber som,
trotsande sin herskares befallning, på öppna sjön transportera
slafvar från Afrika till främmande land. Nu låg der närmare
intill "Finansmannens ö" ett skeppsvrak, ett minne af den
våldsamma orkanen 1872, då en hel flotta tillhörande fursten slogs
i spillror. Vid stranden såg man arabiska dhower, jakter,
pråmar, ångbarkasser och två ångare. Den ena af dessa senare
var den beryktade <i>Dearhound</i>. En dag räknade jag af
nyfikenhet alla fartyg, stora och små, på redden och i hamnen.
De voro 135.

<img id="3172">Röda klippor bakom "Universities Mission".</img>

Från våra länstolar på taket kunna vi äfven se den stora
byggnad som förr tillhörde <i>"Universities Mission"</i>, men numera
kapten Prideaux, britisk konsul och resident, hvars bekantskap
jag gjorde kort efter hans frigifning ur fångenskapen i Magdala
år 1868. Huset står på yttersta spetsen af Shangani-udden; och
första husraden närmast intill sjön sträcker sig norrut i svag
bågform nästan ända fram till Livingstones f. d. bostad på
andra sidan om Malagash-mynningen. I närheten af <i>Universities
Mission</i> finnes en del röda klippor, hvilka väl förtjena att tagas
i betraktande.

<img id="4364">Utsigt från mr Augustus Sparhawks hus i Zanzibar.

Frank Pocock. Frederick Barker. En Zanzibar-gosse. Edward Pocock. Kalulu.

»Jack.»    »Bull.»   »Nero.»   «Kapten.»   «Kastor».</img>



Om dagarna vimlar stranden i hela sin längd af bärare,
som lasta säckar med kryddnejlikor och kanel, elfenben, kopal 
och andra gummihartser samt hudar i stora pråmar, hvari de föras,
ut till fartygen — sjömän, som hjelpa till, och svarta roddare
som upplägga de olika varorna på den sandiga stranden. Om
aftnarna trängas der nakna arbetare och pojkar, som i
bränningarna tvätta sig rena efter dagens släp. Här och der hör
man arabiska köpmän, hvilka sitta i sina stolar på stendammen
eller på några balar, godmodigt prata med hvarandra ända tills
solen går ned och bönetimmen är inne. Dhower röra sig sakta
och långsamt framåt och hissa på de gnisslande rårna de
trekantiga segel som skola föra dem till fastlandet. Zanzibar-kanoter
och <i>matepes</i> anlända med ved och andra produkter; andra båtar
med samma utseende och form som de hvilka nyss kommit
brassa sina mattsegel för att lemna hamnen. Solen håller på
att gå ned, och efter dess nedgång följer tystnad. I Zanzibar
finnas inga åkdon med slamrande hjul; då aftonen inbryter,
inträder också frid och ro.

En upptäcktsresande, hvars blick är fäst vid den mörka
strimma af fastlandet som synes längst vesterut från Zanzibar,
tänker på helt annat än den som stannar qvar på ön. Lika
litet som hans ögon kunna tydligt urskilja de töckniga
konturerna i vester vid horisonten, lika litet kan han förutsäga, om
det är godt eller ondt han nu går till mötes. Han grubblar
öfver alltings hemlighetsfullhet, viss om ingenting annat än
lifvets ovisshet. Likväl vill han uppdraga en jemförelse mellan
synen vid solnedgången och det öde som väntar honom. Mörk
sänker sig den plötsligt inbrytande natten öfver fastlandet, men
ser han icke ännu att der finnas ljusröda strimmor och
karmosinröda dagrar? Och kan han då icke säga: — "Likasom
dessa färger nu lysa fram der det mörknar i vester, skall icke
också hoppets ljus gry öfver min mörka framtid?"

*
</chapter>
<chapter name="Andra kapitlet.">

<img id="3173">Britiska konsulatet i Zanzibar.</img>

<h1>Andra kapitlet.</h1>

Seyyid Barghasch. — Hans åtgärder mot slafveriet, hans person, reformer. —
Fördrag med britiska regeringen genom Sir Bartel Frere. — Jernvägar
synnerligen behöfliga. — Araber i det inre. — Araber i Zanzibar. — Mtuma eller
mgwana? — Wangwanaerna, deras laster och dygder. — En mgwanas högsta
ärelystnad. — Wanyamwezierna, "framtidens folk".

Noten på denna sida säger allt som läsaren behöfver
veta om Zanzibars <footnote>Zanzibars lilla fästning är belägen på 6° 9' 36" s. lat. och 39°,  14', 33" ö. long.  <i>East African Pilot.</i></footnote> geografi. Den som åt denna ö vill
egna ett specielt studium skall i hvilket större bibliotek
som helst finna böcker hvilka derom innehålla de utförligaste
uppgifter. Utan att inlåta mig i flere detaljer än dem jag
redan lemnat i "Huru jag fann Livingstone", skall jag egna detta
kapitel åt sultanen af Zanzibar, Barghaseh ben Sayid, araberna,
wangwanaerna och wanyamwezierna, tack vare hvilka afsigten med
min engelsk-amerikanska expedition vans.



Det är omöjligt att icke känna ett varmt intresse för furst 
Barghasch eller att icke önska honom all möjlig framgång i de 
reformer han nu söker genomföra i sitt land. Här se vi en
arabisk furste — uppfostrad i Islams strängaste skola och van
vid att betrakta Afrikas svarta infödingar såsom en handelsvara,
såsom ett lagligt byte för krig och sinliga lustar — plötsligt
omfatta den europeiska filantropiens grundsanningar och blifva
en bland slafhandelns mest verksamma motståndare, en sak som
naturligtvis bör förskaffa honom många sympatien

Ehuru furst
Barghasch gifvit mig skulden
för det besök amiral
Cumming med sina krigsskepp
gjorde hos honom, kan
dock ingen som erinrar sig
tiden och
omständigheterna under hvilka besöket
aflades undgå att finna
att det första afgörande
steg britiska styrelsen tog
till undertryckandet af
slafhandeln på Afrikas östra
kust har sin grund i
Livingstones trägna
påstötningar. Jag tog med
mig till England några
bref från honom, och den
sensation de framkallade
var tillräcklig att förmå
britiska styrelsen att sända
sir Bartle Frere på
<i>Enchantress</i> i särskild
beskickning till Zanzibar för
att afsluta en traktat med
furst Barghasch. Fursten
ville icke höra talas härom. En engelsk flotta under amiral
Cumming visade sig då utanför Zanzibar, och — furstens underskrift
erhölls slutligen. En sak återstod imellertid innan fördraget
kunde träda i full kraft, den nämligen att hos sultanen utplåna
hvarje känsla af missnöje eller förtrytelse som kunde hafva
uppstått genom de kraftåtgärder England mot honom vidtagit.

<img id="3174">Seyyid Barghasch.</img>


Men detta skedde, såsom jag hade den lyckan att sjelf bevitna,
genom det vänliga mottagande han år 1875 rönte i England.
Skilnaden mellan sultanens hållning år 1874 och år 1877 var
så stor, att den endast kan tillskrifvas den grundligare
kännedom han under tiden vunnit om den makts storhet hvilken
han varit så nära att göra till sin fiende. Vi böra nu i
honom se en vän och en, som jag tror, uppriktig allierad, den der
vill göra sitt bästa för slafhandelns utrotande. Sant är att hans
makt är icke stor, men det moraliska inflytande ett konseqvent
uppfyllande af gifna löften till slut måste utöfva på hans
afrikanska undersåtar skall uträtta lika mycket som en tio gånger
större makt eller en tiofaldigt större auktoritet än hans kunna förmå.

Jag hoppas mycket af honom, ty jag vet, att ehuru hans
undersåtar i det inre af fastlandet förakta hans myndighet och
skratta åt hotelser som komma så långt ifrån, respektera de
honom likväl som sin seyyid och fader och skola, då de en gång
lärt sig inse att han menar uppriktigt och allvarsamt, också
beredvilligt lyssna till hans råd och befallningar.

Då filantroperna ändtligen lyckats få så stort inflytande
öfver fursten, kan det vara på tiden äfven för köpmännen att
försöka vinna någonting af honom. Fursten måste anses såsom
en oberoende regent. Hans rike innefattar, utom öarna Zanzibar,
Pemba och Mafia, nära 1,000 mil på fasta landets kust och
sträcker sig sannolikt öfver en yta af 20,000 qvadratmil med
en befolkning af en half million menniskor. Handeln med
Zanzibars produkter har gjort många européer rika. Kryddnejlikor,
kanel, sköldpaddskal, peppar, kopal, elfenben, orseljlaf, tobak,
kautsju och hudar hafva exporterats i många år, men allt detta
utgör icke en tiondedel af hvad ön kunde producera, om kapital
insattes och användes på ett förståndigt sätt. Den som vill inlåta
sig i handelsspekulationer på Zanzibar bör noga studera arbeten
öfver Mauritius, Natal-landet och de portugisiska territorierna för
att inhemta hvad dessa fruktbara landsträckor mäkta
producera. Kokospalmen blommar på Zanzibar och fasta landet,
oljepalmen förekommer i öfverflöd på Pemba och sockerröret växer
öfverallt. Kautsjuträdet står ännu orördt i skogsbältena på
kusten, nästan likadant är förhållandet med de på gummi rika
akasie-skogarna. Ris odlas på Rufijis stränder och ger der
rika skördar, bomullsbusken skulle trifvas i hvilken som helst
af de många bördiga floddalarna. Slutligen finnas- utom
hvete, hirs och majs samt mycket annat som infödingarna odla, dock
utan att synnerligen lägga sig vinn derom. Boskapen,
kaffebusken och getterna i det inre vänta äfven på en energisk man
med kapital och affärsblick.

Först och främst måste imellertid kapitalisten skaffa sig
transportmedel, ty annars skall han aldrig öfvervinna de
svårigheter som möta honom i Afrika. Att hugga ut vägar genom
oländiga, med träd och buskar tätt bevuxna trakter är en sak
som kräfver tid, penningar och tålamod samt är dertill ett
ansträngande arbete. Nästan lika fort som marken blifvit rensad
från buskar och träd är den å nyo betäckt med högt och tjockt
gräs; det behöfs blott några få månader och hvarje spår af åratals
arbete är utplånadt. Boskapen stupar, plågad till döds af
flugorna, eller förgiftas af det illaluktande gräset; infödingarna dö
af brist på lämplig föda eller duka, dignande af trötthet och
mattighet, under för en mängd dödliga sjukdomar.

En jernväg är hvad Afrika i främsta rummet behöfver.
Allt det öfriga goda civilisationen medför skall följa i
jernvägarnas spår; de skola mellan Afrika och de mera gynnade
verldsdelarna knyta ett föreningsband af jern som aldrig skall
sönderbrytas.

Huru energisk den mindre köpmannen än må vara, kan
han dock ej uträtta något varaktigt till fromma för ett land
som hvarken har vägar eller segelbara floder och hvars klimat
är lika farligt för den af svält halfdöde hamalen (bäraren) som
för lastdjuren. En jernväg måste först anläggas tvärs genom
kustområdet en annan ledas ända midt in bland risfälten i Rufiji-dalen,
så att man kan erhålla billig, god och riklig föda. För ett bolag
som kan anskaffa de summor som behöfvas för att bygga en
jernväg erbjuder östra Afrika riklig vinst. Sultanen sjelf har
förklarat sig villig att bidraga med den vackra summan af, i
rundt tal, 100,000 pund sterling; och i Zanzibar finnas många
rika hinduer som utan tvifvel skulle lemna stora summor.
Bolaget blefve således den störste intressenten längs hela banan.
Sultanen har också många fattiga undersåtar, hvilka skulle vara
mycket glada öfver att få arbete mot skäligt pris; brist på
arbetare behöfde man således ej befara. Infödingarna i det inre
skulle dessutom, om blott två eller tre föreginge med godt
exempel, snart komma och söka sysselsättning utefter linien.

De s. k. araberna i Zanzibar äro antingen infödingar från
Muscat, som inflyttat hit för att göra lycka, eller ock
afkomlingar af portugisernas besegrare. Likasom den nuvarande 
sultanen kallar sig sjelf Barghasch son af Sayid, son af sultanen
Hameds son, så beteckna alla hans arabiska undersåtar, från de
högste till de lägste, genom förnamnen Ahmed, Khamis eller
Abdallah att de äro ättlingar af Mussud, Mustafa eller
Muhammed. Många bland dem berömma sig af ovanligt långa
slägtregister; jag känner till och med en eller två som påstodo sig
vara af renare och mem aristokratisk härkomst än sjelfve
sultanen.

De arabiska eröfrare som åtföljde sultan Seyyid, den
nuvarande sultan Barghaschs farfar, togo sig, efter bruket hos
alla folk som hylla, månggiftet, hustrur af sin egen stam i mån
af sina tillgångar, men nästan alla köpte sig dessutom
konkubiner bland negerqvinnorna. Resultatet af sist nämnda
förbindelser ser man i de många olika hudfärgerna hos dem som
sjelfva kalla sig araber. Genom denna rasernas blandning äro
redan afkomlingarna af de senast inflyttade araberna starkt på
väg att förlora sina fäders kraftiga färg och fina hy, och
ättlingarna af de först inflyttade hafva vanslägtats till den grad,
att man knappt kan skilja dem från urinbyggarna. Många
bland afkomlingarna af de araber som invandrade med sultan
Seyyid hafva stannat qvar i sina fäders hus, bruka den mark
de ärft af dem och förvärfva sitt uppehälle genom att odla
kryddnejliketrädet, kanelträdet, pomeransträdet, kokospalmen,
sockerröret m. m., men ett stort antal har flyttat längre in i
landet och der anlagt nya kolonier. Hamed Ibrahim har varit
aderton år i Karagwé, Muini Kheri tretio år i Ujiji, sultan ben
Ali, tjugofem år i Unyanyembé, Muini Dugumbi åtta år i
Nyangwe, Juma Merikani sju år i Rua. Många andra framstående
araber skulle kunna anföras såsom bevis derpå, att ehuru de
sjelfva alltid tro att de en vacker dag skola återvända till
kusten, allt för många anledningar finnas för den förmodan att
de aldrig skola göra det.

Ingen af de araber inne i landet med hvilka jag gjort
bekantskap har någonsin begifvit sig dit i den fasta föresatsen att
qvarstanna der såsom nybyggare. Somliga hafva lockats dit af
den falska förhoppningen att hastigt blifva rika genom handel
med slafvar och elfenben; men då de kommo under fund med
att det fins sämre ställen på jorden än Afrika, föredrogo de att
stanna qvar der de voro framför att återvända med skam och
nesa. Andra åter, som hade lånat mycket penningar af lättrogna
hinduer och banyaner och icke betalt sin skuld, hafva föredragit
en frivillig landsflykt framför risken att blifva inspärrade i
fängelse af sina förbittrade fordringsegare. Andra slutligen voro
icke blott bankruttörer utan hade äfven undflytt lagens straff
för politiska eller andra brott. Många bland dessa kolonister
befinna sig i bättre omständigheter än de skulle hafva varit, om
de stannat qvar på Zanzibar. Mången bland dem har
hundratals slafvar; och den skulle anses för mycket fattig som icke
egde flere än tio. Och dessa slafvar hafva åt sina husbönder
bygt rymliga, beqväma hus med platta tak eller höga, svala
hyddor, hvilka i trakter der man har anledning befara fiendtliga
anfall skyddas med starka palissader. I Unyanyembé finnas
sextio eller sjutio palissadinhägnader omkring egarnas hus och
varumagasin äfvensom den mängd hyddor i hvilka deras slafvar
bo. Ujiji är en stor by, bestående af på en vid sträcka spridda
arabiska tember<footnote><i>Tembe</i> har formen af en rektangel, hvaraf största delen upptages af
gårdsplanen, omkring hvilken rummen ligga, hvilka förutom skiljeväggarna begränsas
af en yttre och en inre vägg, gjorda af smala störar eller plankor, som
öfversmetas med lera och hvarpå det flata lertaket hvilar öfver tvärbjelkar. Se vidare
beskrifning och afbildning i »Huru jag fann Livingstone», sid. 136 och 137.
<i>Öfvers. anm.</i></footnote>. Nyangwé är ett annat nybygge liknande Ujiji.
Många af de araber som bosatt sig i de betesrika trakterna
ega stora boskapshjordar och vidsträckta fält, der ris, hvete, majs
och hirs odlas vid sidan af sockerrör och lök, hvarförutom
alla de på Zanzibar förekommande fruktträd, pomeransträdet,
melonträdet, mangoträdet och granatäppleträdet, småningom börja
få insteg här.                            

Araberna i Zanzibar äro tvifvelsutan de bästa af sin ras,
orsaken dertill må nu vara den lifligare samfärdseln med Europa
eller någon annan. De äro långt medgörligare än araberna i
Egypten och de skygga och slutna fanatikerna i Arabien. En
europé kommer derför också utan svårighet till rätta med dem;
de äro tillgängliga, välvilliga och gästfria.

Förslagna affärsmän som de äro, söka de alltid så godt
de kunna skinna de omisstänksamma européer med hvilka de
inlåta sig i köpenskap. De äro uppriktiga vänner och
oblidkeliga fiender. Blod försonas sällan med annat än blod, om icke
genom riklig mansbot.

En bildad arab är en verklig gentleman. Bland främlingar
talar han aldrig om ogrannlaga ämnen; oförsynthet
tillrättavisas alltid af de äldre, råhet fördrages aldrig. Naturligtvis
har äfven araben sina fel i följd af uppfostran och härkomst;
                                                                                                                                   
men dessa karaktärslyten hafva genom en traditionell, i regeln
förträfflig uppfostringsmetod blifvit så väl bortarbetade, att 
främlingen sällan märker dem.

Från araberna öfvergå vi till wangwanaerna, alldeles som
man i Europa, sedan man studerat medelklassens vilkor och
skaplynne, brukar egna sin uppmärksamhet åt de arbetande 
klassemas.

Eörande wangwanaerna skall läsaren på de följande sidorna
erhålla många upplysningar, hvilka äro resultatet af eget
omsorgsfullt studium och lång erfarenhet. Få upptäcktsresande
hafva om dem haft att berätta någonting som varit så särdeles
till deras fördel. En har t. ex. för icke länge sedan sagt att
negern känner hvarken kärlek eller tillgifvenhet; en annan har
kallat honom en "länk" mellan orangutangen och europén.
En tredje yttrar: "Dessa uslingar sätta en heder i uppstudsighet
och olydnad, halsstarrighet, envishet, förhärdelse och
skurkaktighet." Nästan alla hafva varit stränga i sina omdömen om
negrerna på Zanzibar.

Wangwanaernas, eller "de fries", härkomst är i korthet
följande. Då araberna eröfrade Zanzibar, funno de portugisernas
svarta undersåtar vara af två slag, watumaer (slafvar) och
wangwanaer (frie). De frie voro ganska sannolikt negrer som antingen
för sina besparingar friköpt sig från slafveriet eller blifvit frigifna
vid husbondens död; af dem aflades barn som, födda sedan
föräldrarna fått friheten, äfven de blefvo fria. De arabiska
herskarna kunde ej, vare sig till kroppskonstitution eller utseende,
finna någon synnerlig skilnad mellan dem som voro slafvar och
dem som voro fria; båda klasserna hörde ju dessutom
ursprungligen till samma negerstammar i det inre af Afrika. När
derför en neger stäldes inför domstol såsom anklagad för ett brott.
var domarens första fråga också vanligen: "Är ni mtuma, slaf,
eller mgwana, fri man?" Frågan upprepades oupphörligt under
en lång följd af år; och slutligen fick den ena klassen af öns
negrer namnet "watuma" <footnote>Vi anse oss böra fästa läsarens uppmärksamhet på att Stanley i sina
arbeten om Afrika upptagit infödingarnas sätt att beteckna ental och flertal.
Sålunda utmärker prefixet:

m framför ett lands namn en inföding derifrån (mjiji = en person från Jiji);

wa flere personer från samma land (wajiji = folk från Jiji);

U betecknar landet sjelft (Ujiji = landet Jiji).                      <i>Öfvers, anm</i>.</footnote>, slafvar, den andra "wangwana", frie.
Sedermera uppkom en ny distinktion; namnet "watuma"

användes ej längre, undantagandes i vissa speciella eller lokala fall,
ty från fastlandet kommo fria infödda köpmän, förbindelsen mellan
Zanzibar och kontinenten blef lifligare och dels i följd häraf,
dels af höflighet mot sina egna slafvar frågade araben den
svarte främlingen: "Är ni mgwana, fri, eller mshensi, hedning?"
Öns invånare fråga alltid hvarandra: "Är ni slaf eller fri?"
men om det gäller en främling, heter det alltid: "Är ni
mgwana, en fri man, eller född på Zanzibar, eller en mshensi,
en hedning, eller en oomskuren neger från fastlandet?"

Ordet "wangwana" tyckes sålunda numera fått en
allmännare och vidsträcktare betydelse än förr. De färgade
infödingarna på ön förstå också detta ganska väl. I denna bok har
jag äfven användt ordet för att dermed beteckna både slafvarna
och de frie på Zanzibar.

Efter nära sju års bekantskap med wangwanaerna har jag
kommit till den öfvertygelsen att deras skaplynne i mycket
liknar negerstammarnas på fasta landet. De äro mäktiga af stark
kärlek och tillgifvenhet, äro tacksamma och besitta många andra
af menniskonaturens goda sidor. Jag vet också att de kunna
blifva goda och lydiga tjenare och att många bland dem äro
händiga, ärliga, flitiga, läraktiga, företagsamma, modiga och
rätttänkande — med ett ord: de äro jemngoda med hvilken annan
färgad eller ofärgad menniskoras som helst på hela jordklotet.
Men för att lära sig förstå deras värde måste främlingen hafva
ett oförvilladt omdöme, en skarp och ihärdig iakttagelseförmåga
samt slutligen glömma den höga ståndpunkt af öfverlägsenhet
hvaraf han sjelf och hans ras berömma sig. Allt detta fordras
oundgängligen för att kunna rätt uppskatta Zanzibar-negerns
egenskaper. Ej heller må han glömma sin egen ras' ursprungliga
tillstånd, hurudana t. ex. briterna voro innan S:t Augustinus kom
till deras land; tvärt om borde han hellre i minnet återkalla de
"vilda kaledonierna" samt de förhållanden under hvilka vårt
jordklots ur-invånare lefde.

Louis Figuier säger:

"Huru förödmjukande för vårt högmod den tanken än må vara,
måste vi dock medgifva att menniskan i den tidigaste perioden af sin
tillvaro måste hafva skilt sig endast obetydligt från djuret. Hennes
hufvudgärd var en sten, hennes tak ett lummigt träds skugga eller
någon mörk håla, der hon på samma gång hade en tillflyktsort undan
de vilda djuren."

Samme författare yttrar vidare i kapitlet "Jernåldern":

"Från den dag, då menniskan först lärde sig bearbeta jernet,
började civilisationen på fullt allvar gå framåt, och i samma mån hon
förbättrade metoden att förädla denna metall stegrades också hennes
makt, ökades hennes kropps- och själsförmögenheter, vidgades hennes
andliga verksamhetssfär."

Och i slutet af samma märkliga bok råder han den resande:

"Mins detta, på det att högfärden icke må komma dig att glömma
ditt eget ursprung."

Jag är, som jag hoppas, fri från alla kast-, färg-, ras- och
nationalitetsfördomar. Mitt omdöme om negrerna på Zanzibar
blir derför att de äro ett folk som nyss kommit in i jernåldern
och nu nästan med våld bringas i beröring med nationer
som i följd af ett fyratusenårigt framåtskridande lemnat det
ofantligt långt bakom sig. De äro utan tvifvel behäftade med alla
lasterna hos ett ännu i barbari djupt försänkt folk; men de
förstå till fullo hurudant och huru eländigt detta tillstånd är.
Det är derför en pligt, oss ålagd af den religion vi bekänna
och af Guds egen son, att komma dem till hjelp i deras
sorgliga belägenhet. Men låtom oss framför allt, innan vi kunna
hoppas på någon förbättring af en i nattligt mörker så länge
insvept ras, upphöra med denna vanmäktiga jämmer öfver dess
laster och i stället söka upptäcka några af de dygder, hvilka de
som menniskor ega, ty det är ju genom deras dygder, ej
genom deras laster som civilisationens utsände kunna hoppas höja
dessa sina likar. Då jag i det följande ej kommer att sakna
tillfälle att orda om wangwanaernas och infödingarnas på
kontinenten så väl laster som dygder, skall det icke ske vare sig för
att derigenom gifva näring åt de civiliserade nationernas
sjelfbedrägeri eller orimliga, genom hundratals företräden alstrade
fördomar eller för att vilseleda läsaren genom skildringar som gå allt
för mycket i rosenrödt. Jag skall skrifva endast och allenast för
att sätta alla som hysa intresse för negrerna i stånd att rätt
uppskatta deras intellektuella förmögenheter.

De wangwanaer, eller Zanzibars infödingar, som bo i
Nyambu, äro lyckliga och glada menniskor, tycka om
umgänge och äro derför sällskapliga af sig. Deras fåfänga drifver
dem till att sätta en ära i att ega några hvita skjortor och
högröda mössor. Har mgwanaen sett en europé eller arab gå
med promenadkäpp i handen, är det nästan tvärsäkert, att om han
är rik nog att skaffa sig en hvit skjorta och en röd mössa, man
också får se honom komma promenerande med en lätt rörkäpp.
De allra fattigaste bland wangwanaerna lega ut sig sjelfva eller
uthyras af husbönderna att bära balar, lådor och gods från
tullhuset till båten eller varumagasinet, och <i>vice versa</i>.
Godstransporten sker vanligtvis på detta sätt, ty endast få kameler finnas
och af fordon med hjul alls inga. De som föredraga lätt arbete
och gjort sig väl kända blifva portvakter eller drängar, tvätta
kopal eller torka hudar åt de europeiska köpmännen. Andra,
som fått lära sig ett handtverk, förvärfva sitt uppehälle genom
att laga gevär, göra knifvar, sabelgehäng, sadelmunderingar, eller
med snickeri och båtbyggeri. I det inre af ön och på kusten
af fastlandet finnes ett annat slag wangwanaer, som föredrager
ett kringirrande lif med arabiska köpmän och vetenskapliga

<img id="3175">Qvartermästaren Uledi och första ledaren Manwa Sera. (Efter fotografi.)</img>

expeditioner framför de små arabiska jordegarnas nycker, tyranni
och snålhet. De klaga öfver att araberna äro högmodiga, snikna
och orimliga i sina fordringar, att de bedraga dem och betala
dem uselt och att, om de begära rättvisa af kadin, domen
alltid i ett eller annat är till deras nackdel. Å andra sidan, säga
de, få de alltid bra betaldt, om de följa med på handelsresor
eller andra företag, riklig föda och jemförelsevis litet att göra.

Men en mgwanas högsta ärelystnad är att ega ett hus och
en shamba (trädgård). Denna senare må nu icke vara större
än att der rymmes ett dussin kokospalmer, ett dussin
maniokbuskar, ett halft dussin bananer, ett halft dussin batat- och två
eller tre jordpistacie-sängar — den är i alla fall <i>hans</i> trädgård,
<i>hans</i> egendom och derför för honom af ett värde som ej kan
uppskattas i penningar. I en vrå af denna lilla men väl skötta
trädgård skulle han vilja bygga sig ett hus med en särskild
liten gårdsplan, der ett halft dussin höns och en get, som han
totalt skulle klema bort och öfverhopa med smekningar, finge
gå och promenera. Tre hundra dollars torde sannolikt vara
sammanlagda värdet af hans hus, trädgård, höns, get, husgeråd
och trädgårdsredskap; men det oaktadt kan det hända att han
gifter sig två gånger, blir fader till fyra eller fem barn och
till och med egare af en eller två slafvar. Då skrattar han
åt hela verlden och anser sig lika burgen och välmående som
någon af Zanzibars araber. Men lyckan skämmer sällan bort
honom. Han tycker om trefligt umgänge, och hans goda hjerta
skaffar honom huru många vänner som helst. Öl, brygdt på
majs, eller palmvin, kokosnötmjölk eller europeiskt bränvin
tjena att ytterligare utvidga och befästa dess
vänskapsförbindelser.

Livingstone, Burton, Speke och Grant hafva wangwanaerna att
tacka för mycket; dessa hafva under deras befäl gjort geografien
stora tjenster. Ända från långt norr om eqvatorn ned till
Zambezi, tvärs genom Afrika ända till Benguella och
Livingstoneflodens mynning hafva de gjort dessa forskares namn kända för
folkstammar som, om wangwanaerna icke funnits, till den dag i dag är
skulle hafva förblifvit i okunnighet om hvad som fans utanför
deras egna gränser. Jemte många fel hafva de också flere goda
egenskaper. Vidskepliga, lätt uppgifvande hoppet vid den minsta
motgång, färdiga att tro på allt, äfven det orimligaste, så snart
någon fara skymtar, kunna de dock med en förståndig
ledning fås att skratta åt sin egen lättrogenhet och stålsättas
att lida som stoiker och slåss likt hjeltar. Det beror derför
på den som leder och anför en hop sådana menniskor,
huruvida  deras  dåliga  eller goda egenskaper skola vinna öfvertaget.

I det inre af Afrika finnas andra negerfolk som, ehuru af
sträfvare skaplynne, säkerligen, då de blifvit mera kända, skola blifva
större gunstlingar hos européerna än hvad wangwanaerna äro.
Jag menar wanyamwezierna, eller infödingarna i Unyamwezi, och
wasukumaerna, eller inbyggarne i Usukuma. Naturligtvis äro
de icke så lättböjliga som wangwanaerna, alldenstund de stå
ett steg under dem i civilisation. Wangwanaerna äro bäst som
eskort, men wanyamwezierna öfverträffa dem vida som bärare.
En kroppskonstitution som gör dem mindre åtkomliga för
sjukdomar, deras större styrka och uthållighet samt den stolthet
hvarmed de betrakta sitt yrke som bärare göra dem till
förträffliga deltagare i expeditioner till det inre af Afrika. Om
man behandlar dem väl, finnas inga mera läraktiga och
godmodiga menniskor än de. Men disciplinen får ej blifva sträng förr
än de lärt sig känna sina förmäns lynne och vanor och se att
dessa ej missbruka sin makt. Sitt mod hafva de under sin 

<img id="3176">Ny kyrka i Zanzibar på det gamla slaftorgets plats.</img>

napoleoniske anförare Mirambo åtskilliga gånger lagt i dagen genom många
lyckliga strider mot araberna och wangwanaerna. Deras
skicklighet i krig, ihärdighet och beslutsamhet vid försvaret af sin
sjelfvalde höfdings rättigheter mot främlingar hafva gifvit ämnen åt
de central-afrikanska bardernas sånger. Tippu-Tib har i
spetsen för 500 af dessa män tågat ända till det aflägsna Bisa
och Ruas slätter; Juma Merikani har, åtföljd af dem, framträngt
ända in i de trakter som ligga på andra sidan Tanganika;
Khamis ben Abdallah anförde en stor mängd af dem under sin
elfenbensexpedition till landsträckorna mellan de stora sjöarna.
Den engelske upptäckaren af Tanganika-sjön och, slutligen, jag
sjelf — hvad beträffar så väl min första som min sista
expedition — stå likaledes i stor förbindelse till dem.

Till följd af deras talrikhet och många förträffliga
egenskaper tror jag att den dag skall komma, då man anser dem
för något bättre än de bästa <i>pagazi</i> (bärare) och då man skall
göra dem rättvisa såsom goda undersåtar i en civiliserad stat,
den der kan uppfostra dem — ty de utgöra kärnan af den
stora afrikanska nationen och kunna lika kraftigt befordra den
stora kontinentens framtida lycka som de under nuvarande
förhållanden hota att bereda dess olycka.

*
</chapter>
<chapter name="Tredje kapitlet. ">
<h1>Tredje kapitlet.</h1> 

Utrustning af expeditionen. — Shauri. — <i>"Poli-poli."</i> — Msennas list. —
Ulvar i fårakläder. — <i>Lady Alice</i> ändras om. — En engelsk flagga sys. —
Tarya Topan, millionären. — Kontrakten undertecknas. — "En hvit mans ord!"
— Afsked. — Lastning af dhows. — "Farväl!" — Hän mot de svartes verldsdel.

Man måste verkligen hafva tankarna med sig vid
organiserandet af en Afrika-expedition. Man är jemt sysselsatt både till
själ och kropp — måste göra upp beräkningar, begifva sig från
det ena stället till det andra för att besigtiga leveranser, göra upp
affärer med sluga och snikna hinduer och sätta upp
promemorior; man svär öfver de oskäliga prisen, packar ned en mängd
nyttiga småsaker, grubblar öfver det myckna man behöfver köpa
eller redan köpt, söker i fantasiens gömmor efter något som man
glömt, men som man måste skaffa sig; och allt detta under det
man öfvervakar, ordnar, sorterar och packar -— hvartill kommer
en temperatur af 95° Fahr. (35° Cels.).

Midt under detta förfärliga högtrycksarbete kommer den
första skocken af dem som vilja hafva anställning vid expeditionen.
Ryktet har för länge sedan förkunnat att jag skall taga med
mig allt möjligt folk som kan bära en börda, wangwanaer och
wanyamwezier, wagallaer, somalier, wasagaraer, wayower,
wajindoer, wagogoer eller wazaramoer. Allt sedan jag kom till
Zanzibar — jag har sedan dess varit borta på en upptäcktsfärd
till floden Rufiji<footnote>En kort redogörelse för denna färd återfinnes i Bihanget.</footnote> — har jag stått mycket väl hos araberna och
wangwanaerna. De hafva icke glömt att jag var den som fann
den "gamle, hvite mannen" — Livingstone — i Ujiji eller att
frikostighet och godhet mot mina män höra till min karaktär.
De hafva också, med den äkta österländingens fallenhet för
öfverdrifter, högt förklarat att jag var borta blott några månader
och att de efter denna lilla utflygt återvände hem, rundligen aflönta
och alla nöjda för att i lugn och ro hemta nya krafter efter
färden. Denna icke efterfikade reputation vållade mig den mycket
besvärliga uppgiften att bland en utomordentlig stor massa
sökande välja ut de lämpligaste. Nästan alla lemmalytta, ledbrutna,
lungsigtiga och orkeslösa män som funnos i Zanzibar anmälde
sig att deltaga i expeditionen men afvisades naturligtvis genast.
Hack i häl efter dem kommo öns alla skälmar, slagskämpar och
liderliga sällar, och dessa, hvilka instruerats af sina kamrater,
var det ej så lätt demaskera. Slafvar afvisade jag äfven, enär
jag ansåg dem allt för mycket beroende af sina herrar, men
det oaktadt antogos många, om hvilkas rätta halt jag icke hade
den minsta aning förr än jag flere månader derefter af deras
tvister i lägret fann huru de listiga skälmarna dragit mig
vid näsan.

Alla som varit till min belåtenhet på expeditionen för
Livingstones uppsökande år 1872 antogos genast. Ibland dem
valde jag äfven de s. k. ledarna. Dessa voro: Manwa Sera, Chowpereh,
Wadi Rehani, Kachéché, Zaidi, Chakanja, Faijalla, Wadi Safeni,
Bukhet, Mabruki den äldre, Mabruki Unyanyembé, Muini Pembe,
Ferahan, Bwana Muri, Khamseen, Mabruki Speke, Simba, Gardner,
Hamoidah, Zaidi Mganda och Ulimengo.

Men innan någonting kunde uträttas måste hvar och en
af dem få de sedvanliga gåfvorna.                         

Ulimengo, d. v. s. "Verlden", den oförbätterlige skämtaren
och förträfflige jägaren från Livingstone-expeditionen, fick en
guldring att sätta på ett af sina tjocka, svarta fingrar och en
silfverkedja att hänga om halsen. Hans tacksamhet gjorde
den breda munnen ännu bredare. Rojab, som jag påminde
om olyckshändelsen med Livingstones dagbok i Mukondokwas
smutsiga vatten, fick en präktig gåfva, som, trots hans fruktan
att han skulle få rykte om sig för att kunna mutas,
förmådde honom att gå i min tjenst, Manwa Sera, Spekes och
Grants stränge ambassadör till Manwa Sera — denne kunglige
flykting som araberna förföljde så ihärdigt — anföraren för min
andra karavan år 1871 och för den afdelning jag år 1872
skickade till Unyanyembé för att bispringa Livingstone och nu
utsedd till förste ledare för den engelsk-amerikanska expeditionen
— blef för ett ögonblick mållös af tacksamhet, då jag hängde ett
glänsande agathalsband kring hans hals och på ett af hans
finger satte en tung sigillring. Den historiskt ryktbare Mabruki
Speke, af en bland mina föregångare benämnd "Mabruki den
tjurhufvade", som alltid i européernas tjenst visat en makalös
trohet och med falkens skarpsynthet vårdat deras egendom och
intressen, blef alldeles hänryckt öfver det tacksamhetsbevis
för forna tjenster jag förärade honom. Den modige, trogne
och handfaste Chowpereh, en man med många goda egenskaper,
belönades för sina förra förtjenster med en dolk af silfver, ett
förgyldt armband och ett par örringar. Hans hustru
lyckliggjordes också med en lämplig gåfva, och arfvingen till
Chowperehs rikedomar, ett barn om två år, blef, på faderns enträgna
begäran, vaccinerad, så att kopporna under vår frånvaro i Afrika
ej skulle kunna få någon makt öfver honom.

Alla stora företag kräfva alltid förberedande och grundlig
öfverläggning eller, som wangwanaerna säga, <i>"shauri"</i>. Dessa
"shaurier" äro i synnerhet mycket brukliga i östra Afrika. Man
är rädd att förhasta sig. <i>"Poli, poli!"</i> — "Varsamt, varsamt!"
— är det vanliga lystringsordet till försigtighet. En sådan
rådplägning måste nu ega rum. Höfdingarna stälde sig i en
halfcirkel, och jag satte mig<i> à la Turque</i> med ansigtet vändt åt dem.

"Hvad viljen I, mina vänner?   Talen!"

De mumlade, stammade och tittade på hvarandra, liksom
om de i sina grannars ansigten skulle kunnat läsa ändamålet
för hvilket de kommit. Då ingen vilja börja, brusto de
slutligen ut i ett högljudt skratt.

Manwa Sera, alltid allvarsam men fallen för ett godt skämt,
låtsades vara ond och sade:

"Tala ni, Safenis son; vi bära oss verkligen åt som vore
vi barn! Skall massa äta upp oss?"

Wadi, Safenis son, sålunda uppmanad att fungera som
ordförande, tvekade ett par sekunder om hvad han skulle säga
men började derpå med en diplomats lenhet och försigtighet.

"Vi ha kommit, massa, med ord. Lyssna. Vi önska veta
hvarje steg vi skola gå. En vandringsman beger sig inte af
utan att veta hvarthän. Vi hafva kommit för att erfara till
hvilka land ni ämnar föra oss."

Härmande Safenis sons inställsamma lenhet och låga ton,
liksom om hvad jag hade att säga varit allt för vigtigt att högt
uttalas inför den intresserade och med spänd uppmärksamhet
lyssnande gruppen, beskref jag på bruten kiswahili i korthet den
tillärnade resan. Det ena landet efter det andra, om hvilka de
hittills haft en dunkel föreställning, uppräknades, den ena floden
efter den andra, den ena sjön efter den andra. Allt hoppades
jag med deras hjelp få utforska grundligt. Från deras läppar
hördes utrop af förvåning och glädje, blandade med tecken till
oro och bestörtning; men då jag slutade, drog hvar enda en
djupt efter andan, och nästan på samma gång utropade de alla,
med beundran i sina blickar:

"Ah, kamrater, det kan verkligen kallas en färd som
heter duga!"

"Men, massa", sade de, sedan de återkommit till sig sjelfva,
"denna långa resa skall kräfva år — sex, nio eller tio år."

"Prat", svarade jag. "Sex, nio eller tio år! Hvad tänken
I på? Araberna behöfva, det är sant, tre år för att hinna till
Ujiji, men kommen väl ihåg att jag var blott sexton månader
på väg från Zanzibar till Ujiji och tillbaka igen? Var det inte så?"

"Jo, det är sant", svarade de.

"Nå väl, och jag försäkrar er det, jag kommer inte att
stanna i Afrika. Jag har farit hit endast för att se dessa
floder och dessa sjöar och, sedan jag sett dem, vända hem igen."

"Ah, men ni känner den gamla massa Livingstone",
invände Hamoidah, som hade åtföljt denne i nära åtta år; "han
sade ju att han skulle vara borta blott två år, men, som ni vet,
kom han aldrig tillbaka utan dog der borta."

"Det är nog sant, men är det väl troligt, att då jag
gjorde min första resa så raskt, jag skall bli senfärdigare nu?
Är jag så särdeles mycket äldre nu än då? Är jag svagare?
Vet jag inte längre hvad det vill säga att resa i Afrika? Var
jag inte då nästan ett barn, och är jag inte nu en man? I
kommen väl ihåg att på vägen till Ujiji begagnade jag
vägvisare, men hvem var det väl som på återfärden sade hvilken
kosa vi skulle följa? Var det inte jag som gjorde det med
tillhjelp af denna lilla kompass, hvilken inte kunde ljuga likt
vägvisaren?"

"Jo, det är sant, massa, hvart enda ord är sanning!"

"Nå väl, låt oss sluta shaurin och skiljas. I morgon skola
vi uppgöra aftalet inför konsuln" — och för att tala med
skriftens ord  "de stego upp och gjorde som dem förelagdt var."

Då jag fick veta att en stor mängd folk på kusten
afvaktade min ankomst, blef jag ännu granntycktare i mitt val. Men
trots all min noggrannhet och skarpa blick fann jag dock till
min stora förtret att många fysionomier hade gäckat mig samt
att till och med några tjog af de värsta och djupast sjunkna
öboarna hade af mig blifvit antecknade på listan öfver dem som
skulle deltaga i expeditionen. En karl vid namn Msenna
förmådde mig t. ex. genom sin ångerfulla uppsyn och sina ymniga
tårar, då jag sade att han var en allt för stor usling att
få vara med, att antaga honom mot vilkor, att om han
i Afrika på något sätt skulle söka gifva näring åt sina
mordiska böjelser, egde jag rättighet att skicka honom fängslad
tillbaka till Zanzibar för att straffas af sultanen.

Försvaret för hans uppförande var ungefär följande:

"Bwana<footnote>Herre.</footnote>, ni ser ärren på mitt hufvud och min hals. De
äro märken efter sultanens soldaters sablar. Fråga hvem ni vill,
arab eller inföding, hvarför jag fått dem, och man skall svara
er att jag varit med i upproret mot konung Majid i Melinda.
Araberna hata mig, derför att jag stälde mig på kustmännens
sida och kämpade mot deras välde. Kan någon anklaga mig
för någonting värre?" — vädjade han till wangwanaerna.

Alla tego.

"Jag är en friboren kustens son och har aldrig gjort någon
man eller qvinna, som inte förorättat mig, något för när. Allah vare
lofvad! Jag är stark, har god helsa och är nöjd med min lott,
och om ni tar mig med er, skall ni aldrig få orsak att ångra
er. Om ni fruktar för att jag skall rymma, så ge mig
ingenting i förskott utan vänta tills jag kommer tillbaka till Zanzibar
och ge mig då hvad jag förtjent."

Han framsade sitt försvar i så upprörd ton och med så lifliga
åtbörder, att det gjorde stor effekt på det blandade
auditorium som lyssnade till honom. Af de omkringståendes ansigten
mera än af min egen öfvertygelse slöt jag att den stackars
ärrige Msenna var ett slags vanryktad och missförstådd politisk
flykting, hvarför jag villfor hans begäran; och då han tycktes
vara en inflytelserik man, gaf jag honom ett lägre befäl med
utsigt till befordran och förhöjning i aflöningen.

Sedermera kom det, då vi hunnit till Victoria-sjön, till
mina öron — ty i Afrika är man ovanligt meddelsam —
att Msenna hade mördat åtta menniskor, att han var en bandit af
värsta sorten och att köpmännen i Zanzibar känt sig helt lätta
om hjertat, då de erforo att den beryktade Msenna för en tid
skulle skiljas från skådeplatsen för så många af hans brott.
Msenna var endast en bland sina många gelikar, men jag har
i detalj skildrat huru det gick till vid hans antagande, så att
läsaren bättre må förstå min belägenhet.


Strax efter min återkomst från Rufiji-deltat hade ångaren
<i>Euphrates</i> anländt till Zanzibar med min för upptäcktsfärder
afsedda båt, <i>Lady Alice</i>, om bord. Denna båt var, såsom jag
förut nämnt, bygd så, att den kunde tagas sönder. Då det
var af största vigt att hvarje särskild del icke var tyngre än
att den med lätthet kunde transporteras, lät jag nu väga
dem. Men huru stor blef icke min harm och förvåning, då
jag upptäckte att fyra af de särskilda delarna vägde hvardera
280 och den femte till och med 310 skålpund. Båten var,
det är sant, ett mästerstycke, ett verkligt mönster för en
båt, hvars make endast få båtbyggare i England eller Amerika
skulle kunna uppvisa, men sådan den nu var, behöfdes det,
om den skulle kunna bäras genom Afrikas snår och
urskogar, en styrka af hundra man för att rödja undan hindren
i dess väg.

Medan jag var alldeles förtviflad öfver detta missöde,
underrättade man mig att på ön fans en utmärkt skicklig engelsk
timmerman vid namn Ferris, som tänkte återvända till England
med <i>Euphrates</i>. Herr Ferris blef genast underrättad om den
förlägenhet hvari jag befann mig; och han lofvade att han för
att göra mig en tjenst skulle uppskjuta sin hemresa på en
månad och under tiden försöka ändra de särskilda delarna så,
att de kunde bäras, utan att båtens ändamålsenlighet derför
minskades. Jag visade honom båten och förklarade att de trånga,
smala stigar i Afrika på hvilka den skulle transporteras gjorde
det alldeles omöjligt att der få fram den samma sådan den nu
var, ty då de afrikanska stigarna i allmänhet ej äro bredare
än aderton tum och på ömse sidor omgifna af tät snårskog,
kunde ett sex fot bredt föremål på inga vilkor skaffas fram der.
Hvart och ett af de fyra styckena måste alltså delas i två.
Jag skulle således få åtta mindre stycken om tre fots bredd
hvartdera; och sedan jag kommit fram till sjöarna, kunde jag
lätt nog sjelf göra ett akterstycke. Herr Ferris förstod sin sak
fullkomligt, och inom två veckor hade han med biträde af
bröderna Pocock fått den nya <i>Lady Alice</i> i ordning. Men
naturligt är att den framgång hvarmed jag använde den på mina
upptäcktsfärder måste tillskrifvas det samvetsgranna sätt hvarpå
den redbare och utmärkt skicklige båtbyggaren i Teddington
utfört sitt arbete.

Bröderna Pococks och Frederick Barkers stolthet öfver sina
nya pligter på den okända och äfventyrliga bana som nu 
öppnade sig för dem minskade ej den fosterlandskärlek hvilken
alla engelsmän alltid lägga i dagen, då de lemnat Englands jord.
Bekantskapen med skeppstimmermannen Ferris, som bevistat så
många högtidligheter, då britiska flaggan hissats på masttoppen
af ett nytt och vackert fartyg, afsedt att plöja fjärran haf, kom
dem att en afton, då de voro till sammans, erinra sig att det
skulle vara alldeles i sin ordning, om de också på sitt tält i
lägret och sina kanoter på Afrikas floder och sjöar kunde hissa den
kära duken med de välkända färgerna, om också i mindre skala.

De båda bröderna och Barker bildade följaktligen några
dagar före vår afresa en deputation, och Frank, som förde ordet,
öfverraskade mig med följande anhållan:

"Min bror, Fred Barker och jag ha tagit oss den friheten,
sir, att till er framföra en begäran, hvilken ni helt säkert torde
finna besynnerlig och opassande. Men vi kunna ej glömma att
vi äro engelsmän, hvart helst vi än må komma, och det skulle
derför glädja oss, om vi finge ha någonting med oss som alltid
kunde påminna oss om hvilka vi äro och på samma gång vara
en tröst för oss, då det ser som mörkast ut, ja, kanske äfven
sporra oss att uppfylla våra skyldigheter bättre. Vi ha kommit
hit för att fråga er, sir, om vi få göra oss en liten britisk
flagga att hissa öfver vårt tält och vår kanot på sjöarna."

"Mina vänner," svarade jag, "det förvånar mig
verkligen, att ni ett enda ögonblick kunnat tro det jag skulle kunna
neka hvad ni önskar. Expeditionen är hvarken den amerikanska
eller engelska styrelsens, och jag saknar både förmåga och vilja
att motsätta mig er begäran. Gören som I viljen, om det kan
bereda er det allra ringaste nöje, jag har inte det minsta att.
invända mot någonting så oskyldigt. Allt hvad jag i Afrika
fordrar af er är hvad I å er sida kunnen uppfylla, och om I
visen er vara så raska och förträffliga ynglingar som man sagt
mig, lägger jag mig alldeles inte i de oskyldiga nöjen I kunnen
skaffa er. Om inte en britisk flagga är nog, så kunnen I gerna
för mig ta tusen sådana."

"Tack, sir, hjertlig tack. Ni kan vara öfvertygad om att
vi inträdt i er tjenst med den bestämda föresatsen att alltid
ihågkomma hvad min gamle far och våra vänner inplantat hos
oss — att följa er i med- och motgång, i nöd och lust."

Snart såg man de unga engelsmännen sysselsatta med att
efter en modell, som herr Ferris skaffat dem, sy sig en liten flagga
af omkring aderton tum i fyrkant. Om färgerna, rödt, blått


och hvitt, voro rätt anbragta eller korsen vederbörligen
placerade, det vet jag ej. Men jag observerade att de voro
intresserade af sitt arbete och mycket glada, då det var färdigt,
ehuru hela flaggan icke var större än en vanlig fruntimmersnäsduk.
Äfven Zanzibar har sina "millionärer". En af de rikaste
köpmännen i staden är Tarya Topan — en "sjelfgjord man"
från Hindostan, sällsynt ärlig och rättskaffens, sträng muselman
men frisinnad, ett skarpt
affärshufvud men likväl
välgörande. Jag gjorde
hans bekantskap 1871, och
hans redbarhet mot mig
då förmådde mig nu att
vända mig till honom i
samma syfte som förra
gången; nämligen att köpa
mitt tygförråd för
drägligt pris, i utbyte
hvaremot jag lemnade honom
anvisningar på herr Joseph
M. Levy, vid <i>Daily
Telegraph</i>.

Den hederlige Jetta
blef nu som förra gången
min kommissionär för
anskaffandet afenmängd
färgade tyger, finare och
gröfre, åt höfdingarna och deras hustrur jemte ett stort lager
perlor af alla storlekar, former och färger samt en betydlig
qvantitet 1/8 tum tjock messingstråd.

<img id="3177">Tarya Topan.</img>

Sammanlagda vigten af min packning — tyger, perlor,
messingstråd, proviant, läkemedel, sängkläder, klädespersedlar, tält,
ammunition, båtar, åror, roder, tofter, instrument och
skrifmaterialier, fotografiapparater, kökssaker m. m., som här ej kan
specificeras — var litet öfver 18,000 skålpund, eller något
öfver åtta tons, allt fördeladt så jemnt som möjligt i bördor om
60 skålpund hvardera. För transporten fordrades således till
sammans 300 man. Bördorna voro mindre än vanliga
mansbördor, så att vi skulle kunna färdas fort utan att blifva uttröttade.

För att i händelse af sjukdom och öfveransträngning hålla
manskapet fulltaligt hade jag i Bagomoyo, Konduchi och 




Rufijideltat rekryterat fyrtio man, som skulle samlas i grannskapet
af först nämnda ställe. Tvåhundratretio karlar — wangwanaer, 
wanyamwezier och kustboar från Mombasa, Tanga och Saadani
— satte sina bomärken framför amerikanske konsulns namn
under ett kontrakt med mig, mot 2—10 dollars i månaden och
underhåll in natura efter behof, skicklighet och förtjenst, mot
ilkor att stanna hos mig två år eller tills jag icke längre
behöfde dem i Afrika, hvarförutom de förbundo sig att villigt och
ordentligt uppfylla sina skyldigheter.

Samma dag kontraktet "undertecknades" betalade jag i
förskott 20 dollars, eller fyra månaders aflöning, åt hvar och en
af de fullvuxna och 10 dollars för lika många månader åt de
yngre. Från inskrifningsdagen till den dag vi lemnade kusten
erhöllo de dagaflöning efter 1 dollar i veckan. Vilkoren
uppgjordes i närvaro af deras slägtingar och vänner; hvart enda
rum och hvar enda förstuga i amerikanska konsulatets hus voro
den dagen fylda med föräldrar, onklar, kusiner, närmare och
fjermare slägtingar, hustrur och barn till kontrahenterna. I reda
penningar utbetalades den dag kontraktet undertecknades
förskottsvis ett belopp af 6,260 dollars, eller nära 1,300 pund
sterling.

Skyldigheterna ålågo imellertid icke ensamt den ena parten.
Jag förband mig dels att vid anfordran betala mina män deras
löner och dels att för billigt pris tillhandahålla dem tyger under
vistelsen i Afrika — jag skulle sälja dessa tyger åt dem för föga
mem än hvad de kostat mig i inköp i Zanzibar. Slutligen måste
jag på en "ärlig, hvit mans ord" lofva att mot dem iakttaga
följande:

l:o Behandla dem med godhet och hafva tålamod med dem.

2:o Under sjukdom förse dem med passande läkemedel i
tillräcklig mängd och den bästa föda som stod att få. Kunde
den sjuke ej gå, skulle han ej öfverlemnas åt hedningarnas
barmhertighet utan föras till ett ställe der hans säkerhet till
lif och lem icke hotades och hvarifrån han vid tillfrisknandet
kunde återvända till sina anhöriga och vänner. För de sjuke
som sålunda måste lemnas qvar skulle jag i tyger eller perlor
betala den svarte läkaren hvad han begärde för patientens skötsel
och vård.

3:o I  tvister mellan dem skulle jag döma rättvist, ärligt
och opartiskt. Jag skulle göra mitt bästa att förekomma det
den svagare på något sätt misshandlades af den starkare och
                                                                                                                
aldrig tillåta att någon som ej kunde sjelf försvara sig
förtrycktes.

4:o Jag skulle vara dem en "fader och moder" och efter
bästa förmåga skydda dem mot våld af "vilda infödingar eller
kringstrykande samvetslösa skurkar."

Mot det jag uppfylde dessa vilkor lofvade de å sin sida
att göra sin pligt, ära och akta mina befallningar, vara mig
lydiga och i nödens stund ej öfvergifva mig — med ett ord, de
skulle uppföra sig som goda och välartade barn, och, sade de,
"må Guds välsignelse hvila öfver oss".

Huru vi infriade dessa löften om ömsesidigt förtroende och
öfverseende; huru vi höllo till sammans i brydsamma ögonblick
och stor nöd; huru vi ärligt sträfvade att uppfylla våra pligter 
mot hvarandra; huru vi — husbonde åt tjenare och tjenare åt
husbonde — gjorde hvarandra alla de tjenster som den ena
menniskan kan bevisa den andra, den ene kamraten den andre;
huru vi inlöste vårt svurna ord — allt detta skall läsaren bäst
finna af de följande kapitlen i denna märkliga och äfventyrliga
berättelse om vår resa i det inre af Afrika.

Den flottilj af sex arabiska fartyg som skulle föra oss
till Afrika hade kastat ankar några yards från kajen nedanför
amerikanska konsulatets hus. Afskedets dag var inne; och vi
togo ett högtidligt farväl af den gästvänlige och förekommande
britiske konsuln kapten William F. Prideaux och hans rikt
begåfvade fru<footnote>Ingen dam på Zanzibar var mera aktad och ansedd än fru Prideaux,
ingen fans som efter sin död var mera saknad än hon af européerna på ön.</footnote>, den vänlige och hjertlige doktor James Robb och
hans fru samt Tysklands och Frankrikes konsuler. Seyyid
Bargasch ben Sayid mottog mina tacksägelser för den artighet och
godhet han nu som alltid visat mig liksom mina uppriktiga
välönskningar om lycka och framgång. Många andra goda vänner
bland hinduerna och araberna sade jag mitt afskeds-<i>salaam</i>. Den
vördige scheik Haschid uttryckte sin förhoppning att vi än en gång
skulle träffas här i verlden, kapten Bukhet, lotsen, önskade mig
en snar och lycklig återkomst från det förskräckliga hednalandet
och den indiske köpmansfursten Tarya Topan uttryckte sin
uppriktiga förhoppning att jag skulle lyckas i mitt företag och
återvända krönt med framgång.

De unga engelsmännen, hvilkas intagande, enkla vanor och
manliga uppträdande hade tillvunnit dem många uppriktiga 

vänner i Zanzibar, fingo äfven mottaga många hjertliga
välönskningar och välvilliga afskedshelsningar af sina talrika vänner. 

Vid slutet af Ramadan, muhammedanernas fastemånad,
infunno sig wangwanaerna, trogna sitt löfte att då vara i
ordning, med sina knyten och mattor för att gå om bord på
fartygen som lågo och väntade på dem. Då deras vänner
talrikt infunnit sig för att taga afsked och gifva dem de sista
vänliga goda vinkarna och råden, var det nästan omöjligt att
bland den stora massa som trängdes på stranden kunna urskilja,
om alla som skulle följa med mig voro till städes eller att
upptäcka hvilka som icke kommit. Största delen af dem voro
särdeles lifvade, och jag drog deraf den slutsatsen att de ej glömt att
med starka drycker stålsätta sig mot skilsmässans kritiska ögonblick.

Så snart hvartdera af fartygen intagit tillräcklig last, fick
kaptenen befallning att lägga sig för ankar längre ut från
stranden och der afvakta signalen till affärden. Kl. 5 e. m. den 12
November hade 224 karlar svarat vid namnuppropet, och fem af
de arabiska fartygen, lastade med menniskor, kreatur och förråd
för expeditionen, väntade otåligt att få hissa segel. Det sjette låg
närmare stranden, färdigt att taga mig sjelf, Frederick Barker,
mina tjenare, vårt bagage och mina hundar om bord. Jag vände mig
om till min mångårige, bepröfvade vän, herr Augustus Sparhawk
och tryckte varmt hans hand, under det jag med fullt hjerta
men stammande tunga försökte tolka min tacksamhet för hans
vänskap och rundligt anlitade gästvänlighet samt min egen
saknad öfver skilsmässan liksom mina förhoppningar att vi skulle
träffas än en gång. Men jag var allt för rörd att vara
vältalig och min tvungna glädtighet bestod ej profvet. Vi skildes
åt nästan utan att vexla ett ord, men jag kände mig öfvertygad
att han skulle döma mina känslor efter sina egna och upptaga
mitt svaga försök att tolka dem så, som hade han fått höra
den mest flytande tacksägelselexa.

En vink af min hand och ankaren lyftes; vi hissade våra
trekantiga segel och fördes af vinden vesterut för att kasta oss
i Fortunas armar. Många viftningar med näsdukar och hattar,
afskedshelsningar från hvita händer och långa, ömma blickar från
vänliga hvita ansigten — allt detta till sammans med den sista
svaga skymten af våra på stranden qvarstående vänner
sysselsatte våra blickar så länge vi kunde se något. Men snart hade
aftonbrisen fört oss långt ut, och vi kunde ej mera urskilja
någonting på land.

Afskedets ögonblick är öfver. Vi hafva sagt våra
vänner de sista orden för åratal, ja, kanske för alltid! Solen
sjunker ned vid vestra horisonten; och dyster är den skymning som
nu börjar och den blir allt djupare och djupare. Täta skuggor
sänka sig öfver det fjerran landet och öfver den tysta
vattenspegeln och nästan qväfva våra af sorg klappande hjertan, då
vi långsamt glida fram genom det bortdöende ljuset mot den
hemlighetsfulla kontinenten.

<img id="3148">Mot de svartes verldsdel.</img>

*
</chapter>
<chapter name="Fjerde kapitlet.">
<h1>Fjerde kapitlet.</h1>

Bagamoyo. — Den svarte brodern tämjes. — Bagamoyo i jäsning. —
Oroligheterna stillas. — Universitets-missionen, dess uppkomst, historia, förfall och
nuvarande ställning. — Rev. Edward Steere. — <i>Notre Dame de Bagamoyo</i>. —
Vesterut! — I marschordning. — <i>Sub Jove fervido</i>. — Tvärs öfver Kingani.—
Stulna qvinnor.

Bagamoyo, Whindi och Saadani, östafrikanska byar på 
fastlandet i närheten af hafvet, äro på grund af flere skäl 
utomordentligt gynsamma utgångspunkter vid upptäcktsresor till det
inre af landet. Som den resande forskaren och landets
invånare äro för hvarandra alldeles obekanta, är det, först och främst,
af icke ringa betydelse att, på förhand, innan man begifver sig
in i vildmarkerna erhålla en om ock ytlig kännedom om de
ömsesidiga föreningspunkter de kunna hafva med hvarandra, om
invånarnas seder och bruk, m. m. Vidare pläga infödingarna i
dessa kusttrakter väckas upp ur sitt vanliga lugna lif af
främlingsskaror, som anlända så väl sjövägen som från det inre af Afrika,
arabiska handlande, hvilka hafva landets inre till mål, och långa
karavaner af infödingar från Unyamwezi. Slutligen kan en
expedition som icke förmått i Zanzibar anskaffa så mycket folk
den behöfver i dessa hamnstäder lätteligen erhålla hvad som
fattas i frivilliga, hvilka tillhöra infödingskaravanerna och önska
återvända till sina hemorter samt längs hela vägen sluta sig till
den resandes följe.

Dessa voro de förnämsta orsakerna hvarför jag valde
Bagamoyo till utgångspunkt, och derifrån kunde jag, efter att i de
svårhandterliga sällar som nu skulle lyda under mig hafva
inympat litet aktning för ordning och disciplin, lydnad och
system, obehindradt begifva mig dit der några upptäckter kunde
göras. Denna "inympning" kan imellertid icke företagas förr än
man studerat deras begåfning, fel och svagheter. Att under
sådana förhållanden bruka våld skulle hafva varit farligt för vårt
ändamål, hvadan endast mildhet, tålamod och öfvertalning till en
början borde försökas. Hvilka fel och svagheter de än må
lägga i dagen, måste de behandlas så, att de under inlärandet 
af lydnadens konst ana att der bakom ligger någon stark, okuflig
makt, som i händelse af behof skall göra folk af dem, huru
svårskötta de för tillfället än må vara. Under de första
månaderna är öfverseende absolut nödvändigt. Den svarte brodern,
yster som en fölunge, häftig, lydande ögonblickets vilda
ingifvelser, vidskepligt rädd och snar att sluta sig till våldsamma
demonstrationer, misstänksam och oresonlig, måste förlåtas sju
och sjutio resor innan han består profvet. Men långt
dessförinnan skall en dylik hofsam ledning skapa en stark trupp, som
är fäst vid sin anförare icke blott genom fruktans band utan
kanhända äfven med kärlekens och tillgifvenhetens, och genom
det moraliska inflytandet af dessa band skall till och med den
mest oförbätterlige <i>mauvais sujet</i> till en början hållas inom
tillbörlighetens gränser och slutligen vinnas.

Under de första veckorna kommer mycket att ske som kan
bringa upptäcktsresanden att svigta och önska att han aldrig vågat
sig på hvad som synas vara ett företag utan hopp om framgång.
Berusade af starka drycker och ångrande, liksom vi sjelfva, att de
allt för förhastadt anträdt sin färd, med saknad tänkande tillbaka
på de njutningar ön Zanzibar skänkt dem och som de nu måste
gå miste om, oroliga för hvad som skall komma, känsliga för
allt som kan fresta dem att återvända till kusten, måste dessa
menniskor behandlas med största vanlighet och öfverseende. Man
torde lätt förstå att jag till följd af min förra erfarenhet om
hurudana sådanavarelser äro hade vidtagit allt för att vara beredd att
möta de scener jag visste skulle komma att uppföras i Bagamoyo.

Den 13 anlände vi till Bagamoyo och togo in i det
hus der vi uppehöllo oss så länge för att förbereda den
första expeditionen. Våra förråd magasinerades, hundarna
bundos, ridåsnorna tjudrades, skjutvapnen uppstäldes på lämplig
plats och den delbara båten bragtes under tak i närheten och
lades på trärullar, så att den skulle vara skyddad mot de hvita
myrorna, en försigtighet som, det behöfver jag knappt säga, vi
för öfrigt måste iakttaga under hela resan. Vidare utfick
manskapet af sin dagaflöning en summa penningar, tillräcklig för tio
dagar, och förständigades bröderna Pocock att utföra flerfaldiga
lägergöromål, så att de fingo tillfälle att sätta sig in i en   
afrikansk upptäcktsresas besvärligheter. Derefter började jag,
sedan den första villervallan väl var öfver, mönstra de nyantagne.

Men inom tre timmar var Bagamoyo i jäsning. "Den
hvite mannen har fört Zanzibars alla tjufvar, skälmar och
mördare hit för att taga staden i besittning" — så lät det rykte
hvilket som en löpeld spred sig genom gator och gränder. Män
med blodiga ansigten, vilda, blodsprängda ögon, nersmutsade och
sönderrifna kläder raglade upp mot våra så godt som alldeles
tysta qvarter och fordrade hojtande och skrikande att få
ammunition och gevär. Araber med dragna svärd och muskulösa
baluchier med sina luntbössor skjutfärdiga gjorde hotande rörelser
mot oss, och efter dem kom en blandad skam uppretade män,
under det att tåget afslutades med en hop ursinniga qvinnor
och skränande barn.

"Hvad är anledningen?" frågade jag, som knappast visste
huru jag skulle börja lugna denna larmande massa af uppretade
menniskor.

"Anledningen!" fick jag som ett eko till svar.

"Hvad är anledningen?" upprepade jag.

"Anledning fins nog. Hela staden är i uppror. Era män
stjäla, mörda och röfva, slå sönder hvad de komma öfver, döda
våra höns, angripa alla de möta, draga knif mot våra qvinnor,
sedan de skymfat dem, och, hota att bränna upp vår stad samt
mörda alla dess invånare. Detta måtte väl vara anledning nog!
Hvad är er afsigt med detta vilda pack, som ni fört med er
från Zanzibar?"

Så rasade en arabisk magnat, som åtnjöt ett visst
anseende i Bagamoyo.

"Min vän, detta är upprörande, förfärligt. Sitt ner här
bredvid mig och låt oss såsom klokt folk lugnt rådslå om saken."

Jag talade i mild och foglig ton till detta <i>enfant terrible</i>,
hvars klädedrägt och åthäfvor lätteligen skulle hafva kommit en
inbillningsrik, oerfaren yngling att tro honom vara "Afrikas
förkroppsligade gissel". För öfrigt tycktes han, der han stod med
sina bara, kraftiga armar, med svärdet i högsta hugg och sina
vilda ögon, ingalunda vara obenägen att låta mitt oskyldiga
hufvud springa.

Tystnad uppstod, då araben med en kort nick antog min
inbjudning och satte sig.

"Vi skola hafva en <i>shauri</i> — en rådplägning." — "Tyst
der borta!" — "Ord!" — "Shauri!" — "Ord — öppna era
öron!" — "Slafvar!" — "Narrar!" — "Araber!" — "Du,
baluch der, håll din tunga i styr!" o. s. v., o. s. v., hördes från
alla håll i ett brokigt virrvarr af röster, af hvilka somliga
befalde, andra bådo om tystnad.                                          

Araben uppfordrades att tala och, om han visste det,
utpeka dem bland wangwanaerna som hade väckt sådan
uppståndelse i staden. På ett vältaligt och vredgadt språk framstälde
han sina egna klagomål. En man vid namn Mustafa hade i
berusadt tillstånd kommit in i hans bod och der skymfat honom
som om han varit en gemen slusk, hvarpå han tillgripit en packe
bomullstyg samt begifvit sig på flykten dermed. Eftersatt och
upphunnen, drog han sin knif mot förföljaren, hvars lif
lyckligtvis räddades af en tillskyndande vän. Genom flere personers
vitnesmål styrktes anklagelsen, och slutet blef att Mustafa
afväpnades och instängdes i ett mörkt rum för att der i sin
enslighet reflektera öfver sina brott. Högljudt bifall helsade
domens afkunnande.

"Är här någon annan som har klagomål att anföra?"

En hop folk af båda könen nalkades mig nu och
framstälde sina klagomål, men ehuru det syntes som om tystnad ej
vidare skulle kunna åstadkommas, lyckades det mig dock genom
hotelsen att i ren förtviflan afbryta öfverläggningen återställa
lugnet. Det är onödigt att specificera de olikartade klagomål som
framburos eller att beskrifva det sätt hvarpå de afgjordes, men
efter tre timmars förlopp herskade å nyo lugn i Bagamoyo, och
öfver tjugu af wangwanaerna hade blifvit instängda i husets
olika rum, under det att ett dussin af deras kamrater höllo
vakt öfver dem.

För att undvika ett upprepande af denna obehagliga scen
sände jag en budbärare till guvernören, scheik Mansur ben Suliman,
att han skulle arrestera och bestraffa alla i min tjenst varande
wangwanaer som stälde till oordningar; men det gör mig ondt
att nödgas säga att walin (guvernören) fullgjorde denna min
begäran så, att få af de wangwanaer som följande dag visade sig
på gatorna undgingo våldsamheter. Som han hade utfärdat sina
befallningar i öfverensstämmelse med principen att ondt skall
med ondt fördrifvas, blef resultatet att mera än tretio slogos i
bojor och piskades samt flere endast genom en förtviflad flykt
lyckades rädda sig undan den nu hämdlystne scheikens hejdukar.

Ännu en budbärare måste derför affärdas till guvernören.
för att bedja honom vara så mild och rättvis som möjligt samt 
derjemte förklara för honom anledningen till och beskaffenheten af
dessa uppbrusningar i wangwanaernas sinnen. Jag sökte
förtydliga för honom hvad här egentligen var fråga om, i det jag
förklarade att alla menniskor som stå i begrepp att för en
längre tid lemna sitt fosterland och sina vänner anse sig vid
sådana tillfällen kunna taga sig större friheter, hvarvid det
händer att svaga och lastbara naturer göra intrång på andras
rättigheter och derigenom ställa till gräl och oreda. Men
guvernören gick än mera tyranniskt till väga: bastonader,
häktningar och andra grymma straff användes allt oftare och oftare,
tills slutligen wangwanaerna samt- och synnerligen infunno sig
hos mig och anhöllo om en ny <i>shauri</i>.

Resultatet af denna långa rådplägning blef — först en
allvarsam tillrättavisning åt dem för deras vilda uppförande,
hvarmed afsigten, såsom jag sade, endast kunde vara att
kompromettera mig, derefter en klagan öfver deras dåliga vandel
och ett tillkännagifvande att jag kände mig mera benägen att
uppmana guvernören att fortsätta än att upphöra med sin stränga
framfart — samt slutligen en uppmaning till dem att hafva
tålamod under vår korta vistelse i Bagamoyo samt ett löfte att
inom två dagar föra dem in i Afrika, då vid vår första
lägerplats förlåtelse skulle komma alla till del, hvarefter de borde
börja ett nytt lif i frid och endrägt, hvilket, som jag hoppades,
skulle vara ända till vår återkomst till hafvet.

I Bagamoyo finnes en inrättning som icke kan förbigås
utan några ord, men för att förhållandet med den saken skall
lättare begripas, vill jag först skildra en liknande, lika betydande
anstalt i Zanzibar, nämligen <i>universitets-missionerna</i>. I
sammanhang dermed får jag nämna att jag för med mig in i Afrika
tre af denna missions lärjungar: Robert Feruzi, Andrew och
Dallington. Robert är en dugtig pojke af omkring aderton års
ålder och har förut tillhört löjtnant Camerons expedition, men han
lemnades, jag vet icke hvarför, qvar i Unyanyembé för att på egen
hand söka komma tillbaka hem. Andrew är en stark yngling af
omkring nitton års ålder men särdeles sluten utaf sig.
Dallington åter är något yngre, antagligen endast femton år. Hans
ansigte är fullt med ärr efter ett svårt anfall af kopporna, men
för öfrigt är han så öppenhjertig och intelligent som någon, hvit
eller svart, vid hans ålder kan vara.

Universitets-missionen har för sin tillkomst att tacka
intresse för det inre Afrikas befolkning som uppstod i England
efter Livingstones upptäckter vid Zambezi och af Nyassa-sjön
och Shirwa. Den utsändes af universiteten i Oxford och
Cambridge år 1860 samt bestod af biskop Mackenzie, förut
ärkediakon i Natal, och the rev. messrs Proctor, Scudamore, Burrup
och Rowley. Dessa uppoffrande män uppnådde Zambezi-floden
i Februari 1861.

När universitets-missionen sammanträffade med Livingstone,
som då var sysselsatt med att närmare skildra upptäckten af
Zambezi och andra närgränsande vattendrag, hölls en
rådplägning för att bestämma lämpligaste platsen för börjandet af
missionens verksamhet. Livingstone rådde biskopen och hans
följeslagare att resa uppför Rovuma-floden och derifrån landvägen
begifva sig till någon passande plats vid Nyassa-sjön. Men
detta försök strandade till följd af flodens låga vattenstånd, som
ej tillät en sådan ångare som <i>Pioneer</i> att gå fram der,
hvarförutom sjuklighet om bord gjorde att missionen for till
Comoroöarna för att anskaffa friska krafter. I Juli 1861 uppnådde den
Murchison-katarakten vid Shiré. Strax derefter mötte de under
färden ett karavan slafvar, hvilken de befriade med ett nit som
visserligen var berömvärdt men ganska opolitiskt. Sedermera
rycktes andra slafvar med våld från slafkaravanerna tills
slutligen deras antal steg till 148, och med dem beslöto nu
missionärerna börja sitt heliga verk.

Sedan missionen tagit sin bostad i Magomero, blef den
anfallen af ajawaerna, men de fromma männen och deras
lärjungar slogo fienden på flykten. Kort derefter uppstod en
meningsskiljaktighet med Livingstone beträffande lämpligaste sättet
att gå till väga, hvilket hade till följd att den senare skildes
från missionen för att fullfölja sina upptäckter och biskopen
jemte de öfriga fortsatte sitt arbete med all utsigt till framgång.
Men i sitt nit för slafhandelns afskaffande ingick missionen
förbund med manganjaerna och deltog jemte dem i ett krig mot
ajawaerna, som man sedermera fann vara ett i grund och
botten fredligt folk. Sålunda nästan ändrades missionens karaktär
till följd af de inhemska stammarnas intrasslade politiska
förhållanden, uti hvilka den inblandat sig utan att tänka på
följderna. Dertill inträffade nu äfven regntiden med dess
sjukdomar och andra vedervärdigheter. Sedan biskop Mackenzies helsa
undergräfts af sjukdom och umbäranden, dog han och följdes
inom kortare tid än en månad af Burrup. Scudamore, Dickinson
och Rowley förlade missionen till stränderna af Shiré, hvarefter
de båda förstnämnde dogo och de få qvarlefvande, utan hopp
om framgång, inom kort lemnade landet, så att af
universitets-missionen till central-Afrika endast återstod ett namn, af den
efterträdande biskop Tozer öfverflyttadt på dennes mission i
Zanzibar.

<img id="3149">Universitets-missionen i Mbwenni, Zanzibar.</img>

Icke heller är skildringen af denna hittills olyckliga och ett
tynande lif förande mission i Zanzibar, der den hade tillgång till
öfverflöd och komfort, ljusare och mera lugnande än förhållandet
ursprungligen var, medan den var förlagd i Magomero, omgifven
af kärr och moras. Många ädla menniskor af båda könen 
omkommo, och det goda verket tycktes vara fjerran från hopp om
framgång. Jag påminnes vid nedskrifvandet af dessa rader om
min personliga bekantskap med den vördnadsvärde Pennell och
den unge nitiske West. Den senare lefde ännu 1874, full af
ifver, hopp och brinnande hängifvenhet. När jag återkom, hade
han vandrat samma väg som sina bröder martyrerna vid Zambezi.

Så godt som ensam qvarstår the rev. Edward Steere
troget på sin post som biskop. Han har framträngt till
Nyassa-sjön; halfvägs dit har han upprättat ett missionsnybygge och,
som jag tror, ett annat vid Lindi; han håller ett vaksamt öga
på den missionsverksamhet som blifvit upprättad hos
shambalaerna, och i det gamla stamtillhållet i Mbwenni, få mil öster om

Shangani-udden, öfvervakar och undervisar han gossar och
ynglingar i praktisk kännedom om flere yrken, såsom
kattuntryckning, snickeri, smide m. m. Dessa af honom upprättade
anstalter kunna uppvisa nästan alla de industrigrenar som äro nyttiga
för de lägre klasserna att känna och äro sålunda i ordets
egentliga bemärkelse en industriell och religiös inrättning för de
olyckliga varelsers moraliska och materiella välbefinnande som
framför andra äro förtjenta af vårt bistånd och deltagande. Denne
ovanlige, med en martyrs fromhet begåfvade man synes oss ännu
större, då vi betänka att han är den ende som tyckes vara i
besittning af de gåfvor och färdigheter hvilka kräfvas för att
höja denna mission med dess sorgliga historia till den ståndpunkt
den nu tycks hafva uppnått. Af hela mitt hjerta önskar jag honom
och hans verk framgång, och så framt han får lefva och vinner
tillräckligt understöd, behöfver man ej frukta att missionen åter
skall nedsjunka till den hopplösa ställning hvarifrån han, och
han ensam, synes hafva höjt den.

Från samma källa som universitets-missionerna hemtat
sina lärjungar, nämligen slafhandelns unga offer, har hennes
britiska majestäts konsul i stor skala rekryterat de
franskkatolska missionerna på Zanzibar och i Bombay. Missionen på
ön, som nu egt bestånd i fyra år, heter S:t Joseph och den i
Bagamoyo bär namnet <i>Notre Dame de Bagamoyo</i>. Den förra
utgöres af två prester och fyra bröder samt en lekman,
hvilken är lärare i musik. Den senare, som är den förnämsta,
består af fyra prester, åtta bröder och tolf systrar samt tio
lekmän, anstälda för att undervisa i åkerbruk. De franska fäderna
hafva uppsigt öfver 250 barn samt gifva sysselsättning åt
omkring 80 vuxna; 170 frigjorda slafvar förskrifva sig från
slafhandelsfartyg som uppbringats af britiska kryssare. De läras
att förtjena sitt eget uppehälle så snart de uppnått en viss
ålder samt förses med beqväma bostäder, kläder och husgeråd.

"Notre Dame de Bagamoyo" ligger omkring 1 1/2 mil norr
om Bagamoyo. Derifrån har man utsigt öfver hafvet, som
sköljer den temligen höga strand hvarpå missionens byggnader stå.
Ordning och flit samt den för franska hem egendomliga
renligheten och prydligheten herska derinom. Kakospalmer,
pommerans- och mangoträd blomstra inom denna fromma koloni,
hvarjemte flere slag köksväxter och säd odlas på fälten. För
öfrigt genomkorsas det hela af breda, väl hållna vägar. Under
föreståndarens senaste besök i Frankrike erhöll han en ansenlig
summa penningar till missionens underhåll, och nyligen, under
min frånvaro i det inre af Afrika, har han inrättat en
filialafdelning i Kidudwe. Det är tydligt, att om priorn får
tillräckligt understöd från sina vänner i Frankrike, skall han utsträcka
sin verksamhet än längre, och derför kan man med säkerhet
påstå att utefter vägen till Ujiji skall en gång finnas en rad
missionsstationer, som komma att erbjuda blifvande europeiska
resande och köpmän lugna och med ett civiliseradt lifs
beqvämligheter försedda tillflyktsorter.

Två andra missioner finnas på östkusten af Afrika:
<i>kyrkomissionssällskapet</i> och <i>metodist-frikyrkan</i> i Mombasa. Det
förra har redan haft sin station der i öfver trettio år och
eger en filialafdelning i Rabbai Mpia, hvarest de holländska
missionärerna Krapf, Rehmann och Erhardt bo. Men dessa
missioner hafva ej vunnit den framgång som en så långvarig
sjelfförsakelse och uppoffring förtjent.

Det är besynnerligt att de engelska filantroperna, både de
andliga och de verldsliga, kunna framhärda i sin förvillelse att
afrikanerna skola vara nöjda med endast andlig spis. De borde
söka göra klart för sig det obestridliga faktum att alla
menniskor, så väl hvita och gula som röda och svarta, hafva
materuiella behof, hvilka äfven måste tillgodoses.

Vilden är ren materialist. Han känner ett häftigt begär
att komma i besittning af något som han icke kan beskrifva.
Han liknar ett barn som ännu icke förmår begripligt uttrycka
hvad det vill. Missionären finner vilden, hvad beträffar
förståndsförmögenheter, stå nästan på djurets ståndpunkt; han har
menskliga instinkter men lefver dock djurets lif. I stället för
att söka utveckla de praktiska förmögenheterna hos denne vilde
sträfvar han oaflåtligt till hans förbättring genom att inpränta i
honom den kristna trons dogmer, läran om transsubstantiationen
och andra svårbegripliga saker innan vilden, den stackars
naturmenniskan, hunnit lära sig uttrycka hvad han behöfver, d. v. s.
att han som andra svaga varelser måste för sitt uppehälle hafva
bröd, icke stenar.

Min erfarenhet i fråga om hedningen har imellertid lärt
mig, att om missionären förmår visa den stackars materialisten att
religionen är förbunden med materiella fördelar och förbättring
i hans usla belägenhet, skall det arbete hvaråt han ämnar
hängifva sig blifva jemförelsevis lätt. Ty sedan afrikanen en gång
kommit i beröring med europén, blir han läraktig nog: han
gripes af fruktan så snart han blir medveten om sin egen
ofantliga underlägsenhet, hvarjemte han börjar hysa ett svagt hopp
om att också han en gång skall blifva höjd i jemnbredd med
denna öfverlägsna varelse som i så hög grad framkallat hans
beundran. Gripen af längtan efter ett högre lif, kommer han
till honom i afsigt att få undervisning samt blir läraktig och
villig, men till sin förvåning märker han sig vara föremål för
hån af denna varelse, hvilken talar med honom om saker som
han misströstar om att någonsin kunna fatta, hvadan han med
nedslagna ögon och ännu djupare medvetande af sin egen
underlägsenhet vänder åter till sin kula eller hydda, nöjd med det
djuriska lif hvari han blifvit född.

Morgonen den 17 November 1874 togo vi det första djerfva
steget på vår väg in i landet. Hornblåsaren sammankallade
folket att ställa upp sig, och åt hvar och en utdelades den
börda han ansågs kunna bära. De starkaste karlarna erhöllo
tygbalar om 60 skålpund, hvilken vigt inom ett par månader
till följd af ständig förbrukning borde hafva minskats till 50
skålpund, om sex månader till kanske 40 skålpund och inom
ett år till omkring 30, naturligtvis under förutsättning att alla
kamraterna gjorde sin skyldighet. De korta, undersätsiga
karlarna fingo bära säckar innehållande perlor om 50 skålpunds
vigt och ynglingar om 18—20 år 40 skålpunds lådor,
innehållande lifsmedel, ammunition och diverse. Åt stadiga,
allvarliga män af mera framskriden ålder anförtroddes de
vetenskapliga instrumenten — termometrar, barometrar, ur, sextanter,
kompasser, pedometrar, fotografiska apparater, skrifmateralier och
vetenskapliga böcker o. s. v., allt inpackadt uti 40-skålpunds
lådor. Den man åter som i synnerhet rekommenderats för lugn
och varsamhet fick på sin lott de tre kronometrarna, hvilka
inpackats i bomull uti en lätt låda af icke mera än 25 skålpunds
vigt. De tolf kirangozierna, eller vägvisarna, som denna dag
prydt sig med långa fladdrande drägter af karmosinfärgadt tyg,
utbådo sig rättigheten att få bära messingstrådrullarna, och som
de utgjorde det andra avantgardet och för öfrigt voro duktigt
och raskt ungt folk, beväpnades de med Snidergevär jemte allt
hvad dertill hör. Båtbärarna voro herkuliska gestalter och vana
att transportera bördor. De hade lemnat sitt oansenliga yrke
som sjåare i Zanzibar för att i stället fortskaffa den första
från Europa komna båt som någonsin simmat på sjöarna
Victoria och Tanganika samt Nil- och Livingstone-floderna. För
hvarje särskild del af båten äro afsedda fyra karlar, hvilka 
skola aflösa hvarandra parvis. De få högre betalning än sjelfva
ledarna, med undantag dock af befälhafvande Maren Manwa
Sera, hvarjemte de, utom dubbla rationer, ega rättighet att föra
sina hustrur med. Sex ridåsnor, alla sadlade, finnas i
expeditionen, en för hvar och en af européerna — de två bröderna
Pocock, Barker och jag sjelf — samt två för de sjuka. För
de sistnämndas räkning äro ock afsedda tre hängmattor, vid
hvilka sex man skola tjenstgöra som ett slags ambulans.

<img id="3150">Manwa Seras hustru.</img>

Ehuru expeditionen ännu
icke räknade det antal deltagare
jag bestämt, blefvo vi likväl
nödsakade att bryta upp från
närheten af de förderfliga
krogarna och komma undan scheik
Mansur ben Sulimans stränga
regimente, ty dennes åsigter om
rättvisan skulle inom kort hafva
demoraliserat hvilken expedition
som helst. Klockan 9 på
morgonen den 17, fem dagar efter
vår affärd från Zanzibar, drogo
vi alltså ut ur staden,
beledsagade af en och annan
välönskning och icke så få mindre
vänliga afskedshelsningar från
invånarna, både de manliga och
de qvinliga, hvilka i mängd
samlat sig för att åskåda
följande tågordning: Fyra stycken
ledare i spetsen, några hundra
yards före de öfriga; derefter de
tolf vägvisarna, klädda i röda
skjortor och  bärande 
messingstrådrullarna; så en lång 270 man stark rad bärande
balarna med tyg, instrument och delarna af <i>Lady Alice</i>; efter
dessa tretiosex qvinnor och tio gossar, söner till några af ledarna
och båtbärarna samt följande sina mödrar, hvilka de understödde
med sin hjelp så godt de kunde; vidare ridåsnorna, européerna
och bössbärarna, och slutligen sexton ledare såsom eftertrupp,
hvilka hade att fasttaga marodörer och skulle anses såsom 

öfvertaliga tills andra kunna anskaffas — till sammans 356 själar
hvilka införlifvats med den anglo-amerikanska expeditionen. Den
långsträckta truppen upptog nära en half mil af den väg som
för närvarande är den förnämsta för handels- och
upptäcktsresor till trakterna omkring de stora sjöarna inne i landet.

Edward Pocock hade godhetsfullt åtagit sig att tjenstgöra
som hornblåsare, emedan han från sin långvariga fälttjenst i
Aldershot och Chatham känner till fältsignalerna, med hvilka
han äfven gjort Hamadi, en bland de förnämsta af ledarna, förtrogen,
så att denne genast kan genom signal underrättas i händelse
det blir nödvändigt att göra halt. Hamadi är också utrustad
med ett ofantligt långt horn af elfenben, som är hans
favoritinstrument; det hör till hans befattning, och han får icke
begagna det i annat fall än då expeditionen nalkas någon passande
lägerplats eller förtruppen hotas af fara. Framför Hamadi går
en liten storhufvad gosse med en inhemsk trumma, på hvilken
han slår i närheten af byar för att underrätta deras invånare
om ankomsten af en karavan — en alldeles nödvändig
försigtighet, enär flere byar äro belägna midt i täta skogen och en
oväntad ankomst af så många främlingar, innan invånarna
hunnit gömma sina små tillhörigheter, endast skulle framkalla
fruktan och misstro.

På detta sätt börja vi vår färd, uppfylda af hopp och
tillförsigt. Skämt och skratt höras längs efter leden och ett surr
af glada röster förnimmes öfver fälten, der vi vandra framåt
den slingrande vägen, som går backe upp, backe ned till följd
af den vågiga terrängen. Kroppsrörelsen hade återgifvit oss alla
en känsla af tillfredsställelse. En klar och varm sol sken öfver
våra hufvuden, vägen var torr och hård samt särdeles lämplig
att färdas på; och under början af vår första dagsmarsch kunde
vi icke på bättre sätt vara ordnade för att bjuda vildmarken
spetsen än just i en sådan lång och smal kolonn som vi nu
bildade.

Snart blir imellertid den bländande solens hetta oss
öfvermäktig, då vi nedstiga i Kinganis floddal. Leden brytas och
komma i oordning; många vilja stanna efter; man klagar öfver
den förfärliga hettan; hundarna andas tungt. Fastän vi européer
hafva försett oss med patenterade "solhattar", äro våra
ansigten blossande röda och svetten lackar så ymnigt utför pannan,
att vi oupphörligt måste anlita näsduken för att svettdropparna
icke skola betaga oss synen, hvartill komma våra tunga 
yllekläder, hvari vi nästan tycka oss färdiga att qväfvas — äfven vi 
skulle gerna stanna, så framt den solstekta, rödbruna och
försmäktande dalen på något sätt kunde locka oss dertill. De som
förut varit med om en sådan färd som denna skynda mot
floden, hvilken synes på tre mils afstånd och der de kunna finna hvila
och skugga, men de oerfarne kasta sig framstupa ned på
marken, utstöta förbannelser öfver hettan och ropa på vatten, högt
beklagande sin dårskap att hafva lemnat Zanzibar. Vi stanna
och bedja dem hvila en stund för att sedan komma efter till
floden, der de skola träffa oss; vi råda, uppmuntra och trösta
det uppretade folket så godt vi kunna och försäkra att det
endast är början af en dylik resa som är svår, att dessa plågor
och denna trötthet kännas af alla nybörjare men så småningom
aftaga, och slutligen tillägga vi att de som äro ståndaktiga skola
gå ur kampen såsom segrare. Sådana ord verka likt balsam
på sår eller olja på upprördt vatten, och många resa sig upp
med nytt mod, fast beslutna att försöka, om icke kraftig vilja
och manlig ståndaktighet förmå öfvervinna tröttheten.

Frank och hans broder Edward, som jag hade skickat i
förväg till färjstället, då nyss nämnda uppskof började, hafva redan
fogat i hop <i>Lady Alice</i> i god ordning, och transporten af
menniskor, förråd och djur öfver Kingani bedrifves derefter med all
kraft, så att båten kl. 3,30 e. m. å nyo är söndertagen samt lagd
på små bärstänger och expeditionen åter på väg till Kikoka,
det första raststället.

Men innan vi uppnå detta hafva vi fått en temligen
tydlig föreställning om huru många af vårt folk äro härdiga och
uthålliga och huru många äro för svaga att kunna stå ut med
att bära bördor. Den utmärkte gårdvaren "Castor" dog af slag
till följd af hettan två mil från Kikoka, och hans kamrat,
"Captain", synes sannolikt snart komma att följa honom. Ehuru
utsträckta på marken och med svårighet dragande efter andan,
tyckas endast "Nero", "Bull" och "Jack" visa några tecken
till lif.

I Kikoka stanna vi så öfver följande dag. Vi afskeda två
män, som blifvit ganska svårt sjuka, hvarjemte flere rekryter,
som anländt till vårt läger om natten och denna dag, engageras.
Förutom hettan i tropikerna och oerfarenhet, kunna flere
orsaker anföras till förklaring att en sådan mängd af wangwanaerna
under början af resan så hastigt urståndsattes att fortsätta
färden, trots infödingarnas kända förmåga af uthållighet. 

Wangwanaerna föra nämligen ett mycket oordentligt lif på Zanzibar,
hvarjemte införseln af opium genom banyaner och hinduer vant
dem och många araber vid det skadliga bruket att äta denna
drog. Att tugga betelnöt i förening med osläckt kalk är en
annan osnygg och osmaklig vana, som svårligen kan hafva något
godt med sig för menniskan i moraliskt hänseende; det mest
skadliga för de fysiska krafterna är likväl det allmänt gängse
bruket att röka vild hampa <i>(Cannabis sativa)</i>. I en sådan hetta
som den vi hade i tropikerna under de varma dagarna, då
termometem visade ända till 140° Fahr. (60° Cels.) i solen, komma
dessa menniskor, hvilkas lungor och inelfvor förstörts genom ett
omåttligt hängifvande åt dessa förderfliga vanor, snart under fund
med att de ej längre hafva något fysiskt arkanum hvarmed de
kunna stärka sig. Svårigheten att fortsätta vandringen med
den vanliga bördan tyder inom kort på deras aftagande krafter,
och den ene efter den andre lemnar ledet, derigenom förrådande
sin svaghet och vanmakt,

Under det jag på eftermiddagen var sysselsatt med att
skrifva mina sista bref, öfverraskades jag af ett besök af en
afdelning baluchi-soldater, hvilkas anförare lemnade mig ett bref
från guvernören i Bagamoyo, Mansur ben Suliman. I detta bref
beklagade han sig öfver att wangwanaerna hade förledt omkring
femton qvinnor att lemna sina husbönder, hvarför han bad mig
återsända dem.

Vid den undersökning som med anledning deraf anstäldes
upptäcktes att en stor mängd qvinnor under natten verkligen
förenat sig med expeditionen. Somliga af dem voro försedda
med fribref, utfärdade af h. brit. m:ts resident i Zanzibar, men
nio tillstodo att de hade rymt. Alldenstund jag blifvit
gästvänligt mottagen af sultanen och araberna i Zanzibar, ansåg jag
det på intet vis vara min pligt att uppträda ens som passiv
agent i detta nya slag af slafbefrielse, allra helst jag icke af
någon regering fått någon fullmakt i sådant hänseende.
Befallning utfärdades följaktligen att dessa qvinnor skulle återvända i
sällskap med soldaterna, men som detta ej stämde öfver ens
med hvarken qvinnornas eller deras förförares åsigter, uppstod
en häftig opposition, hvilken bar alla tecken till att inom kort
öfvergå till blodsutgjutelse.

Männen fattade sina Snidergevär och musköter; patroner,
laddstakar och hanar började handteras på ett sätt som bådade
ondt. Hållande fast vid principen att jag såsom chef för
mitt eget läger hade fullkomlig rättighet att aflägsna objudna
gäster, sammankallade jag de "trogne" från min första
expedition, 47 till antalet, samt uppstälde dem vid sidan af sultanens
soldater för att visa de upproriske, att om de aflossade skott,
de äfven måste träffa sina egna bröder. Frank Pocock afskar
med omkring 20 man reträtten för de missnöjde, hvilka
afväpnades, hvarefter deras gevär öfverlemnades åt Edward Pocock.
En mindre del af de trogne beordrades att eskortera sultanens
soldater och qvinnor ut ur lägret, i händelse några af de
tredskande hade lagt sig i bakhåll mellan detta och floden.

Af de detaljer som meddelats i detta och de två
föregående kapitlen kan en blifvande upptäcktsresande, köpman eller
missionär bilda sig en temligen riktig föreställning huru en
expedition till det inre af Afrika lämpligast bör organiseras, liksom
om hurudana de menniskor äro som han får under sitt befäl
samt huru stora förråd han bör uppköpa och buru de böra
packas och förvaras.

Då på en sträcka af sju tusen mil naturligtvis mycket
finnes som förtjenar omtalas, är det min afsigt att yttra mig
endast i korhet om hvad vi upplefde och sågo på vår färd
till Ituru, alldenstund två tredjedelar af dessa trakter blifvit med
tillräcklig utförlighet skildrade i mitt föregående arbete "Huru
jag fann Livingstone".

*
</chapter>
<img>Expeditionen vid Rosako.</img>

<chapter name="Femte kapitlet.">
<h1>Femte kapitlet.</h1>

På marsch. — Från Congorido till Rubuti. — Jagtmarker i Kitangéh. —
Jagt på zebra — «Jacks» första pris. — Möte med lejon. — Geologiska
förhållanden i Mpwapwa. — Dudoma. — «Himlens portar» öppnade. — Dystra
betraktelser. — Salina. — Myteri upptäckt. — Rymningar. — Rätta vägen
förlorad. — Nöd och död. — Hotande bekymmer. — Sädesförråd plundrade. —
Bedröfligt läge. — Sjukrum i lägret. — Edward Pocock sjuk. — Hans död och
begrafning.

Den marschruta till det inre af Afrika för hvilken vi efter
moget öfvervägande beslöto oss löpte parallelt med de vägar
åtskilliga andra upptäcktsresande före oss tagit men gick dock
ända till tretio mil norr om den vanligaste af dem.

Vid Rosako började vägen taga af från den som ledde till
Msuwa och Simba-Mwenni. Den mynnade snart ut i ett
vackert, vidsträckt land, liknande en engelsk park med dess rika
gräsmattor, än sänkande sig i förtjusande dalar, än höjande sig
till sakta sluttande åsar. Små, grunda bäckar, ej bredare än
fårorna på en åker eller djupa, smala diken, der sandstenen
skymtar fram under den feta, med ockra bemängda jorden, flyta i
oräkneliga krokar omkring grupper af träd eller rinna midt igenom
snärjande småskog och leta sig slutligen mellan höjddragen fram
ända till Wami-floden.

Den 23 gjorde vi halt vid foten af en af Pongwé-bergets
tre käglor i en by, belägen 900 fot öfver hafsytan. Den
lägsta af de tre Pongwé-käglorna reser sig omkring 800 fot öfver
byn, den högsta sannolikt 1,200 fot. Stegräknarna visade ett
afstånd af fyrtiosex mil från Bagamoyo.

Congorido, en folkrik by, uppnåddes den 24. Från min
hydda kunde jag tydligt se Pongwé-käglorna. En palissadhägnad
hade nyligen blifvit uppförd, och den kom oss nu väl till pass.
Dricksvattnet smakade salt, men efter en stunds sökande
upptäcktes ett annat som var mera drickbart ett litet stycke längre
bort åt sydost.

Mfuteh, den nästa byn, utgjordes af en samling hus,
bygda efter samma modell som de i Unyamwezi och äfven de
omgifna af palissader. Redan under denna breddgrad ser man
baobab- eller apbrödsträdet, och i dalarna förekommer
solfjäder-palmen i stor mängd. Vester om Congorido fann jag jordmånen
innehålla mycket alkali; och sannolikt befordrar detta ämne i
hög grad palmernas trefnad. Invånarna äro rädda och
misstänksamma. Man berättar att norrut finnas lejon i stor mängd.

Vester ut från Mfuteh färdades vi omkring fyra mil längs
med Wami-flodens högra eller södra strand. Flodens ständer
äro kantade med skuggiga träd, och bakom dem utbreder sig
ett förtjusande land. Kidudus kolossala, högt mot himmelen sig
resande spets kan urskiljas vida omkring. Detta berg är
betydligt högre. än sin närmaste granne Nguru, som reser sig
femton eller tjugu mil norr om Wami.

Mellan Mfuteh och Rubuti, en by vid den lilla
Lugumbwasjön, dit vi ankommo den 29, finnes mycket vildt, men
landskapet skiljer sig föga från det ofvan beskrifva. Under vägen
gingo vi öfver Wami tre gånger; vaden voro endast 2 1/2 fot djupa.
Granitblock stucko upp här och der öfver vattenytan. Vid ett
af vadställena hade infödingarna med stor uppfinningsrikhet öfver
floden slagit en besynnerlig hängbro, som de sammanflätat af
ett slags slingerväxter. Stränderna voro här sexton fot höga,
afståndet mellan dem utgjorde endast tretio yards; floden måste
således under regntiden vara en farlig ström.
Vägen härifrån går tätt utefter en bergskedja öfver talrika
smärre vattendrag och en och annan flod med mycket klart
vatten — en bland dem, Mkindo, i närheten af Mvomero, är en
präktig ström, hvars vatten var mycket stärkande. Jag mådde
alldeles förträffligt hela dagen, sedan jag hade tagit mig en
duktig klunk deraf.

Den 3 December kommo vi till Mkundi, en biflod till
Wami och som skiljer Nguru-landet från Usagara.
Simba-Mwenni eller Simba-Miunyi, "lejonherskaren" — icke den ryktbare
mannen med samma namn längre söder ut — eger här flere
byar. Han var frikostig af sig och gaf oss ett får, litet
hvetemjöl och några pisanger, hvarför han helt förnöjd af mig mottog
några tygstycken i ersättning.

Infödingarna i Nguru tala samma språk som waseguhhaerna
och wasagaraerna samt tycka om samma prydnader som dessa,
nämligen svarta och hvita perlor och messingstråd. De sticka
hål i sina öronsnibbar och tvinga sedan in i dem halsen af en
kurbitsflaska eller runda träpinnar för att få hålen större. Kring
halsen bära de en mängd besynnerliga saker, såsom små
gethorn, messingskedjor och perlor stora som ägg. Blåa och
rödstrimmiga bomullstyger är deras förtjusning. De färga ansigtet
med ockra och lägga, förmodligen efter wanyamweziernas
föredöme, upp sitt hår i långa lockar, i hvilka de fästa
kopparhängen samt stora hvita och röda perlor.

Ett storartadt och imponerande sceneri möter ögat på
vägen till Makubika, det nästa nybygget, hvilket befinner sig på
en höjd af 2,675 fot öfver oceanen. Bergspetsar och kullar
resa sig öfverallt, ty vi befinna oss på östra sidan af
Kaguru-bergen. I norr synas spetsarna af Ukamba-bergen, hvilkas
sluttningar äro kända för de många elefanter som finnas der. Strax
bredvid ett berg med det betecknande namnet "Bågryggen"
ligger en liten sjö med genomskinligt vatten, och icke oansenliga
bergtoppar eller bergkammar bryta på alla håll horisonten.
Vissa delar af denna stora bergskedja hafva verkligen att bjuda
på ett både pittoreskt och storartadt scenen.

Jag kände mig verkligen mycket öfverraskad af den stora
likhet som många af dessa scenerier mellan Mamboya och
Kitangéh hafva med Alleghanybergen. Vatten klart som kristall
finnes i öfverflöd i de många källorna. Då vi nalkades östra
Kitangéh, påträffade vi byar nästan på hvar enda höjd, men
invånarna, hvilka så ofta blifvit skrämda af kringströfvande 
wamasaier, voro mycket rädda af sig. För första gången på färden    
vesterut från Bagamoyo sågo vi här boskap.                                  

Från Kitangéhs vackra, fridfulla floddal stego vi så
småningom allt högre och högre uppåt, ända tills vi uppnådde toppen
af en kulle 4,490 fot öfver hafvet. För våra ögon utbredde sig
nu en vidsträckt slätt åt nordvest och vester, full med betande
hjordar af ädelt villebråd. Vi slogo läger på slättens utkant
mellan några kullar och bredvid en liten bäck med kristallklart
vatten. Jag tog med mig Billali, som bar min bössa, och den
beryktade Msenna samt gick framåt i förhoppning att, när jag
kom tillbaka, hafva med mig någonting åt wangwanaerna och

<img id="3152">Utsigt af byn Mamboya.</img>

uppmanad dertill af bröderna Pocock. Vägen föreföll mig
ofantligt lång. Slätten var bredare än jag hade trott, då jag i början
fick se den från kullens topp. Först efter en lång och
ansträngande vandring genom det höga, rödbruna gräset, der vi med
knapp nöd kunde slå oss fram, fingo vi sigte på en liten flock
zebror. Dessa djur hafva så skarp lukt och hörsel och äro så
vaksamma, att de på öppna fältet äro nästan oåtkomliga.
Endast med den allra största försigtighet lyckades det mig komma
dem så nära som på ett afstånd af 250 yards, dervid jag drog
fördel af hvar enda aldrig så liten grästufva jag kunde hitta på,
och gaf eld nästan på måfå. En bland dem stegrade sig och

gjorde några ursinniga skutt men började helt tvärt vackla, böjde
knäna, darrade och föll omkull med benen i vädret. De andra
gnäggade gällt efter sin kamrat och nalkades mig, allt jemt
gnäggande och behagfullt kretsande i cirklar, ända tills jag med
en kula träffade en af dem i hufvudet — till en del emot min
vilja, ty jag anser zebrorna hafva blifvit skapade för någonting
bättre än att ätas upp.

Jag skickade Billali till lägret för att hemta några
wangwanaer för att bära hem mitt villebråd. Han visste hvilka
högljudda glädjebetygelser och hjertliga lyckönskningar han hade
att vänta och blef derför mycket glad öfver uppdraget. Msenna
var redan, på ett afstånd från mig af omkring 300 yards,
sysselsatt med att draga huden af ett af djuren. "Jack" låg vid
mina fötter, vakande öfver den döda zebran, på hvilken jag satt.
Förmodligen funderade han på huru mycket han skulle få för
den hjelp han lemnat mig genom att hugga det ädla bytet i
nosen. Jag höll just på med att i fantasien skapa mig en bild af
det land som utbredde sig bakom bergen i norr, då "Jack" sprang
upp och uppmärksamt såg åt söder. Jag vände om hufvudet
och fick se ett smutsgult djur, som nalkades långsamt och
betraktade mig med nyfikna blickar. Jag såg att det var ett lejon.
Jag gjorde ett tecken åt Msenna, hvilken i det samma såg upp,
och vinkade honom till mig.

"Hvad tror du det är, Msenna?" frågade jag.

"<i>Simba</i> (lejon), herre."

Då jag fann min misstanke bekräftad, lade vi oss båda
ned på marken och gjorde våra reffelbössor i ordning. En
elefantbössa laddades med två exploderande kulor. Jag visste
dessutom att med det säkra stöd zebrans kropp gaf åt vapnet
kunde jag träffa hvilken lefvande varelse som helst, blott den
var större än en katt, på 100 yards' afstånd. Jag väntade
derför lugnt att lejonet skulle komma inom skotthåll. Djuret
nalkades på 300 yards' afstånd men stannade då hastigt liksom
öfverraskadt. Sedan det funderat en stund, vände det hastigt
om och sprang in i ett tjockt och tätt snår på ett afstånd från
oss af omkring 800 yards. Tio minuter hade väl gått, då
lika många djur plötsligt visade sig på samma ställe der lejonet
hade försvunnit och nalkades oss nu i en lång, ståtlig rad. Det
var skymning och jag kunde derför ej urskilja dem tydligt.
Sjelfva voro vi alldeles öfvertygade om att de voro lejon, eller
åtminstone djur så lika lejon, att vi i halfdunklet ej kunde taga
dem för annat. Då det främsta af dem hade kommit oss så 
nära som 100 yards, gaf jag eld. Djuret hoppade till och föll, 
och de andra störtade bort i vild flykt. Vi hörde nu skott
bakom oss; det var wangwanaerna som hade hunnit upp oss.
Jag tog derför en eller två af dem med mig för att söka upp
bytet som jag trodde vara ett lejon, men jag kunde ej få reda
derpå. Vi upptogos en stund af att flå och stycka vårt byte,
och då lägret var långt borta, kommo vi ej tillbaka förr än kl.
9 på aftonen och mottogos med en uppriktig välkomsthelsning
af folket, som väntade på att få qvällsvard.

Dagen derefter gick Manwa Sera ut för att söka reda på
lejonhuden men återvände, sedan han letat länge och förgäfves.
Han sade sig vara öfvertygad om att djuret varit ett lejon.
Han hade med sig några rödaktiga hår såsom bevis på att
det åtminstone hade varit någonting som blifvit uppätet af
hyenor. Samma dag lyckades jag skjuta en liten antilop af
springbockslägtet.

Den 11 December fortsatte vi färden öfver slätten och
ankommo till Tubugwé. Denna slätt är endast sex mil bred,
men under vägen räknade vi fjorton menniskoskallar, sorgliga
minnen af olyckliga resande som blifvit dödade af de i nordvest
boende wahumbaerna. Jag anser det vara utom allt tvifvel
att denna slätt, hvilken sträcker sig från de okända trakterna
i nordvest och likt en vik skjuter in i landet sydost om vår
väg, i forna tider måste hafva varit ett inlopp till eller en del
af det stora bäcken hvaraf den i söder härifrån liggande
Ugombo-sjön är en qvarlefva. Bottnen af denna forna sjö bildar nu
wahumbaernas vidsträckta betesmarker och de stora slätterna i
Ugogo-landet.

Vi fortsatte färden omkring vestra ändan af en rad låga
berg, belägna nära intill skådeplatsen för våra senaste äfventyr, 
genom en dal ända tills denna slutligen smalnade till en hålväg,
i hvilken rann en liten bäck med saltaktigt vatten. På andra
sidan upptäckte vi ett lager af bergsalt.

Två mil längre fram påträffade vi vid foten af en
bergs-kägla en skogbevuxen fördjupning i marken, der vi funno rent
och friskt vatten. Härifrån går vägen vesterut uppför en
småningom stigande höjd ända tills den slutar i ett pass, 3,700 fot
öfver hafsytan. Från denna punkt ser man hela Tubugwédalen
med dess tjugufem fyrkantiga, med palissader omgifna byar, en
mängd låga kullar samt här och der odlade fält. Vi gingo nu
nedåt omkring 400 fot och kommo till vårt läger vid stranden
af en liten biflod till Mukondokwa.

Den 12 Deeember kommo vi efter tjugofem dagars marsch
från Bagamoyo till Mpwapwa.

Den trakt hvarigenom vi färdades från östra sluttningarna
af den breda bergskedja utefter hvilken kosan togs, sedan vi
öfvergått till Wami-flodens venstra strand, ända fram till Chunyu
(några mil vester om Mpwapwa), innefattar den särdeles breda
sträcka som jag i min bok "Huru jag fann Livingstone" kallat
Usagara-bergen. Klipporna bestå af gnejs och skiffer, men på
några ställen sticker graniten fram mellan tjocka ådror af svart
porfyr. Från den salthaltiga strömmen öster om Tubugwé ända
till Mpwapwa finnas också fältspatklippor; från en bland dem
har man en vidsträckt utsigt öfver Tubugwés hela bassin. Flere
klara strömmar som flyta åt Mukondokwa hafva bottnar af granit,
skifferlera och rik brun porfyr. På båda sidorna ser man
strödda lösa granitblock, antingen halft öfvervuxna med
slingerväxter eller liggande nakna i floden och utsatta för det
rinnande vattnets påverkan. Kiselstenar, hvilka ligga på afsatser
i klippblocken i floden och ditförts af den starka strömmen under
regntiden, gifva oss en föreställning om de högre upp för floden
befintliga formationerna. Bland dem lade vi märke till
varieteter af qvarts, porfyr, trappsten, mörkgrå alun, granit, hematit,
purpurröd jaspis, kalcedon m. m.

Skog finnes i öfverflöd i stora dungar strax efter det man
passerat Kikoka ända fram till Congorido. På Wamis båda
stränder växer en smal rad af palmträd; och här och der på
slätterna och de mindre bördiga trakterna ser man små låga
akasie-buskar, men de förekomma ingenstädes i större mängd.
Vid foten och på sluttningarna af bergen samt i de djupa
dalarna växa många stora träd, hvilka ibland bilda skogar. På
de högsta bergspetsarna finner man imellertid endast tunt gräs
och mindre örter.

Äfven Mpwapwa kan uppvisa några vackra träd men ingen
skog; de största äro tamarinder, sykomorer, bomullsbuskar och
apbrödsträd. De byar som till sammans kallas Mpwapwa ligga
vidt spridda på båda sidor om floden med samma namn vid foten
af södra sluttningen af en bergskedja, hvilken i en bugtande
linie sträcker sig från Chunyu till Ugombo. Jag säger en
bergskedja, emedan berget, sedt från Mpwapwa, såg ut så; men i
verkligheten är det endast norra sidan af en djup inskärning af den
stora bergskedja som sträcker sig från Abyssinien eller till och   
med från Suez ända till Goda Hopps-udden. På den allra
yttersta östra punkten af denna inskärning från vester ligger
Ugombo-sjön, omkring tjugufyra mil från Mpwapwa.

<img id="3153">Vårt läger vid Mpwapwa.</img>

Rymningar från expeditionen hade inträffat ofta. I början
lyckades Kachéché, chefen för min hemliga polis, och hans af
fyra man bestående trupp, som jag gifvit order att följa oss på
en dagsresas afstånd, ertappa sexton af rymmarna; men de
listiga wangwanaerna och wanyamwezierna upptäckte snart detta
mitt botemedel mot deras välkända nycker och smögo sig
derför åt söder eller norr om vägen i stället för öster om den
samma. Jag måste derför i god tid före gryningen hvarje dag
postera detektiver några hundra yards ifrån lägret, med
befallning att ligga på lur tills expeditionen brutit upp. På detta
sätt lyckades vi i någon mån undertrycka lusten att rymma och
gripa många just då de höllo på att bege sig af; men till och
med detta var icke nog. Femtio karlar hade smugit sig bort
innan vi kommit till Mpwapwa och tagit med sig sina
penningförskott samt flere af dem äfven sina gevär.

Flere män och qvinnor af svag kroppskonstitution hade vi
måst lemna efter under färden, och det visade sig att vi icke
ens med de största försigtighetsmått kunde få folket att göra

sin pligt. God behandling och riklig föda var icke nog att
förmå dessa trolösa varelser att stå fast vid vår
öfverenskommelse. Jag tröttnade imellertid ej, utan när jag misslyckades
på det ena sättet, försökte jag på det andra. Hade alla dessa
menniskor förblifvit sitt aftal och sina löften trogna, skulle
expeditionen varit så stark, att ingen vågat anfalla henne; vårt
stora antal skulle ovilkorligen skaffat oss aktning i land och hos
folk der endast makten respekteras.

En dagsresa från Mpwapwa, under hvilken vi togo kosan
utefter en bred arm af öknen Marenga Mkali, som sträcker sig
till sjön Ugombo, förde oss till Chunyu, ett litet svagt och alls
icke befäst nybygge, beläget mellan Usagara-bergen och vettande
åt öknen som skiljer Usagara från Ugogo. Alldeles på högra
sidan om oss upptornade sig Usagara-bergen, och på den
venstra utbredde sig den ogästvänliga sträckan af nämnda ödemark.
Femton eller tjugu mil längre söderut reste sig Rubehos talrika
käglor och spetsar.

Vattnet i Chunyu är salpeterhaltigt och bittert till smaken.
Infödingarna voro förr ganska välmående, men ständiga krig med
wahehéerna i söder och wahumbaerna i norr hafva minskat deras
antal och tvungit dem att söka sin tillflykt uppe bland bergen.

Den 16 December bröto vi upp i daggryningen,
marscherade rakt genom ödemarken, och kl. 7 e. m. uppnådde vår
förtrupp Ugogo, beläget två eller tre mil från gränsbyn Kikombo.
Den följande dagen tågade vi litet långsammare och kommo till
den bebodda trakten, der vi slogo läger i skuggan af ett stort
apbrödsträd nägra hundra yards från höfdingens by.

Dessa sträckor, som nu ej ens kunde uppvisa dvärgakasian
och några snår af gummiträd, hvilka utgöra det karakteristiska
draget i Marenga Mkalis ödemark och dess omgifningar, tedde
sig för det ängsligt spejande ögat såsom en ljusgrå slätt, hvars
enformighet endast bröts af några ensliga apbrödsträd, några
med vidjeinhägnader omgifna fyrkantiga platser, der menniskor
bo, och här eller der en enstaka hjord af boskap eller en flock
getter, som torftigt lifnära sig af det knappa gräset. Långt
bort höja sig på båda sidor några klippor.

Kikombo, eller Chikombo, ligger på en höjd af 2,475 fot
öfver hafvet. Som vi sedermera fingo veta, då vi kommo till
Itumbi, sultan Mpamiras residens, är Kikombo östra ändan af
den platå som skiljer de floder, hvilka rinna söder ut till Rufiji
från dem som flyta norrut.

Under en särdeles stark hetta tågade vi till Mpamiras by;
oaktadt tältduken var dubbel, uppgick värmen i Itumbi till 96
Fahr. (nära 56° Cels). Inom en timme efter vår ankomst
betäcktes himlen med mörka moln, luften afkyldes hastigt och
termometern sjönk till 69° Fahr. (nära 21° Cels). Starka
åskknallar, hvilka åtföljdes af bländande blixtar, böljade genljuda
mellan kullarna. Omkring tre mil i sydvest sågo vi en tjock
dimma uppstiga och visste nu att det regnade der, men sjelfva
fingo vi endast några droppar. En half timme derefter var
en torr och bred flodbädd med sandbotten, der vi en stund
förut börjat gräfva efter vatten, förvandlad till en brusande
ström, 18 tum djup och 50 yards bred samt flytande i
nordostlig riktning. Två eller tre timmar senare återstodo endast
några obetydliga rännilar af strömmen; den hade torkat ut lika
hastigt den hade uppkommit.

På vägen till Leehumwa gingo vi öfver ett gråaktigt
kalktuffslager. På ömse sidor om oss höjde sig nakna klippor med
pittoreska spetsar. Somliga af dessa utgjordes af upprätt
stående stycken, som till följd af närvaron af jern och luftens
påverkan stötte i rödt.

Nästa by, Dudoma, ligger på en slät terrass norr om de
berg som bilda nyss nämnda vattenskilnad. Nedanför denna
terrass utbreder sig mot den okända norden den stora slätten
Uhumba, en torr, ofruktbar och ogästvänlig region, full med
busksnår och ett tillhåll för elefanter, lejon och dylikt storväxt
villebråd samt styfsinta infödingar.

Regntiden började på fullt allvar den 23 December under
vår rast i Dudoma. Nästa dag stretade vi oss under en häftig
storm fram åtta mil till Zingeh-slätten, som vi funno redan till
hälften öfversvämmad af brusande smutsgult vatten.

Följande skildring är ett utdrag ur ett enskildt bref till
en vän, skrifvet i Zingeh julaftonen:

"Jag befinner mig i mitt sju fot höga och åtta fot breda
tält. I går regnade det hela dagen; tältet måste slås upp på
våt mark, som snart genom det oupphörliga gåendet ut och in
förvandlats till en tjock smutsig massa full med spår efter tår,
hälar, skostift och hundtassar. Tältväggarna äro fullstänkta med
smuts samt hänga slappa i hörnen; allt här inne ser så ruskigt
och eländigt ut, att mitt lynne, redan ned stämdt, blir ännu
värre. Jag sitter på en säng, ungefär en fot öfver smutsen,
försänkt i dystra reflexioner. Folket utanför tältet är troligtvis


lika olyckligt som jag — de se ut som ville de antingen sjelfva
taga lifvet af sig eller vänta en snar död, som förlossade dem.
Regnet har de två eller tre sista dagarna fallit i strömmar;
just nyss upphörde den sista skuren. Under en marsch är regn
mycket obehagligt; det gör den leriga gångstigen slipprig och
de förut tunga bördorna ännu tyngre, hvarförutan det i hög
grad förderfvar klädena. Det försätter oss i dåligt lynne samt
gör oss våta och frusna. Vi äro derjemte hungriga — vi måste
nämligen lefva på halfva rationer, ty vid denna tid på året är
det brist på eller ondt om lifsmedel. Så godt som all spanmål
ätes här upp under Maj, Juni, Juli, Augusti, September, Oktober
och November. I December, såningsmånaden, finnes endast litet
qvar, och hvad vi då kunna skaffa måste vi betala tio gånger
mera än vanligt. Infödingarna hafva i sin bekymmerslöshet och
liknöjdhet för morgondagen nästan ingenting qvar. Jag sjelf har
ej på tio dagar smakat en bit kött. Min föda utgöres af kokt
ris, te och kaffe, och snart blir jag tvungen att liksom mitt folk
äta infödingarnas välling. Jag vägde 180 skålpund, då jag
lemnade Zanzibar, men genom min diet sedan dess har jag på
tretioåtta dagar blifvit reducerad till 134 skålpund. De unga
engelsmännen äro i samma utpinade tillstånd som jag, och om vi
icke snart komma till ett bättre land än det uthungrade Ugogo,
blifva vi endast skelett.

"Jemte det förskräckliga regnvädret och den knappa födan
måste vi underkasta oss det ledsamma bestyret att pruta med
infödingarnas snikna höfdingar på de gåfvor de fordra af oss
för att vi skola få passera fritt genom deras land. Vi äro,
såsom man ser, tvungna att draga stora vexlar på de dygder
som kallas klokhet, tålamod och undergifvenhet, utan hvilka
färden genom Ugogo under ofvan skildrade förhållande skulle
blifva mycket farlig. En af mina hundar, "Nero", stöfvaren,.
har dött. Ack, de skola dö alle sammans!"

Nästa gång vi slogo läger vester ut från Zingeh var i
Jiweni, eller "Stenarna", 3,150 fot öfver hafsytan. På vägen
dit hade vi gått öfver tre floder, som från söder utmynna i
Rufiji. Förr hade här funnits ett nybygge, men under ett af
wahumbaernas plundringståg hade det blifvit förstördt. De enda
spår af mensklig verksamhet som funnos qvar voro sönderslagna
lerkärl och djupa urhålkningar i klipporna, sannolikt gjorda af
stammens qvinnor, som generation efter generation malt sin
spanmål i dessa håligheter. Öfver fält, nu betäckta med förkrympt
småskog men som i forna tider varit odlade, tågade vi från
"Stenarna" till Kitalalo. Höfdingen här bemötte mig mycket 
vänligt, och för att visa sin belåtenhet öfver att jag till hans
land fört en karavan — den första, hoppades han, bland de
många som skulle följa efter — förärade han wangwanaerna
och wanyamwezierna en fet oxe.

På gränsen till Kitalalo växa en mängd akasier, tamarisker,
gummi- och palmträd. Längre vester ut vidtager den stora
Mizanza- och Mukondoku-slätten med sina gäckande hägringar.
Der påträffades hvarken träd eller växter, och dess vatten
smakade salt.

En yngling från Somali, Muhammed, rymde här öster, ut
från Kitalalo och hördes sedan aldrig af.

Tidigt på morgonen den 29 December bröto vi upp från
vårt läger under de susande palmträdens kronor. Höfdingens
son var vår vägvisare. Efter en knapp mils marsch voro vi
framme vid den breda och nästan alldeles jemna Salina-slätten,
som sträcker sig från Mizanza norrut ända till södra sidan af
Unyangwiras berg.

Den bergskedja som vi haft vester om oss ända sedan vi
lemnade Jiweni och som sträcker sig från Usekké norrut till
Machenché är, enligt infödingamas åsigt, den naturliga
gränslinien mellan Ugogo och Uyanzi — eller Ukimbu, såsom det nu
börjar kallas. Salina sluttar, ehuru långsamt och nästan
omärkligt, mot söder; vattnet från denna slätt rinner derför också till
Rufiji. Dess största bredd är tjugu mil och dess längd omkring
femtio. Marschen öfver den var ganska tröttande. Ej en droppe
vatten fans att få, men under senare delen af dagen föll ett
välkommet regn, som visserligen vederqvickte vår karavan men
förvandlade slätten till ett träsk.

Då vi nalkades Mukondoku-området, hvilket räknar omkring
hundra småbyar, fingo vi se de alltid stridslystna infödingarna
rycka an mot vår förtrupp med höjda spjut och under ett
högljudt härskri. Deras krigiska demonstrationer störde dock
ej vårt lugn; vi voro främlingar och hade ej gifvit dem
anledning till några fiendtligheter. Sedan de visat sitt hjeltemod
genom några oskyldiga skrytsamma yttranden och en mängd
hotande gester, blefvo de snart lugnare af sig och läto oss utan
vidare obehag uppslå vårt läger under ett skuggrikt apbrödsträd
nära den by der konungen residerade.

Denne heter Kalula. Han är broder till Masumami i
Kitalalo. I olikhet med sin förträfflige broder är han listig och
samvetslös samt utpressar stora tributer af resande utan att
någonsin värdigas gifva dem den allra minsta gåfva i utbyte.
Hans undersåtar äro talrika, kraftfulla samt modiga och hysa,
liksom konungen, höga tankar om sig sjelfva, hvarför de också
äro benägna för fiendtlighet af den allra obetydligaste
anledning. Till följd af sin makt är han också en obehaglig granne
för sina kungliga bröder i Kiwyeh, Khonko och Mizanza. Äfven
vi hade mycket svårt att hålla freden vid makt, då hans folk
yrkade på att få komma in i vårt läger samt snoka i hvarje
tält och hydda.

Här upptäckte jag en sammansvärjning bland mitt folk.
Femtio karlar som hade beslutit rymma hindrades från att
sätta sin föresats i verket derigenom att deras anförare
arresterades och deras tubbade följeslagare afväpnades. Tjugu andra
stodo på sjuklistan till följd af feber, sår på fötterna,
ögoninflammation och reumatism. Fem karlar lyckades rymma med
gevär och utrustning, och två, hvilka voro nästan alldeles blinda,
lemnades qvar i Mukondoku. Med ett ord, att i detalj beskrifva
alla våra ständiga motgångar och förluster ända till denna dag
skulle kräfva ett utrymme lika stort som hälften af denna del;
men dessa korta antydningar torde vara nog för att visa att en
upptäcktsresa i Afrika är förbunden med oupphörliga bekymmer
och motgångar.

Frank och Edward Pocock samt Frederick Barker gjorde
mig ovärderliga tjenster genom sina bemödanden att åstadkomma
ordning och endrägt bland den talrika oroliga hopen af mina
följeslagare, nästan hvar och en med sitt excentriska och bråkiga
lynne. Gräl, ibland af ganska farlig beskaffenhet, uppstod litet
imellanåt mellan deltagarna i expeditionen, och vid dylika
kritiska tillfällen var min personliga mellankomst alltid absolut
nödvändig. Dessemellan var jag från bittida på morgonen till långt
in på aftonen upptagen af solobservationer, etnologiska
anteckningar, underhandlingar med stammarnas höfdingar om
tributafgifter och vården om de sjuke. Till råga på allt detta var
jag sjelf ofta sjuk af feber och medtagen till följd af brist på
passande, god föda. Då expeditionens chef slet så mycket
ondt, kan man lätt föreställa sig hvad de stackars underordnade
måste utstå.

Sedan jag fått vägvisare af Mukondoku-konungen Chalula, 
styrde vi den 1 Januari 1875 kosan norrut och lemnade nu för
första gången vägen till Unyanyembé, den vanliga stråkvägen
genom östra central-Afrika. Vi tågade utefter östra sidan af det
högland eller den bergskedja hvilken vi, såsom jag förut nämnt,
sågo vesterut från Jiweni — på en smal stig som förenade
flere af wahumbaer bebodda byar med hvarandra. Ehuru dessa
byar efter europeiska begrepp voro oansenliga, funnos der dock
flere hjordar af pucklig korthornsboskap, många får och getter,
åsnor och hundar. Några af de unga qvinnorna sågo ovanligt
bra ut med sina regelbundna anletsdrag, sin välbildade näsa,
sina små, fint mejslade läppar och vackra former.

Vi européer ansågos af vildarna för lika stora kuriositeter,
som om de bott hundratals mil från Unyanyembé-vägen. Alla
stammens förnämsta män och qvinnor bådo oss på det
enträgnaste att vi skulle stanna någon tid hos dem, och vackra unga
höfdingar uppmanade oss att blifva deras "blodsbröder". Unge
Keelusu, son till höfdingen öfver Mwenna, kom till mitt läger
midt i natten och bad mig från "en vän mottaga en liten
gåfva", som han hade med sig. Gåfvan utgjordes af en gallon
ännu spenvarm mjölk. Den välkomna gåfvan vedergäldes med
ett förgyldt armband med en stor grön kristall uti, en pipa af
törnbuskträ med silfverbeslag, en förgyld kedja och ett stycke
brokigt tyg, öfver hvilket allt han blef så öfverlycklig, att
tårarna kommo honom i ögonen. Hans tacksamhet visade sig i
de stora, glänsande ögonen och kändes i det kraftiga handslag
han gaf mig. Efter att hafva tagit till råds sina med någon
magisk trollkraft begåfvade sandaler af kohud, spådde han mig
lycka på resan. Den högra sandalen kastades tre gånger efter
hvart annat upp i luften men nedföll alla tre gångerna med
ofvansidan nedåt. Detta var, påstod han, ett osvikligt tecken
till att jag skulle få helsa och lycka med mig på färden.

Nästa gång gjorde vi halt i Mtiwi, hvars höfding hette
Malewa. Aneroidbarometern visade här en höjd af 2,825 fot
öfver hafsytan. Våra trolösa Ugogo-vägvisare hade öfvergifvit
oss, men vi tågade ändå ett stycke längre norr ut och bestego
den redan flere gånger i det föregående omnämnda bergskedjan,
der barometern visade en höjd af 3,800 fot öfver hafvet, eller
omkring 950 fot öfver den slätt der Mtiwi, Mwenna och
Mukondoku ligga.


Den sista natten vi tillbragte i Mtiwi var mycket orolig.
"Himlens portar" tycktes i ordets egentliga bemärkelse hafva
öppnats för en tid. Efter en timmes regn stod vattnet sex tum
öfver marken der vi slagit läger, och en riktig flod rann
långsamt söderut. Hvar enda deltagare i expeditionen fick slita
ondt under denna natt, och till och med européerna, hvilka
lågo i tält, hade det icke stort bättre. Mitt tält stod i en
pöl, omgifven af lådor med lifsmedel och ammunition. Då jag
plötsligt hörde oväsen utanför, tände jag ljus, och huru stor
blef icke min förvåning, då jag fick se att min säng var en ö
i en grund flod, hvilken, om den blefve djupare och hastigare,
säkerligen skulle föra mig söderut till Rufiji. Mina stöflar
liknade miniatyrbåtar, flytande hit och dit i de grumliga vågorna,
hvilka tycktes söka efter en punkt der de kunde komma ut till
det mörka vattnet utanför. Mina bössor, hvilka voro fastbundna
vid midteltältstången, stodo med kolfvarna i vatten. Det löjligaste
af allt var dock att se "Jack" och "Bull" rygg mot rygg sitta
uppkrupna ofvanpå en ammunitionslåda, oupphörligt knuffande
hvarandra, morrande och smågrälande om den lilla komfort som
här stod dem till buds.

På morgonen upptäckte jag min "solhatt" åtskilliga yards
utanför tältet och en af mina stöflar seglande af söderut.
Dragspelet, som jag ämnat skänka Mtesa, jemte en stor qvantitet
krut, te, ris och socker, allt var förstördt. Kl. 10 på f. m.
gick solen upp, säkerligen helt förvånad öfver den nya sjö som
tillkommit under hennes frånvaro. Vid middagstiden hade
vattnet sjunkit så betydligt, att vi kunde draga vidare. Vi
fortsatte också färden med gladt hjerta till Uyanzis högland, och
eftermiddagen den 4 Januari hade vi från vår nya lägerplats
utsigt öfver den stora ödsliga och ofruktbara landsträcka
hvilken vi lärt känna som det ogästvänliga Ugogo.

Det högland vi höllo på att genomvandra företedde en helt
annan vegetation än den i Ugogo. På Ugogos slättland trifdes
endast en förkrympt vegetation, bastarder så att säga af Uyanzis
präktiga akasieträd, dess starkt luktande gummi- och
Euphorbiaträd. Här finnes den ståtliga myombo, eller afrikanska asken.
Detta träd växer på högre bergåsar och längst uppe i höglandet
samt trifves bäst i lös, jernhaltig jordmån men undviker den
feta alluvialjorden liksom den magra sandblandade leran. Der
trädet utvecklar sig rikast i höjd och omfång, kan man också
vara säker på att icke långt derifrån, djupt inne i skogen, finna
underligt nyckfulla klippformer — gigantiska, fyrkantiga 
granitblock, stora som små hus och på afstånd för den resande teende
sig såsom miniaturslott eller andra menniskoboningar. Stora
lager af hematit eller gnejs samt en mängd bergåsar och höjder,
låga och höga om hvarandra, karakterisera äfven denna platå.

På vägen till Muhalala mötte vi hundratals flyktingar från
stridsfälten i närheten af Kirurumo, hvars invånare blifvit
öfverfallna af Nyungu, son till Unyanyembé-höfdingen Mkasiwa, till
straff för att de yttrat sympatier för Mirambo, den krigiske
höfdingen öfver vestra Unyamwezi.

Muhalala är ett litet af wakimbuer anlagdt nybygge, hvars
höfding anser sig stå i ett slags beroende af höfdingen öfver
Mtiwi, Malewa. Sedan vi skaffat oss nya vägvisare, bestego vi
den 6 Januari en bergsrygg, hvars skrofliga yta bestod af
jernmalm och en grå stenart, på hvilken regnet hade åstadkommit
mycket sällsamma förändringar, och inom två timmar voro vi i
Kashongwa, en liten by belägen i utkanten af en obanad
ödemark och bebodd af en blandad befolkning af wasukumaer,
förrymda wangwanaer och wanyamwezier. Af några tjenstvilliga
wangwanaer, som tycktes vara glada öfver att träffa landsmän,
fingo vi veta att vi härifrån hade blott två dagsresor till Urimi.
Som de ej hade några lifsmedel att sälja och hvarje man och
qvinna bland oss hade två dagsrationer med sig, fortsatte vi
färden, med en af dem till vägvisare, på en väg som, efter
hvad de sade, dagen derefter skulle föra oss till Urimi. Två
timmar efter uppbrottet slogo vi läger bredvid en liten vattenpöl.

Följande dag tågade vi öfver en slätt, som småningom
höjde sig mot nordvest och var betäckt med täta, låga buskar.
Vägen var svår att finna, enär blott små karavaner af wagogoer
bruka färdas till Urimi, men vägvisaren försäkrade oss att han
hittade. Bland dessa täta buskar fans icke ett enda större
träd. Allt var en enda väfnad af stora och små buskar, mellan
hvilkas lägre grenar vi med knapp nöd kunde tränga oss fram
— ty äfven dessa grenar voro så tätt och fast
sammanslingrade, att det ännu i denna dag plägar mig att beskrifva hvad
vi under denna vandring måste utstå. Ehuru vi ej hade att
tilryggalägga en längre sträcka än tio mil om dagen, måste vi
dock hålla på härmed lika många timmar, oupphörligt
armbågande och slående oss fram, till stort obehag för oss sjelfva och
skada för våra kläder, hvilka blefvo mycket illa åtgångna. Kl. 5 e. m.
slogo vi läger bredvid en annan liten vattenpöl på en höjd af
4,350 fot öfver hafvet. Följande dag, eftermiddagen den 8, borde
vi hafva kommit fram till Urimi, och för att vara säkra om
att göra det marscherade vi fjorton mil till en tredje vattenpöl,
belägen 4,550 fot öfver hafsytan. Men ännu sågo vi intet slut
på denna ofantliga buskslätt, hvartill kom att våra vedermödor
hade tiodubblats under den sista dagen. Vägvisaren hade
redan tidigt på morgonen tappat rätta spåret och ända sedan dess,
utan att han visste det, fört oss i östlig riktning.

Ansvaret att genom dessa oändliga busksnår leda en halft
uthungrad expedition — och så var för tillfället verkligen
förhållandet med oss — utan att veta hvarthän det bar eller huru
länge denna vandring på måfå skulle räcka, var stort; men jag
måste dock åtaga mig det, hellre än att se oss komma allt
längre och längre åt öster, der vi omöjligen kunde vänta oss få
några lifsmedel. Större delen af vårt folk hade tidigt på
morgonen gjort slut på återstoden af sina rationer. Jag hade redan
i flere timmar fört karavanen mot norr, då vi kommo till ett
stort träd, i hvars topp vägvisaren på min befallning klef upp
för att se efter, om han kunde känna igen något bekant
föremål i den dystra landskapstaflan. Sedan han kastat forskande
blickar omkring sig, förklarade han sig se en höjd som han
kände igen. Nära intill den låg, sade han, byn Uveriveri. Den
glada underrättelsen ingaf oss nytt mod och sporrade våra
krafter. Jag tog nu sjelf befälet öfver förtruppen och vi
marscherade raskt framåt ända tills vi kl. 5 e. m. uppnådde den tredje
vattenpölen.

Under tiden satte Barker och bröderna Pocock med
tillhjelp af tjugu ledare eftertruppen i gång, och vi kunde icke
ens ett ögonblick tro att den breda väg som vi trampade upp
genom gräset och busksnåren icke skulle kunna ses af dem som
kommo efter oss. Med ledning af knallarna från hårdt laddade
gevär lyckades européerna och ledarna uppnå lägret kl. 7 e. m.
Dessa senare berättade nu att fyra man och en gosse, hvilken
ledde en åsna, som var lastad med kaffe, ännu icke hade
kommit fram. Med dessa vore det imellertid ingen fara,
alldenstund ledaren Simba, hvilken bland sina kamrater egde rykte
om sig för trohet, mod och vana vid att taga sig fram, hade
uppsigt öfver dem.

Natten förgick, och då morgonen till den 9 grydde
frågade jag, orolig till mods, efter Simba och hans män. De hade
ännu icke hörts af. Men då vår belägenhet blef allt 
betänkligare för hvarje timme vi stannade bland busksnåren, drogo vi
vidare till den eländiga lilla byn Uveriveri. Dess invånare
utgjordes af blott två familjer, hvilka icke kunde gifva oss så
mycket som ett sädeskorn! Lika gerna kunde vi hafva stannat
qvar bland busksnåren, ty här fans intet att få till lifs.

I denna kritiska belägenhet beslöt jag, då så många
menniskors lif berodde af det beslut jag fattade, att sända fyrtio af
mina starkaste män — tio ledare och tretio af de modigaste
ynglingarna — till Suna i Urimi, ty byinvånarna i Uveriveri hade
naturligtvis gifvit oss de upplysningar vi önskade angående den
omgifvande trakten. Såsom vi sedermera funno, utgjorde
afståndet mellan Uveriveri och Suna tjuguåtta mil. Sjelfva
plågade af hunger, begåfvo sig de fyrtio frivillige af i den fasta
föresatsen att uppnå Suna samma natt. De fingo befallning att
uppköpa 800 skålp, spanmål, som, fördelade på hvarje man,
utgjorde en börda af ej mem än 20 skålp, och order gafs att de
skulle återvända så fort som möjligt, alldenstund deras hustrurs
och vänners lif berodde på deras snara återkomst.

Äfven Manwa Sera utsändes med en trupp af tjugu män
för att söka reda på de felande karlarna. Sent på
eftermiddagen återkommo de med underrättelsen att tre af de saknade
voro döda. De hade gått vilse och, följande ett elefantspår,
försökt återförena sig med oss men derunder omkommit af
förtviflan, hunger och utmattning. Simba och den unge
åsnedrif-varen liksom åsnan och dess kaffebörda hvarken sågo eller
hörde vi vidare talas om.

Med den sorgliga utsigten för ögonen att nödgas svälta
ihjäl voro vi nödsakade att så godt vi kunde söka uppehålla
lifvet tills de jag utskickat för att proviantera hunnit återkomma.
Jag begaf mig derför ut tidigt på morgonen den 10 för att drifva
upp något villebråd, men ehuru talrika spår anträffades, syntes
icke ett enda lif till. Äfven wangwanaerna ströfvade omkring i
skogen — ty Uveriveri-åsen var bevuxen med vackra askar —
för att söka efter ätliga rötter och bär samt undersökte flere träd
i förhoppning att upptäcka något hvarmed de kunde lindra
hungerns svåra qval. Några af dem påträftade en ruttnande
elefant. De gjorde sig ett godt mål deraf, men straffet blef
kräkningar och sjukdom. Andra kommo till ett lejons håla, hvari
lågo två ungar, som de togo med sig och gåfvo mig. Under
tiden undersökte Frank Pocock och jag medikamentsförrådet och
funno till vår glädje att vi hade tillräckligt med hafremjöl för
att gifva hvarje man två fulla koppar tunn hafresoppa. En kittel
af jernbleck fyldes genast med 25 gallons vatten, hvari lades
10 skålp. hafremjöl och 4 1-skålpundsdosor "revalenta arabica".
Folket, både unga och gamla, samlades nu omkring kitteln och
lade bränsle under den, så att det skulle koka fortare. Huru
måna de voro att någon olycka icke skulle inträffa, och då
soppan var färdig, huru ifrigt gjorde de icke anspråk på sin andel!
Och buru outsägligt belåtna de tycktes vara och huru andäktigt
de tackade Gud för hans barmhertighet!

Kl. 9 på aftonen hörde vi, just då vi skulle gå till hvila,
den svaga knallen af tre efter hvarandra aflossade bösskott, och
vi visste nu att den utsända provianteringsafdelningen icke kunde
vara långt borta. Följande morgonen anlände också de
oförfärade och välkomna unga männen kl. 7 och medförde en så pass
stor qvantitet hirs, att hvar och en af oss fick sig ett duktigt
mål. Detta var snart expedieradt, och mitt folk påyrkade nu
att vi skulle fortsätta färden samma eftermiddag, så att vi
komme fram till Suna i tillräckligt god tid att hinna
proviantera der.

Tagande kosan utefter södra foten af den skogbeväxta
Uveriveri-åsen, fortforo vi att nästan omärkligt gå uppåt
åtta mil, hvarefter vi kommo till en ny egendomlig rad af
höga klippor, hvilka wangwanaerna genast kallade Jiweni, eller
"Stenarna", och som lågo spridda i närheten af ett 125 fot
högt berg, från hvars spets jag hade utsigt öfver en mot norr
sig sträckande gräsrik slätt. Denna vår lägerplats befann sig
på en höjd af 5,250 fot öfver vattenytan. Inemot nattens inbrott
sköt jag ett vildsvin och en and, men flere af wangwanaerna
kunde icke förmås att smaka en bit af vildsvinet, emedan de
voro stränga muselmaner. Från Jiweni kommo vi till hvad vi
tagit för en slätt, då vi stodo uppe på bergstoppen, men som
i sjelfva verket till följd af sin sumpiga beskaffenhet snarare
var ett träsk. Det tycktes vara en omtyckt mötesplats för
elefanter, ty tusental af dessa stora djurs spår syntes der i alla
riktningar. Sedan vi fördjupat oss i en annan jangal, kommo
vi, efter att hafva tillryggalagt tjugu mil, åter ut på Sunas
odlade fält. Vid brynet af en småskog uppslogo vi ett starkt
lägen hvarifrån vi hade utsigt öfver Jiweni, hvilket vi lemnade
på morgonen. Inga andra höjder kunde upptäckas öfver hvad
som tycktes vara en verklig ocean af snår och buskar.

Morgonen derpå lade vi märke till att de infödingar som
samlades utanför vårt läger visade en egendomligt missnöjd
uppsyn, hvilken icke bådade godt. De tycktes icke förstå oss. Vi
sågo dem skicka bort sina qvinnor och barn samt lemna byarna,
medan andra hotande omsvärmade vårt läger, beväpnade med
en hel massa vapen — spjut, bågar, pilar och stridsklubbor.
Ett anfall tycktes förestå. För att, om möjligt, förekomma ett
sådant gick jag ut till dem med tomma händer, tecknade åt
dem att de skulle sätta sig, och sedan jag tillkallat en
likaledes obeväpnad tolk, sökte jag för dem tydliggöra
beskaffenheten af vår expedition och några af dess syftemål, af hvilka
ett naturligtvis var att uppnå Victoria-sjön. At dem bland de äldre
som tycktes vara de inflytelserikaste gaf jag något glasperlor
såsom ett bevis på min välvilja och vänskap. Men ingenting
tycktes hjelpa tills jag, efter åtskilliga envisa frågor, fick veta
att de hade klagomål att anföra. Några wangwanaer hade i
sin glupande hunger plundrat spanmålshyddorna och stulit några
kycklingar. Infödingarna anmodades nu att komma och peka
ut tjufvarna. De gjorde så och utpekade Alsassi, en riktig
stortjuf och läckergom. Sedan Alsassi blifvit tagen i strängt förhör
af Kachéché, chefen för min detektiva polis, förklarades han
skyldig och piskades i vildarnas närvaro, visserligen icke hårdt
men dock med tillräckligt eftertryck för att visa mitt
synnerliga missnöje med honom. Värdet af de stulna lifsmedlen gafs
de förorättade infödingarna, och freden och lugnet voro
återstälda.

Warimierna äro det i fysiskt afseende vackraste folk vi
sago mellan hafvet och deras land. De äro kraftigt bygda,
högväxta, hafva manlig hållning och mycket regelbundna 
anletsdrag. Då de gingo alldeles nakna, sågo vi att männen voro
omskurna. Såsom prydnader begagnade de gördlar af messingstråd
omkring midjan, messingsringar omkring armar och ben, halsband
af samma metall, en mängd glasperlor i håret och omkring ett
dussin halsband som hänga långt ned på bröstet. De
krigsdrägter de buro vid det tillfälle, då jag trodde att de skulle
anfalla oss, voro underliga och omvexlande. Glad- och
falkfjädrar samt zebra- och giraffmanar omslöto deras panna. Deras
vapen utgjordes af väldiga spjut, bågar, en yard långa pilar
och sköldar af noshörningshud. Qvinnorna hafva i allmänhet, tror
jag, något ljusare hy än männen. Under loppet af en hel dag
kunde jag icke upptäcka en enda platt näsa eller tjock läpp,
ehuru dessa menniskor med afseende på hår och hudfärg äro
äkta negrer. Jag bör äfven nämna att många rakade hufvudet
och blott lemnade qvar en smal, vågig linie öfver pannan.

Den böljande Suna-slätten hade vid denna årstid knappt
ett grässtrå att uppvisa. En ofantlig sträcka var under odling;
så långt ögat kunde nå syntes grupper af små byar strödda
öfverallt, och stora skaror af får och getter samt boskapshjordar
utvisade att dessa infödingar idka så väl åkerbruk som
boskapsskötsel.

Warimierna tyckas icke hafva någon höfding utan styras
af de äldre, eller familjefäderna, hvilka förskaffat sig inflytande
genom kloka äktenskapsförbindelser och till hvilka de hänskjuta
sina tvister. I krigstid hafva de imellertid, såsom vi erforo
dagen efter vår ankomst, till anförare någon bland de äldre som
åtnjuter militäriskt anseende. Denne man, hvilken, såsom jag
hade tillfälle se, åtnjöt stor vördnad, var säkerligen 6 1/2 fot
hög. Det slags glasperlor som kallas kanyera voro, syntes det
mig, mest omtyckta; messingstråd rönte äfven stor efterfrågan,
men alla tygsorter försmåddes med undantag af det blå kaniki.

Som vi befunno oss i ett ömkligt skick, stannade vi fyra
dagar i Suna. Den ständigt ökade sjuklistan, som kulminerade,.
då Edward Pocock insjuknade allvarsamt, den påfallande oro
öfver vår härvaro som visades af warimierna, hvilka med all
säkerhet önskade oss hvart som helst utom i sitt land och dock
icke hade någon anledning att jaga oss bort, otillräckligheten af
de lifsmedel som kunde få köpas och de friska wangwanaernas
enträgenhet att komma bort ifrån dessa råa och misstänksamma
menniskor gjorde mig halft förtviflad.

Vi hade nu öfver tretio man sjuka. Somliga ledo af
rödsot, andra af feber, andtäppa, bröst- och hjertsjukdomar;
lungornas verksamhet försvagades och reumatismen kräfde sina offer.
På eftermiddagen samma dag vi anlände till Suna kom Edward
Pocock till mig och beklagade sig öfver att det värkte i
låren, att det bultade i hans hufvud — en följd i min tanke af
tröttheten efter den förfärliga, långa marschen — och att han
hade lindrig feber. Jag rådde honom att lägga sig. Innan jag
gick till hvila tillstyrkte jag hans broder Frank att gifva honom
något alterativt läkemedel. Dagen derpå var den unge mannens
tillstånd värre. Hans tunga var betäckt med mörkt slem, hans
ansigte förfärligt blekt och han klagade öfver plågor som
flyttade sig i ryggen och knäna samt yrsel och brännande törst.



Jag gaf honom in svag salpetersprit i pomeransvatten och
några gram ipekakuana såsom kräkmedel. Den fjerde dagen yrade
han, och då vi skulle tvätta honom med kallt vatten, märkte
jag att hans bröst, underlif, armar och hals voro betäckta med
små röda blemmor med hvita spetsar. En eller två af dem
hade mycken likhet med kopputslag, hvarigenom jag för ett
ögonblick bragtes på den tron att här förelåg ett lindrigt anfall
af kopporna. Då jag imellertid gaf närmare akt på symptomen,
såg jag att det var intet tvifvel om att den unge mannen hade
angripits af den förfärliga tyfus.

I lägret inträffade två eller tre sjukdomsfall af lika farlig
beskaffenhet, men ännu farligare för oss var den sjukdom hvaraf
warimiernas lynnen ledo. Det blef derför oundgängligen
nödvändigt för oss att fortsätta marschen, vore det också blott två
eller tre mil om dagen. Sedan vi vid bärstänger fastbundit
fyra hängmattor och gjort en så beqväm som möjligt åt Edward
Pocock samt försett den med tak af segelduk, bröto vi
följaktligen den 17 Januari upp från lägret och aflägsnade oss
mycket långsamt genom det folkrika landet, derunder Frank Pocock
och Fred Barker gingo på hvar sin sida om den sjuke européns
hängmatta, medan en ledare och fyra man eskorterade hvar och
en af de sjuka wangwanaerna. Hundratals beväpnade
infödingar följde oss på båda sidor om vår väg.

Aldrig sedan vi lemnade hafskusten voro vi mera
nedstämda till lynnet än denna dag. Jag tror, att om vi blifvit
anfallna, skulle vi icke gjort synnerligt motstånd. Hungersnöden
i Ugogo och det förfärliga långa prof hvarpå våra krafter sattes
på vandringen genom Uveriveris busksnår hade i ytterlig grad
gjort oss modlösa, hvartill kom den långa sjuklistan och att
Edward Pocock och de tre wangwanaerna lågo svårt angripna i
sina hängmattor. Vi voro outsägligt illa deran och nedslagna,
men drifna af vårt öde, sträfvade vi framåt, ehuru med matta
steg. Dignande af trötthet och mattighet, ankommo vi slutligen
till Chiwyu, beläget fyra hundra mil från hafskusten, och slogo
läger på en höjd, som låg 5,400 fot öfver hafsytan.

Frank Pocock berättade att hans broder under yrseln hade
mumlat: "Stanley har funnit det rätta" och sedan sagt att han
mådde mycket bra. Efter vår ankomst till lägret sattes en af
<i>Lady Alices</i> delar öfver honom såsom skydd mot solen tills vi
hunnit göra en hydda af svalt gräs. Vi höllo just på att
uppföra en inhägnad. genom att uppstapla en tjock rismur omkring
den stora runda platsen, omkring hvilken gräshyddorna snart
skulle vara i ordning, då Frank bad mig följa honom till hans
broder. Jag skyndade till Edward men kom blott lagom för att
se honom utandas sin sista suck. Frank uppgaf ett rop af
sorg, då han fann att hans broders ande hade flytt för alltid,
och lyftande bort båtstycket, lutade han sig ned öfver den döda
kroppen och gaf sin förtviflan ohejdadt lopp.

Vi uppkastade en fyra fot djup graf vid foten af ett
gammalt akasieträd med lummiga grenar, och i dess åldriga stam
ristade Frank ett djupt kors, sinnebilden af den religion vi alla
bekänna, och sedan vi svept den döda kroppen, nedlade vi den
i dess sista hvilorum, hvaröfver solen kastade sina sista strålar.
Vi läste vår kyrkas vackra böner för den döde, och af
tillgifvenhet för den bortgångne, hvars öppna, umgängsamma och
vinnande sätt förskaffat honom deras vänskap och högaktning, voro
nästan alla wangwanaerna närvarande för att egna den stackars
Edward Pocock en sista gärd af suckar.

Då den sista högtidliga bönen var läst, drogo vi oss tillbaka
till våra tält för att i tyst sorg begrunda vår oersättliga förlust.

<img id="3154">In Memoriam Edward Pocock.</img>

</chapter>



<img id="4365">Vi bagrafva våra döda. — Utsigt öfver vårt läger.</img>


<chapter name="Sjette kapitlet.">
<h1>Sjette kapitlet.</h1>

Från Chiwyu till Vinyata. — Kaif Halleck mördad. — Trolldoktorn. —
Hjertat borskänkes. — Blodiga dåd. — "Hvita män äro endast qvinnor." —
Trenne dagars strid. — Wanyaturnerna straffas. — Mirambo, den allestädes
närvarande. — Luwambeuyslätten. — I välmågans land. — Genom öppet land. —
"Jag har sett sjön och han är stor."  —  Välkomna till Kagehyi.

Vi hafva ej funnit något anmärkningsvärdt drag i 
landskapet,   sedan vi öfvergingo den branta bergskedja som 
begränsar Ugogo i vester. Mot slutet höjde den sig likväl i branta
afsatser, tills den slutligen mot norr och vester öfvergick i en
vidsträckt, med småskog betäckt slätt, hvilken steg småningom, 
till dess den nådde höjdpunkten i och med
üveriveri-bergskedjans askbeklädda sluttningar. Från Suna hade vi utsigt öfver
den ofantliga ödemark från hvilken vi, efter en högst bedröflig
erfarenhet af den samma, hade räddat oss, så att säga, med
bara lifvet.

I Chiwyu lägrade vi oss nära högsta platån af det
oafbrutet stigande höglandet 5,400 fot öfver hafvet. Norr om Suna
och Chiwyu bibehöll imellertid höglandet ej denna storartadt
jemna stigning, utan sågos der flere enstaka bergshöjder och korta
bergåsar, hvarjemte det äfven i vester var afdeladt i ovala, af
låga kullar begränsade bäcken. Från de mellan dem befintliga
dalsänkningarna och bäckenen vid bergshöjdernas fot uppspringa,
norr och vester om Suna och Chiwyu, de första små
vattendragen, hvilka under fortsättningen af vår färd mot nordvest
småningom förena sig till en större flod, som söker sig väg
till Victoria-sjön. Det var således i denna trakt Nilens yttersta
sydliga källor upptäcktes.

Sedan vi lemnade Mpwapwa, hafva vi ej träffat en enda
ständig ström. Allt vårt dricksvatten har hemtats ur grunda
gölar eller vattenpussar som uppstått genom det senaste regnet.
Mellan Suna och Chiwyu gingo vi öfver ett litet åt nordost 
rinnande källsprång, som under sitt lopp upptager ett andra och
tredje; med nu ökad vattenmängd viker det af mot norr och
sedan mot nordvest. Detta är de första källorna till en flod
hvilken snart blir känd under namnet Leewumbu, hvarefter den
kallas Monangah och slutligen Shimeeyu, under hvilken senare
benämning den flyter ut i Vietoria-sjön på sydöstra kusten af
Speke-bugten.

Nedstigande i Matongos bergsbäcken från Chiwyu med dess
sorgliga minnen, gingo vi öfver flere smala grunda bäckar,
troligtvis bildade af de senaste regnen, och kommo till en klar
ström, som flöt åt norr genom en djup klippbädd. I närheten
af denna ravin fans ett ställe om en qvadratmils vidd, sällsamt
sönderslitet och hvarest anträffades tusentals större och mindre
rullstensblock, med släta, af vattnet svarfvade toppar; och
sidorna af hvad som nu är en liten bergshöjd i midten af
bäckenet framvisade tydliga spår efter strida forsar, som under
århundraden nött klippan. Den hårda graniten hade svarfvats till
käglor, hvilkas toppar syntes kalcinerade, vittnande om stark hetta
som plötsligt blifvit afkyld genom regn. Den klippiga bädden
af denna flod i Matongo-bäckenet utgjorde en verklig geologisk
genomskärning. Ytan bestod af väldiga rullstensblock, inbäddade
i växtmylla; härunder var ett omkring tre fot djupt lager af sand,
under sanden ett annat af grof småsten af qvarts, fältspat och
porfyr, omkring åtta fot tjockt, och under detta uppslammadt land.

Sju mil från Chiwyu ligga Mangura-byarna vid gränsen till
Ituru. Under dessa dagar hade termometern sällan stigit öfver
78° Fahr. (25,5 5° Cels.); flere timmar under dagen visade den
66° Fahr. (18,8 8° Cels.), medan under natten medeltemperaturen
var 63° Fahr. (17,2 2° Cels.). Kort efter det vi lemnat
Mangura borde vi hafva följt vägen å venster hand, hvilken genom
en skog skulle fört oss till Mgongo Tembo, der vi hade funnit
wangwanaer och wanyamwezier. Äfven upptäckte vi att vi
redan vid Kashongwa tagit miste om rätta vägen till Usukuma,
hvilken väg, såsom man sade oss, skulle föra oss till Utaturu
och derifrån till Mgongo Tembo. Men ehuru
Mangura-infödingarna eljest icke sågo vår härvaro med oblida ögon och alls
icke voro illasinnade, ville de dock ej visa oss vägen, hvilken
omständighet utsatte oss för en följd af motgångar, dervid vi
en gång voro nära att sätta till lifvet.

Sedan vi lemnat Mangura, kommo vi in i Ituru. Floderna
blefvo nu talrika, och de flöto alla mot norr; men ehuru 
landet är så väl vattnadt, är boskapen eländig och mager,
hundarna halfdöda af svält och får och getter se ut som benrangel.
Tvåfotingarna voro bättre. Bland de fåglar som på detta
område tilldrogo sig vår uppmärksambet antecknade vi
sporrvingad gås, små bruna, kortnäbbade änder med fint och läckert
kött, rödbenta styltlöparen, snäppor, tranor, hägrar, skedgäss,
papegojor och nötskrikor samt en stor, gråbrun fågel med korta ben,
snarlik en gås och ytterst skygg och svår att nalkas.

Språket i Ituru är fullkomligt skildt från det i Ugogo
och Unyamwezi. Utom stora boskapshjordar besitter nästan hvar
enda by en eller ett par starka åsnor. Medan wanyaturuerna,
samlade i grupper, nyfiket gapade utanför vårt läger, märkte jag
att de hade den besynnerliga vanan att rycka ut håren från ansigte
och armhålor. Då de voro mycket tillbakadragna, hade vi svårt
att vinna deras förtroende, ehuru vi på allt sätt försökte komma
på god fot med dem.

Izanjeh var vår nästa lägerplats efter Mangura och den
första ort i Ituru der vi stannade. Det ligger 5,450 fot öfver
hafvet.

När vi lemnade Izanjeh, angreps Kaif Halleck, som
framskaffade brefpåsen till Livingstone 1871, af andtäppa, och då vi
voro nödsakade att färdas långsamt, bad jag honom icke stanna
efter expeditionen, medan den tågade genom en så farlig
landsträcka. Men jag har märkt att sjuka sällan rätta sig efter
andras råd. Tvungen att hålla mig i fronten under dessa svåra
och pröfvande dagar, nödgades jag lemna eftertruppen åt Frank
Pocock, Fred Barker och de ledande wangwanaerna. Då mitt
åliggande hufvudsakligen skulle blifva att göra infödingarna
bekanta med vår expedition samt så mycket som möjligt söka
tillvinna den deras välvilja, kunde jag omöjligt veta hvad som
tilldrog sig i vår rygg, innan vi slogo läger samt Frank Pocock
och Manwa Sera afgåfvo sina rapporter till mig.

Ledsagad af en vägvisare, hvilken jag lyckats vinna,
nedsteg jag från toppen af en bergsrygg till det bäcken som bildas
af hvad de i Mgongo Tembo bosatta wangwanaerna benämna
Vinyata, men som vägvisaren med full säkerhet kallade Niranga.
Bäckenet är af oval form, omkring tolf mil långt och sex mil
bredt, i midten genomskuret af Leewumbu-floden, hvilken flyter i
v. n. vestlig riktning, hvarefter den snart förlorar sig mellan en
samling skogklädda berg. En mängd byar äro strödda här, och
då vi betraktade denna landsträcka från toppen af de 
omgifvande bergen, trodde vi den vara bebodd af ett talrikt och
välmående samhälle. På altonan samma dag, den 21 Januari 1875,
kommo vi till Vinyata.

Der fans intet vid synranden af vårt dagliga lif som den
räddaste och minst modige skulle kunnat anse båda olycka.
Enligt vår vana slogo vi imellertid läger på toppen af en sakta
sluttande höjd, mellan en skog och fälten nere i bäckenet.
Invånarna i den lilla by som låg oss nämrast flydde så snart de
fingo se oss, men vi förmådde dem slutligen återvända. Allting
lofvade en fredlig natt, ehuru vi begynte blifva oroliga för Kaif
Hallecks öde. Han hade ej synts till på två dagar. Några
trodde att han hade deserterat, men "trogne" desertera ej gerna
af en nyck och utan all anledning. Det blef derför nödvändigt
att stanna en dag i Vinyata för att skicka ut en trupp att söka
honom. Manwa Sera fick order att taga med sig fyra starka
karlar, af hvilka en var vår spejare och ypperlige detektiv
Kachéché, för att drifva upp den sjuke "brefbäraren från 1871".

Under Manwa Seras frånvaro voro Frank Pocock, Barker
och jag upptagna med att minska vår packning och kasta bort
hvarje sak som vi möjligen kunde undvara. Vi hade många
sjuka, tjugu hade dött och åttionio deserterat mellan kusten och
Vinyata!

När vi undersökte tygbalarna, upptäckte vi att flere af
dem voro våta efter de häftiga regnen i Ugogo, och för att
hindra dem från att blifva förderfvade var det nödvändigt, ehuru
opolitiskt, att hänga ut de särskilda tygstyckena att torka. Midt
under det vi voro sysselsatta härmed kom Vinyatas stora
trolldoktor <i>(mganga)</i> för att aflägga ett besök hos mig, medförande en
vacker fet oxe såsom fredsgåfva. Då det var den första vi erhållit
sedan vi lemnade Kitalalo, ansågo vi tilldragelsen såsom ett
lyckligt förebud, och jag ådagalade genom mitt hjertliga sätt mot
den åldrige att jag vore hugad återgälda hans vänlighet.
Han infördes i mitt tält, trakterades med mycket sött kaffe samt
några af Huntleys och Palmers bästa och sötaste biscuits,
hvarefter han erhöll till skänks femton tygstycken, tretio halsband
och femton yards messingstråd, hvilket var fyra gånger hvad
hans oxe var värd. Onyttiga saker, såsom tomma sardinlådor,
sopp- och köttdosor samt tomma konservburkar, förärades honom
slutligen efter hvart annat, då han bad om dem. Horisonten
tycktes nu klarare än någonsin, då han bad mig ingå
"blodsbrödraskap" med honom, hvilket jag genomgick med en hednings
hela orubbliga allvar. Då han omsider skulle gå, såg han mitt  
folk göra i ordning att expediera oxen och bad nu att han 
skulle återfå kreaturets hjerta. Medan han väntade derpå, märkte
jag med oro att han och hans följeslagare kastade dröjande
blickar på de till torkning i lägret uthängda tygstyckena.

Wangwanaerna fingo nu rationer för flere dagar i
ersättning för de umbäranden de måst underkasta sig i Uveriveris
busksnår och i det af hungersnöd hemsökta Ugogo, och vi
umgingos hela dagen mycket vänskapligt med infödingarna. Men
innan vi gått till hvila återkommo Manwa Sera och hans
spejare och rapporterade att Kaif Hallecks döda kropp, betäckt
med öfver tretio djupa sår, blifvit funnen i brynet af en skog
mellan Izanjeh och Vinyata.

"Det kan ej hjelpas, mina vänner", sade jag efter en stunds
öfverläggning. "Vi kunna sörja honom, men vi förmå ej
hämnas hans död. Gå och säg folket att de böra låta varna sig
af hans öde att inte våga sig för långt bort från lägret och
inte stanna efter karavanen, när vi marschera; och I, som ären
ledare och svaren för eftertruppen, bören ej en annan gång lemna
en sjuk att obeskyddad leta sig fram till lägret."

Nästa dag återkom trolldoktorn klockan 8 på morgonen för
att få en ny gåfva, och som han medhade omkring en kanna
sur mjölk, missräknade han sig ej häruti. Han fick äfven några
glasperlor åt sin hustru och sina barn. Vi skildes åt klockan
half tio, sedan vi skakat hand många gånger, såsom det syntes,
mycket belåtna med hvarandra. Icke ett ord sades åt någon
Vinyata-inföding om Kaif Hallecks mord, på det icke våra nya
vänner måtte misstänka att vi ansågo dem medvetna om eller
delaktiga i det grymma dådet, hvilket för visso skulle medfört
nya förvecklingar.

En halftimme efter trolldoktorns bortgång och medan en
mängd wangwanaer voro ute för att köpa säd samt andra gått
in i skogen för att samla bränsle, hörde vi krigsrop. Vi trodde 
det vara en uppmaning till fejd mot grannarna i Izanjeh eller
någon stam i öster och fäste föga vigt dervid. Men då dessa
egendomliga krigsrop, hvilka ungefärligen kunna återgifvas med.
"Hehu-a hehu", tycktes närma sig, samlade vi en liten trupp på
högsta punkten i lägret, afvaktande hvad komma månde, och
sågo snart en talrik skam infödingar, väpnade med spjut, bågar,
pilar och sköldar, visa sig på omkring hundra yards' afstånd å
en annan liten höjd utanför lägret. Vi anade då att de 
samlats för att angripa oss, ehuru jag ej kunde upptänka någon
anledning till missnöje eller klagomål, som borde orsaka denna
krigiska demonstration.

Jag sände två obeväpnade män till dem för att fråga hvad
de hade i sinnet och hvad denna tydligen fiendtliga skara hade
att betyda. Mina utskickade stannade halfvägs mellan lägret
och infödingarna, hvarpå de satte sig ned och bådo att två af
skaran skulle komma fram och hålla en shauri med dem.

Vid mina utskickades återkomst erforo vi att en af
wangwanaerna hade stulit mjölk och att infödingarna af detta snatteri
känt sig uppfordrade att "göra krig" <footnote>«Göra krig» är bokstaflig öfversättning af <i>fanya vita</i>. Att »slåss» heter
<i>pigana</i>, ett kort handgemäng; men <i>vita</i>, eller «krig», kan räcka i åratal.</footnote> mot oss. De utskickade
sändes tillbaka för att säga infödingarna att det var syndigt
och orättvist att göra krig för en så ringa förseelse, hvarjämte
de skulle anmoda dem att sätta ett pris på mjölken och låta
oss godtgöra skadan med en vacker gåfva. Efter någon
öfverläggning samtyckte motsidan härtill. En frikostig skänk af tyger
gjordes dem, och saken tycktes nu vara bilagd.

Men just som skaran höll på att fredligt skingra sig lyckte
en annan manstark trapp an från norr. En rådplägning följde,
till en början stilla och beskedligt; men der funnos en eller ett
par storordiga junkrar, som höjde rösten öfver de andras och
hvilkas högljudda, skarpa och befallande tonfall instinktmässigt
sade mig att deras egare skulle vinna slaget. Det låg en
stridslysten liflighet i deras rörelser, ett eftertryck i deras åtbörder
och en beslutsam, ilsken häftighet i deras hållning och sätt att
röra hufvudet som ingen kunde misstaga sig på. De syntes
gräla hårdnackadt med dem som tagit emot tyg för mjölken, och
de voro synbarligen färdiga att slåss med dem, om de gjorde
allvar af att draga sig tillbaka utan blodsutgjutelse.

Midt under allt detta kom Soudi, en yngling från Zanzibar,
springande. I närheten af högra armbågen satt ännu qvar ett
dallrande kastspjut, och en lätt skråma, liksom efter ett
förbiflygande spjut, syntes i hans venstra sida, medan ett ohyggligt sår
från en slungad klubba hade blottat pannbenet. Han berättade
att hans broder Suliman låg död nära skogen, vester om lägret.

Icke dess mindre beslöto vi att förhålla oss overksamma.
Vi voro starka anhängare af fördragsamhetens lära, ty det
föreföll mig då som om Livingstone endast dagen förut hade
undervisat mig deri.


"Varen tysta", sade jag; "inte ens för detta sista mord  
vill jag gripa till vapen; det blir tids nog, när de anfalla lägret."

Till Frank Pocock sade jag blott att han i all tysthet
skulle till hvar man utdela tjugu omgångar ammunition och
uppställa vårt folk å ömse sidor om porten, färdiga till utfall, om
infödingarna gjorde min af att angripa oss.

Den högljudt larmande hopen hade ej ännu blifvit sams
om hvad den borde göra, och möjligtvis kunde man hafva
lyckats afstyra fiendtligheterna, om icke Sulimans dråpare nu hade
skyndat till stället, stoltserande och med blod på händerna.
Detta gjorde slag i saken, och man ropade nu enhälligt att det
vore bäst att slåss med "de fega wangwanaerna och de hvita
männen, som tydligen bara voro qvinnor."

De ordnade sig hastigt, upphofvo höga härskrin, spände
bågarna och afsköto sina första pilar. Våra wangwanaer blefvo
oroliga, men jag hejdade dem. När wanyaturuerna icke märkte
något tecken till lif i vårt läger, trodde de förmodligen att vi
voro halfdöda af skräck och närmade sig dristigt på mindre än
trettio yards afstånd, då order gafs åt våra wangwanaer och
wanyamwezier, hvilka nu rusade ut och genom blotta häftigheten
af sitt utfall drefvo vildarna tillbaka 200 yards. Här fingo
wangwanaerna befallning att stanna och uppstäldes som tiraljörer.

Ännu dröjde vi att gifva eld. Vildarna, som icke fattade
denna utomordentliga fördragsamhet, framryckte ännu en gång.
Tolkarna tillsades att varna dem, det vi ej tänkte förhala tiden
längre. De svarade: "I ären qvinnor, I ären qvinnor. Gån,
frågen Mirambo hur det gick honom i Ituru" — hvarpå de
afsköto sina pilar. Först när vi funno att de voro allt för
ursinniga att fatta fördragsamhetens grundsats, gafs order att "gå
löst". En liflig sammandrabbning egde rum under en timmes
tid, hvarefter wangwanaerna återkallades till lägret, sedan
vildarna fördrifvits.

Under tiden arbetade Frank jämte sextio man, beväpnade
med yxor, på uppförandet af en stark förskansning, och när
wangwanaerna återkommit, beordrades de att bygga skyttekorgar
i alla hörn af lägret. Äfven afrödde vi marken på ett afstånd
af 200 yards kring lägret. Då natten inbröt, var detta tryggt
och fullkomligt i stånd att försvaras.                                          

Morgonen den 24 väntade vi tålmodigt i vårt lägen
Hvarför skulle vi anfalla? Vi voro nog olyckliga som det var, utan
att sjelfva förvärra vår belägenhet. Vi räknade blott sjuttio 

stridbara män, ty alla de andra voro sjuka, förskrämda bärare,
qvinnor, åsnedrifvargossar och barn. Sjuklistan var oroande, men
hur vi än bjödo till, förmådde vi ej bringa ner siffran.
Medan vi lifnärde oss från hand till mun på några få majskorn
om dagen, efter att en månad hafva stått på svältkur, var vår
belägenhet ej blott fortfarande ömkansvärd utan tycktes blifva
allt värre. Vi kunde derför med fog önska att vi ej måtte blifva
angripna utan i fred få lemna vårt läger.

Men kl. 9 förmiddagen framryckte fienden åter, förstärkt i
antal och med stegradt sjelfförtroende, ty de angränsande
distrikten i norr och öster hade uppbådats till "kriget". Detta
ord betyder nu ögonskenligen dagliga angrepp på vårt läger af
stundligen tillströmmande skaror, tills kanske äfven främmande
folkstammar i vester blifva inkallade för att utrota främlingarna,
medan vi under tiden äro instängda i vårt förskansade läger,
tills hungern tvingar oss att gifva oss för att sedan slagtas utan
förbarmande.

Vår ställning såsom utländingar i ett fiendtligt land är
sådan, att vi ej kunna existera såsom samfäld expedition på
annat sätt än genom att försvara oss till det yttersta och med
sådan kraft, att vi tvinga motståndaren att inställa
fiendtligheterna och lemna oss fött genomtåg till trakterna i vester.
Derför vänta vi tills infödingarna på nytt rycka fram mot vårt
läger, då vi skola drifva dem tillbaka såsom vi gjorde dagen 
förut. Inom en halftimme är vårt folk åter organiseradt i fyra
afdelningar om tio man i hvar, under särskilda anförare, medan två
andra afdelningar om tio man i hvarje bilda reserven och en annan,
äfven på tio man, qvarhålles för att försvara lägret. De få
order att framtränga i tiraljörkedja åt skilda håll genom det
fiendtliga landet och fördrifva infödingarna hvar de träffa dem till
ett afstånd af fem mil norr och öster, dervid några bergiga
höjder, hvilka utgöra fiendens mötesplats, utpekas såsom det ställe
der de böra stöta till sammans. Budbärare sändas med hvarje
afdelning för att bringa mig besked.

Venstra afdelningen, under ledaren Farjalla Christie, råkade
snart i oordning och dödades till sista man, med undantag af
budbäraren, som bragte oss underrättelsen derom och bönföll
att reserven måtte få rycka ut, ty fienden hade nu vändt sig mot
andra afdelningen. Manwa Sera afsändes följaktligen med femton
man och kom till platsen i lagom tid att rädda åtta af andra
afdelingen. Den tredje framryckte djerft men förlorade sex
man; den fjerde, under ledaren Safeni, uppförde sig klokt och 
manhaftigt, och så fort den tagit en by, tände den eld på den.
Men tio man som sändes till undsättning återvunno hvad den
tredje hade förlorat och understödde Safeni.

Omkring kl. 4 eftermiddagen återkommo wangwanaerna,
medförande oxar, getter och spanmål till bröd. Våra förluster
under denna dags strid utgjorde tjuguen soldater och en
budbärare döde samt tre sårade.

Morgonen den 25 väntade vi till kl. 9 förmiddagen, i
förhoppning att wanyaturuerna skulle inse dårskapen af att förnya
striden; men vi missräknade oss, ty de återkommo och, såsom
det tycktes, lika talrika som förut. Med några skarpa salvor
fördrefvo vi dem tredje dagen; men när wangwanaerna kommo
tillbaka, befalde jag dem rycka ut i sluten trapp och icke såsom
förut i afdelningar. Några af bärarna erbjödo sig att intaga de
soldaters plats som stupat dagen förut; vi kunde således ännu
visa fienden en front som borde ingifva respekt. Alla byar i
grannskapet brändes, hvarpå mina män fullföljde verket och
stormade den bergshöjd der wanyaturuerna förskansat sig samt drefvo
dem i brådstörtad flykt in i grannlandet, dit de ej följde dem.

Vi visste nu att vi skulle få vara i fred. Vi hade
återtagit några af de gevär vi förlorat dagen förut. När vi på
aftonen den tredje dagen räknade i hop vår förlust, funno vi
den utgöra tjugutvå man döda, tre sårade, tolf gevär som
förlorats och fyra lådor ammunition förbrukade. Inberäknade Kaif
Halleck och Suliman, hvilka blifvit mördade, utgjorde derför våra
förluster i Ituru tjugufyra man döda och fyra sårade, och som
vi hade tjugufem på sjuklistan, kan man tänka sig att det
kräfdes stora uppoffringar och mycken omtanke hos de öfverlefvande
för att ersätta dessa femtiotre man. Tolf bördor lades derför
på åsnorna och tio ledare fingo order att bära packning tills vi
anlände till Usukuma. Många persedlar af hvarjehanda slag
brändes upp, och morgonen den 26, strax före dagningen
återtogo vi vår afbrutna färd.

Expeditionen bestod denna dag af tre européer, 206
wangwanaer och wanyamwezier, 25 qvinnor och 6 gossar. Kl. half
10 förmiddagen slogo vi läger på ett ställe som kunde kallas
en naturlig fästning. Till höger och venster reste sig nästan
lodrätt tvänne bergväggar till en höjd af 100 fot. Bakom oss
sänkte sig en brant sluttning 400 fot djupt ned mot
Leewumbu-floden, så att enda ingången utgjordes af den trånga öppning
hvarigenom vi inkommit. Vi stängde skyndsamt porten med en
tjock vägg af ris och trädgrenar samt gingo fullkomligt trygga
till hvila.

Detta läger låg 5,450 fot öfver hafvet och omkring 10 mil
rakt vester om Vinyata. Å ena sidan hade vi den tätt
skogbevuxna dal genom hvilken den strida Leewumbu flyter fram.
Dess stränder stiga brant uppåt, stundom höjande sig till
enstaka, skogbevuxna berg. Från deras fot sträcker sig höglandet
i en storartad tafla af skogklädda åsar och dälder. Norr om
Leewumbu antaga bergen djerfvare former än i söder.

Den 27 i dagningen gingo vi öfver Leewumbu-floden, och
hela denna och följande dag gick vår väg genom en ståtlig
askskog omvexlande med egendomliga, smala slätter, hvilka
vid denna årstid bildade lika många träsk. Hvad som
dessutom karakteriserade denna trakt var ofantliga kala klippor,
resande sig dystert likt borgruiner i täta skogen, samt
bergknallar, bestående af stora block af splittrad granit, och väldiga
kullriga hällar af grå gnejs. En af dessa besynnerliga daningar
i denna del af Afrika har åt Mgongo Tembo gifvit namnet
"Elefantens rygg". Långt i söder finnes ett likadant berg, som
jag passerade under min första expedition; då höfdingen i detta
land utvandrade till Iramba, gaf han åt ett liknande berg i sitt
nya nybygge namnet af hans förra by för att påminna honom
om gamla och kända  ställen.

Den 29 anlände vi till Mgongo Tembo och gjorde
bekantskap med dess höfding, äfven känd under det fantastiska namn
han gifvit sitt nybygge, ehuru han heter Malewa. Han är strängt
konservativ, hatar allt nytt, påstår att unga män nu för tiden
äro för mycket begifna på resor och vill ej tillåta sina söner —
han har sexton stycken — att besöka Unyanyembé eller
Zanzibar, på det att de icke må tillegna sig dåliga vanor. Han är
en hjertlig, gladlynt man och from till lynnet, så vida man ej
retar honom. Han har nyss gått som segrare ur ett krig med
Rubuga-höfdingen Maganga, en af den beryktade Mirambos
bundsförvandter.

Jag hade till en början föresatt mig att söka undvika
Mirambo, men då jag snart fick erfarenhet om hans märkvärdiga
förmåga att vara allestädes, kunde jag ej inse huru det, om jag
gick stora sträckor ur vägen för honom, skulle blifva mig
möjligt att fullständigt genomföra de upptäcktsfärder jag föresatt
mig. Under min första expedition dödades några af mitt folk
i en fäktning med honom, och när jag med Livingstone
återvände till Unyanyembé, hörde vi omtalas huru han med
utomordentlig snabbhet öfverföll och slog sina fiender bland
arab- och negerstammar. Sedan vi lemnat Ugogo, hörde vi på denna
expedition dagligen talas om honom. Ena dagen framryckte
han mot Kirirumo, den andra var han någonstädes i vår flank
i Utaturu. Han krigade med Ituru och hade, efter hvad
höfdingen i Mgongo Tembo berättade, förlorat 1,110 man två
mårader innan vi höllo vårt intåg der. Mgongo Tembo, som hade
ett vaksamt öga på den fruktade höfdingens rörelser,
underrättade oss att Mirambo just nu befann sig framför oss och
kämpade med wasukumaerna. Mgongo Tembo sade vidare för att
gifva oss en förklaring öfver wanyaturuernas obefogade öfverfall
att vi icke borde hafva skänkt oxhjertat åt trolldoktorn från
Vinyata, emedan, sedan vi gjort oss af med denna blodspridare,
wanyaturuerna trodde att vi försvagat våra egna kroppar och
skulle blifva ett lätt byte för dem. "Wanyaturuerna äro röfvare
och söner af röfvare", sade han vredgad, sedan han lyssnat till
berättelsen om hvad vi upplefvat i Ituru.

Sedan vi tagit en två dagars väl behöflig rast i Mgongo
Tembo, der ökat vår styrka med åtta bärare och två vägvisare
samt känt oss lugnade genom gynsamma underrättelser om det
land vi närmade oss, intågade vi den 1 Febr. i Mangura i
Usukuma i närheten af en sällsam dal, der en skog af
solfjäderpalmer växte. Alla vattendrag vi denna dag öfvergingo hade
i sin strömfåra att uppvisa rullstensblock af granit, blå skiffer,
basalt, porfyr och qvarts.

Omkring sex mil vester om Mangura låg Igira, ett glest
nybygge med utsigt öfver Luwamberris storartade slätt, 4,950
fot öfver hafsytan. Det läger som vi slogo på denna slätt
befans ligga 4,175 fot högt. Tio mil längre bort, i närheten af
en stillastående liten sjö, utgjorde höjden blott 3,950 fot, endast
150 fot högre än Victoria sjön.

Ända till Igira trifdes den afrikanska asken, men när vi
kommo ned på slättlandet och höjden öfver hafvet minskades
till 4,000 fot, funno vi apbrödsträdet vara det utmärkande
draget i växtligheten; snart gaf dock detta vika för törniga akasior
och småväxta buskar, hvilka i sin ordning efterträddes af en
vidsträckt slätt af gulbrunt gräs.

Luwamberri-slätten — med sin bredd af nära fyrtio mil,
sin i fjerran åt n. n. v. förtonande längd, sin ringa höjd öfver
Victoria-sjön, de genom vattnet frätta sidorna af de ansenligare
höjder som omgifva den i öster och söder — synes i mina
ögon i uräldsta tider hafva varit en lång arm af den stora insjö
som nu tycktes blifva vårt fängelse för framtiden. Omkring
sexton mil från Igira rinner en liten, trögt flytande flod med en
nästan omärklig strömning mot norr; men ehuru den var
oansenlig, när vi gingo öfver den, varsnade vi i det höga gräset
spår som vitnade om att den under regntiden är nära en mil
bred och ansenligt djup. Flere <i>nullah</i>er, eller raviner, med
stillastående vatten befinnas, om man följer dem, hafva sitt utlopp
i den breda rännan.

Midt på den omätliga, vågräta slätten finnes en sällsam
höjd, likasom en skogkrönt ö, dit allt det villebråd hvaraf slätten
öfverflödar flyr under regntiden. Men vid tiden för vår
genommarsch ströfvade dessa djur i tallösa skaror öfver slätten —
giraffer, zebror, gnuer, bufflar, springbockar, vattenbockar, kuduer,
kaama-antiloper, vildsvin och flere varieteter af mindre antilop;
medan fåglar funnos i mängd, såsom ibisar, fältlärkor, fiskhökar,
isfåglar, sporrvingade gäss, änder, gamar, flamingoer, skedgäss
och tranor.

Med en sådan mångfald villebråd för ögonen är det lätt
att tänka sig att våra wangwanaer och wanyamwezier, hvilka,
med den tillökning i vår styrka vi vunnit i Mangura och Igira,
räknade 280 man, uppriktigt hoppades att jag måtte hafva tur
på den jagt hvaråt jag nu egnade mig, åtföljd af mitt trogna
faktotum Billali. En dag sköt jag en giraff och en liten
antilop; dagen derpå, i närheten af den skogbevuxna höjden på
slätten, fem zebror; och tredje dagen, vid vestra gränsen, sköt
jag två gnuer, en buffel och en zebra, hvarjemte jag fälde två
sporrvingade gäss, fyra perlhöns och fem änder. Kött nästan
ratades nu i vårt läger. Det tillagades på flere sätt; det
antingen stufvades, halstrades, stektes, stöttes eller torkades. Några
af wanyamwezierna buro, förutom sina 60 skålp, vägande tygbalar,
nära 35 skålp. torkadt kött.

Vid vestra gränsen af den gräsbevuxna slätten gingo vi
öfver Itawa-floden, en bred. men grumlig och af gräs uppfyld
ström, och slogo läger i en trakt, hvilken hufvudsakligen tycktes
framalstra apbröds- och mimosaträd. Efter några timmars marsch
vester om Itawa gingo vi öfver floden Goga, som flyter n. n. o.
mot Luwamberri-slätten. Här kommo vi till de längst i öster
framskjutna förposterna af en kedja af långa bergshöjder med
stympade toppar. Dessa berg, angenäma för ögat samt betäckta 
med vajande gräs och glesa dvärgbuskar, bestodo af blandad 
kisel och fältspat, hvilka på somliga ställen voro verlikalt men
på andra ställen diagonalt lagrade med en lutning mot nordvest.
Bergens sidor voro tätt öfversållade med lösa stycken af dessa
bergarter och deras fot betäcktes af ett lager af småsten. Slätten
nedanför hade i grannskapet af bergen att uppvisa vidsträckta
lagringar af samma bergart, som på sina ställen höjde sig öfver
jordytan i stora, flata hällar.

Den 9 Februari gingo vi öfver Nangas uttorkade flodbädd,
och dagen derpå anlände vi uppför en lindrigt sluttande terräng
till Seligwa, som rinner ut i Leewumbu, och sedan vi hade följt
den fyra mil, nådde vi den gästfria byn Mombiti. Här voro
vi ändtligen inne på Usukumas rika område, der den resande,
om han har resurser till sitt förfogande, aldrig behöfver frukta
att lida brist.

Alla den bördiga högslättens alster lades här för våra
fötter, och det måste erkännas att de ymniga förråd af säd,
bönor, potatis, ärter, sesam, hirs, grönsaker, meloner och diverse
slags trädgårdsfrukter, honung och tobak som vi fingo köpa i
Mombiti voro väl förtjenta af den ståndaktiga expeditionens
medlemmar. Det antal kycklingar och getter som vi här
slagtade var otroligt. Jag sparade icke på belöningar åt mina män
för de många utmärkta bevis på trohet de gifvit mig; och här
tillvann jag mig på nytt den smickrande benämning som tre år
förut gafs mig i Afrika — "den hvite mannen med den
frikostiga handen" —  "<i>huyu msungu n'u fungua mikono</i>".

Wangwanaerna och wanyamwezierna — män, qvinnor och
barn — gjorde sig nu glada dagar med hvad de erhållit,
d. v. s. i trenne dagar åto de så mycket de orkade; och det
utmärglade vidundret hungerns röst var ändtligen tystad. I
festlig glädje och ovanligt öfverflöd tillbragte vi tre dagar i Mombiti.

En frisk trupp af bärare hyrdes här för att skaffa det
tålmodiga folket någon lindring; och med återstälda krafter och
nytt mod samt reservförråd af delikatesser på våra skuldror,
fördjupade vi oss bland busksnåren i riktning å Monangah-dalen
och Usiha, alldenstund vi föredrogo denna kosa framför den
ständigt osäkra och farliga vägen öfver Usanda, Nguru och Masari.
Det berättades att Mirambo befann sig i grannskapet af Masari
och dök upp än här än der på vår väg lik ett fantom.

Under andra dagsresan från Mombiti dog Gardner — en
af Livingstones trogna följeslagare på hans sista resa — i ett
svårt anfall af tyfoidfeber. Vi förde hans lik med oss till
lägret, och sedan vi begraft honom, uppkastade vi ett stenrös
öfver hans graf vid ett vägskäl der den ena vägen ledde till Usiha
och den andra till Iramba. Hans sista ord voro: "Jag vet att
jag skall dö. Låt mina pengar (370 dollars), som stå hos Tarya
Topan i Zanzibar, delas lika. Ena hälften skall gifvas åt min
vän Kumah, den andra åt dessa mina vänner" — han pekade
på wangwanaerna — "på det de må hålla graföl." Till minne
af denne trogne kallade vi lägret "Gardners Läger".

Genom en från åsarna och den vågiga högslätten lindrigt
sluttande terräng kommo vi nu till Leewumbus breda, bruna dal.
Floden kallas här af wasukumaerna Monangah. Vid vadstället
var den vid denna årstid tretio yards bred, tre fot djup samt
hade en hastighet af cirka en mil i timmen, men märken högt
öfver dess nuvarande nivå antyda en betydlig stigning under
regntiden. Några af bergen på södra flodstranden visade samma
kiselblandade fältspatbildning som vi sett nära Gogo-floden. En
stor mängd girafter af betade topparna af dvärgakasian, men
landet var så öppet, att jag icke kunde komma dem nära.
Likväl lyckades jag fälla en enslig springbock under en
jagtutflygt som jag företog på qvällen.

Sedan vi lemnat Monangah, styrde vi kurs mot norr genom
en obanad trakt, der det var fullt af elefantspår,
noshörningsstigar och dypölar, fylda med grått, lerigt vatten. Fyra mil
från floden hade vi Kiriras bergstopp i v. n. v., Usunda i
nordvest, Wanhinni i n. n. v. och Samui i sydvest. En kedja af
bergskäglor löper från Samui till Wanhinni.

Sedan vi öfvergått en bergås, som i norr begränsade
Monangah-dalen, samt längs dess rygg styrt kosan mot vester,
kommo vi på morgonen den 17 Februari till östra Usiha. När
vi fingo i sigte infödingarnas kägelformiga kåtor, skickade vi en
af våra vägvisare för att säga dem att en karavan af
wangwanaer var i antågande samt bad dem om frid och ett välvilligt
mottagande. Men i hans frånvaro började en af
Unyamwezi-åsnorna skria förfärligt, hvilket nära på hade förorsakat
allvarsamt obehag. På ett af sina senaste plundringståg hade
nämligen den fruktansvärde Mirambo medhaft en Unyamwezi-åsna,
hvilken också skriade och, likasom de romerska gässen på
Capitolium, förrådde fienden. På grund häraf förklarade 
infödingarna envist, trots vår vägvisares kraftiga protester, att denna 
åsna också måste tillhöra Mirambo; och en stund sväfvade
mannens lif i fara. De fasttogo och bundo honom och skulle
troligtvis gjort processen kort, om icke byns spejare återkommit i
det samma, hjertligt skrattande åt den skräck den halsstarriga
åsnan hade förorsakat.

Usiha är början af en den vackraste, idylliska landsträcka
som slutar först vid Victoria Nyanza. Från loppen af en af de
hemlighetsfulla gråa klippmassor hvilka karakterisera den kan man
njuta af det outsägligt tjusande skådespelet af en skenbart oändlig
horisont. På alla sidor utbreder sig en omätlig cirkel, uppfyld
af egendomliga, fristående kullar, titaniskt uppstaplade massor
af slitna, hvassa klippor och uppstickande bergknallar, mellan
hvilka höjer och sänker sig i låga, långsträckta vågor en
grönskande, gräslupen slätt, der tusentals nötkreatur beta i spridda
små hjordar.

Liksom de utsvultna wangwanaerna smorde kråset under
kalasdagarna i Mombiti, så fråssade jag nu af utsigten öfver denna
vidsträckta, på kontraster och angenäma öfverraskningar så rika
slätt. Nyss kommen från Monangahs förbrända och törstande
slätter, var jag förtjust, som om jag egt en hexmästares trollspö
och omkring mig uppbesvurit Sussex' gräsbevuxna sluttningar
Jag satte mig afsides, på den högsta grå bergsklinten. Endast
mannen som bar mitt gevär fans i närheten, och han tycktes
alltid instinktmässigt förstå mitt lynne. Jag njöt derför ostördt
af den leende och skära taflan. Våra wangwanaers röster
framträngde då och då till mig, dämpade af afståndet; eljest kunde
jag, der jag satt, hafva inbillat mig att hela det ohyggliga
förflutna och det sköna närvarande vore blott en dröm.

Sedan den resande har tillryggalagt sina sex hundra mil
från hafvet till Usiha, skall han för visso, huru flegmatisk han
må vara, känna sitt bröst vidgas af välbehag, när han betraktar
detta löftets härliga land. Den ljufliga lukten af spädt gräs
uppstiger från slätten, väckande till lif landtliga hågkomster från
ens hembygd — om mjölk och ost och förstulet doppande i
gräddkrukor. Från de med häckar inhägnade byarna och de
omgärdade bomaerna hördes ända upp till mig de späda
kalfvarnas bräkande och kornas råmande, under det de längtansfullt
blickade åt byn; jag kunde se flockar af killingar och getter
samt får med vaksamma herdegossar i närheten — hela taflan
så idyllisk och fridfull, att hon rörde mig sällsamt.

Daggryningen den 19 Februari såg den vederqvickta
expeditionen slingra sig uppför och utför de vågiga betesmarkerna,
eskorterad af hundratals vänliga infödingar, som utbytte godlynt
skämt med vårt folk och skrattade högljudt och öfvergifvet för
att uttrycka sin glädje öfver att vi kommit till deras land.
"Kommen igen", sade de, när de vände om för att gå hem,
sedan, de följt oss tre mil på väg. "Kommen när som hälst;
I skolen vara välkomna."

Det var en verklig njutning att marschera med denna
vidsträckta utsigt å ömse sidor. Vi kände oss fria, och för första
gången erforo vi något af den herskarekänsla hvartill menniskan
säges vara född, men som det oaktadt varit oss främmande
på vår färd från hafvet till Usukumas gräsbevuxna slätter.
Under halfva vägen hade vi, syntes det mig, mödosamt banat oss
väg genom växtrikets lägre daningar — en fullt utbildad
jangals täta, outredliga snår — eller ock hade vi krälat oss fram
likt en här af myror, under det kusttrakternas, Luwamberri- och
Monangah-slätternas vanliga grässlag höjde sig som en skog af
bamburör öfver våra hufvuden. Uveriveris askskogar och af
resliga trädslag krönta bergåsar — vattnade af de kristallklara
strömmar och bäckar som utgöra de aflägsnaste tillflödena till
Egyptens heliga flod — ingåfvo oss icke en så mäktig,
obeskriflig känsla af frihet som de öppna, med kort gräs bevuxna
trakter i hvilka vi nu befunno oss.

En tämligen trogen föreställning om de vilda klippmassor
som gåfvo relief åt detta landskap, hvilket eljest torde varit
enformigt, kan fås genom fotografien af Wezis klippor. De äro
utom-ordentligt pittoreska genom sin väldiga massa och sina
sällsamma former, som på afstånd likna borgruiner eller forntida
byggnader.

En mängd byar funnos mellan Usiha och Wandui.
Sötvattenskällor välde upp öfverallt, särdeles från foten af de
urberg af granit hvilka likt väggar å båda sidor omgifva den
breda naturliga dalgången, vid hvars öfre ända ligger konungens
af Usiha hufvudstad, skuggad af härliga apbrödsträd och täta
<i>Euphorbia</i>-lundar.

På vår marsch från Wandui till Mondo den 20 Februari
hände det åter igen att de krigiska infödingarna togo oss för
Mirambos folk, men misstaget sträckte sig ej längre än till långa,
låga och välljudande krigsrop, upprepade af hundratals klara
röster, jemte en pantomimisk uppvisning af huru de skulle 
förgjort oss, om vi verkligen varit Mirambos män. Allt efter som 
Mirambo dyker upp i infödingarnas grannskap, synas de blifva 
oroliga och likasom besatta. Wanduierna och wasihaerna blifva
plötsligt förhexade, när de se sin boskap förskräckt fly undan
något lurande vilddjur, och vips höres ropet "Mirambo!
Mirambo!" och från hvar enda höjd upprepas det skräckinjagande
ropet, tills det fruktade namnet ljuder från Usiha till Usanda,
och från Masari i norr till Usmau. Två grannar börja, sedan
de fått klart för sig att det varit falskt allarm, slåss med
hvarandra, och midt under deras lilla fejd uppträder verkligen
Mirambo, farande upp likasom ur jorden, och öfverfaller dem båda!

Norr om Mondo, ända till Abaddi eller Baddi — stundom
äfven kalladt Abatti — sträckte sig landet vågigt, öppet och
fritt, likt en trädlös park, med knappast ett träd eller en enda
buske. Gräset var bara en tum högt. De klippkrönta höjderna
voro likväl ännu talrika. Alla vuxna ynglingar i Abaddi gingo
omkring spritt nakna, men qvinnorna voro klädda i styfva skinn
och halfgarfvacle kohudar. Det härliga parklandskapet
bokstafligen glänste hvitt af tallösa boskapshjordar och flockar af getter
och får.                                 

Följande korta prislista må tjena att illustrera detta
välmågans förlofvade land:

<table>
<td 5c><i>Pris i Abaddi:</i>
<td r>1  <td>oxe ..................   <td r>6    <td>yards      <td>tyg.
<td r>1  <td>get ..................   <td r>2      <td c>„         <td c>„
<td r>1  <td>får..................    <td r>2      <td c>„         <td c>„   
<td r>1  <td>kyckling...............  <td r>1 <td>perlband.
<td r>6  <td>kycklingar.............. <td r>2    <td>yards      <td>tyg.
<td r>40  <td><i>kubaba</i> mtama (durra)........    <td r>4        <td c>„            <td c>„
</table>

<table>
<td 5c><i>Pris i Ugogo.</i>
<td r>1  <td>oxe................ <td r>48    <td>yards <td>domestik.
<td r>1  <td>get................ <td r>12      <td c>„     <td c>„
<td r>1  <td>får................ <td r>10      <td c>„     <td c>„
<td r>1  <td>kyckling...........  <td r>5 till 10 <td 2>perlband.
<td r>6  <td>kycklingar......... <td r>12    <td>yards  <td>tyg.
<td r>40  <td>kubaba mtama...... <td r>16      <td c>„     <td c>„  
</table>
Byarna i denna del af Usukuma äro omgifna med häckar
af <i>Euphorbia</i>, hvars saft är mycket frätande; och om en droppe
stänkes på ett så ömtåligt organ som ögat, svider det nästan

outhärdligt. Min stackars tax, "Jack", miste totalt sitt ena öga.
da han en gång jagade en markatta i en af dessa häckar.

Vårt nästa läger var Marya, femton mil nordost från Mondo
och 4,800 fot öfver hafvet. Vi hade ännu i sigte den vackra,
vågiga slätten med sina klippkrönta höjder, sina boskapshjordar
och fredliga, välmående byar, men infödingarna här voro, ehuru
wasukumaer, det bullersammaste och oförskämdaste folk vi
ännu haft att göra med. En af höfdingarna envisades att öppna
dörren till mitt tält, der jag lagt mig att hvila efter den långa
marschen. Jag hörde tältgossarna göra honom föreställningar
men blandade mig ej i saken förr än höfdingen med våld trängde
sig in, då "Bull" och "Jack", som också njöto en väl förtjent
hvila, hastigt rusade på honom och höggo tag i hans händer.
Höfdingens förskräckelse öfvergick all beskrifning, så mycket
mera som han tycktes föreställa sig att den hvite mannen i tältet
blifvit förvandlad till två arga hundar. Jag befriade honom genast
ur hans mindre behagliga läge och förvärfvade mig sålunda hans
erkänsla och bistånd i att lugna de besvärliga och pockande infödingarna.                                                     

En marsch om sjutton mil åt nordvest genom en vattenfattig
snårskog förde oss den 24 till södra Usmau. Infödda resande
här i landet begagna hemmagjorda klockor af klotrund form,
med hvilka de, när de gifva. sig ut på vandring, anställa ett
förskräckligt, ehuru ej missljudande allarm för att väcka
qvinnorna till deras dagliga sysslor.

Resan till Hulwa i norra Usmau begyntes med att vi banade
oss väg genom en liten skog vid foten af några bergiga höjder,
hvilka vi tydligen kunde urskilja ifrån Marya, tretioen mil söder
ut. En hop markattor kantade deras toppar och blickade
föraktligt ned på den långa rad tvåbenta varelser som voro dömda
att bära bördor. Härpå kommo vi ned i ett vidsträckt och
folkrikt bäcken, hvari byarna med sina <i>Euphorbia</i>-häckar togo
sig ut som små gröna ringar. Stora massor af splittrade
granit-, gnejs- och trappstensberg sågos ännu med sina oregelbundna
former kröna höjderna.

Genom ett snarlikt landskap färdades vi till Gambachika i
norra Usmau, som ligger 4,600 fot öfver hafvet och fjorton mil
från Hulwa. När vi nalkades nybygget, sågo vi långt i norr en
skymt af Urirwis berg och i nordost af Manassa-höjderna, hvilka,
som infödingarna sade oss, bildade den stora sjöns stränder.

Morgonen den 27 Februari stego vi upp tidigt och spände     
våra senor för den långa marsch af nitton mil som slutade kl. 
4 eftermiddagen vid byn Kagehyi.

Vårt folk uppfattade lika flitigt som vi betydelsen af denna
dags marsch och kände lika djupt som vi européer hvad denna
slutliga resa till Kagehyi lofvade deras uttröttade kroppar. Lika
väl som vi, motsågo de många veckors hvila från sina mödor
och riklig tillgång på lifsmedel.

När hornet gaf signalen till
afmarsch, svarade wanyamwezierna
och wangwanaerna med ett
mångstämmigt hurra och högljudda rop;
"Ja visst, ja visst, om Gud vill";
och deras goda vilja var smittsam.
Infödingarna, som hade samlats i
stort antal för att åse vår affärd,
rördes deraf och uppmuntrade vårt 
folk genom försäkringar att sjön
icke var långt borta — "bara två
eller tre timmars väg".

<img id="3155">Unyaniwezi-bärare.</img>

Vi genomtågade bäcken och
dalgångar, öfvergingo bergås efter
bergås, passerade vattendrag och
uttorkade flodbäddar, drogo förbi odlade fält och genom byar
med stark lukt af att boskap fans der, förbi grupper af godlynta
infödingar, tills vi plötsligen, under det vi sväfvade uppför en
sakta stigande höjd, hörde hurrarop från förtruppen; och nu
visste äfven vi, som voro i eftertruppen, att främsta afdelningen
fått den stora sjön i sigte!

Frank Pocock gick rakt på tills han hunnit toppen af
höjdsträckningen. Han kastade en lång, omfattande blick på
någonting, svängde sin hatt och skyndade ned till oss med
glädjestrålande ansigte, i det han med ungdomens eld och lefnadsmod
entusiastiskt utropade:

"Jag har sett sjön, sir, och han är stor!"

Frederick Barker, hvilken blott med svårighet kunde rida
på en åsna, alldenstund han var sjuk och led af matthet efter
den långvariga färdens mödor, lyfte sitt hufvud och smålog
tacksamt mot sin kamrat.

Snart kommo äfven vi upp på höjden der expeditionen
hade gjort halt, och den första snabba blicken visade oss en

lång, bred vattenyta, som i det bländande solskenet liknade
smält silfver, ungefär 600 fot nedanför oss och på ett afstånd
af tre mil.

Ett närmare beskådande af den tafla vi hade för våra ögon
visade oss att den höjd på hvilken vi stodo sakta sluttade ned
mot den breda bugten, som kantades af en frans af gröna
bugande rör och glesa hindar af skugglika träd, strödda längs
stranden, hvarpå stodo flere små byar med toppformiga hyddor.
Nedanför dessa sträckte sig sjön likt en slätt af silfver långt
öster ut, bort till en gränslinie af mörkblåa höjder och berg,
medan flere små grå klippöar till en början gäckade oss med
en hägring liknande arabiska dhower med hvita segel.
Wanyamwe-zierna uppstämde jubelsången:

<poem>
Låtom oss sjunga, o vänner! resan är slutad;
Sjungom högt, o vänner, sjungom den stora Nyanza.
Sjungom alla, sjungen högt, o vänner, om den stora sjön;
Ännu en blick åt landet bakom, och vänden den sedan åt sjön.

För länge sedan lemnaden I era hemland,
Era hustrur och barn, era bröder och vänner;
Sägen mig: sågen I nånsin en sjö lik denna,
Sedan I lemnaden det stora, salta hafvet?

<i>Kör.</i>

Så låtom oss sjunga, o vänner! resan är slutad;
Sjungom högt, o vänner, om denna stora sjö!

Denna sjö är färsk, han är god och söt;
Ert haf är salt, duger icke att dricka!
Denna sjö smakar som vin för törstigt folk;
Saltsjön — usch! den gör folk sjuka.

Lyften era hufvud, alla, skåden omkring er;
Sägen mig, kunnen I se hans slut?
Sen, han sträcker sig månar bort,                                
Denna stora söta fárskvattenssjö.

Vi komma från Usukuma land,
Det gräsrika, boskapens, fårens och getternas land,
De tappres, de starka männens och krigarnas land;
Och sen! detta är den vidt bekanta Usukumas sjö.

I vänner, I bespottaden oss i forna dar.
Ah, wangwanaer! hvad sägen I nu!
</poem>
<poem>
I hafven sett landet, dess ängar och hjordar,                                       
Nu sen I ock den vidt bekanta Usukumas sjö.                                     

Kadumas land ligger rakt framför er;
Han är rik på boskap, på getter och får.
Hvite man är rik på tyger och perlor;
Hans hand är öppen, hans hjerta är fritt.

I morgon skall hvite man göra oss starka
Med kött och dricka, med vin och säd;
Vi skola dansa och leka från morgon till qväll,
Och äta och dricka och sjunga och leka.
</poem>

I ofvanstående ordagranna öfversättning har jag ej försökt
använda rim — lika litet som den unge vackre, kraftfulle
försångaren, hvilken med häpnadsväckande verkan föredrog de
välljudande stroferna. Ehuru diktad för tillfället, var sången
högeligen dramatisk, och när kören instämde, kom den bergen att
återskalla af ett vildt och sällsamt välljud. Lifvade af den glada
musiken, läto vi fanorna fladdra för vinden och begåfvo oss
långsamt utför sluttningarna ned mot Kagehyis fält.

<img id="3156">Utsigt af Kagehyi.</img>

På omkring en half mils afstånd från byarna öfverraskades
vi af att se hundratals krigare med fjäderprydda hufvudbonader
och väpnade från topp till tå nalkas oss i språngmarsch, 

derunder gifvande prof på sin färdighet i handterandet af båge och
pilar samt spjut. De hade först blifvit uppskrämda af det långa
tåg som kom utför höjden och trodde att vi vore den allestädes
närvarande Mirambo och hans följe; men ehuru de snart kommo
under fund med sitt misstag, ansågo de sig ej böra försumma
ett så godt tillfälle att visa sin tapperhet, hvarför de förnöjde
oss med detta frispektakel. Sungoro Tarib, en i Kagehyi 
boende arab, skickade äfven bud för att bedja oss vara välkomna
samt inbjuda oss att slå läger der, emedan Kaduma, Kagehyis
höfding, var hans trogne bundsförvandt.

<img id="3157" id="3157">Frank Porock.</img>

Inom kort hade vi hållit vårt intåg i den eländiga byn,
och Kaduma öfvertalades lätt af Sungoro att gästfritt mottaga
främlingarna. En liten toppformig hydda — omkring 20 fot i
genomskärning, illa upplyst och der det luktade starkt af ruttnande
organiska ämnen och hvars tak vimlade af djerfva råttor, som


med illvillig ihärdighet fortforo att kila in och ut ur sina bon 
i halmtaket samt springa öfver väggarna — uppläts åt mig till 
magasin. En annan liten hydda anvisades åt Frank Pocock och
Fred Barker såsom deras qvarter.

När vi om qvällen efter vår ankomst till denna ociviliserade
by vid Nyanza-sjön räknade öfver huru många mil vi färdats,
enligt mätning med tvenne pedometrar och fickur, fann jag att
de utgjorde en längd af 720 mil. Den tid som åtgått — från
den 17 November 1874 till och med 27 Februari 1875 — var
103 dagar, delade uti 70 marsch- och 33 rastdagar, hvaraf man
finner att vi i medeltal tillryggalade något öfver 10 mil om
dagen. Men som raster äro oundgängliga, skulle riktigaste sättet
att utröna färdhastigheten vara, om man inberäknade hela
marsch- och rastetiden och dividerade väglängden med det antal dagar
som  åtgått.  Detta  minskar  hastigheten  till 7 mil om dagen.

*
</chapter>
<chapter name="Sjunde kapitlet.">
<h1>Sjunde kapitlet.</h1>

«Burzah». — Rekryter hemförlofvas. — Kagehyi blir en medelpunkt för
handel. — En centralafrikansk drinkare. — Furst Kaduma. — Svikna
förhoppningar om bistånd. -— Båten klargjord. — Ingen frivillig. — Val af besättning.—
Åstad att kringsegla Victoria-sjön.

Morgonen den 28 Februari vaknade vi alle sammans med
en känsla af obeskriflig lättnad. Det var slut med våra
marscher, slut med hornsignalerna att rusta oss till en ny dags
ansträngningar, slut med vår ängslan för hungern — åtminstone
för en tid.

Vi européer stego ej upp från bädden förr än vid
åttatiden och funno då wangwanaerna och wanyamwezierna i sin
fulla längd ännu utsträckta på sina mattor eller getskinn och
fridfullt hvilande ut efter mödorna; och hade jag ej slutligen
sjelf gått ut i friska luften vid denna tid, befarar jag högligen
att Sungoro och Kaduma, hvilka för tillfället voro oskiljaktiga
vänner, skulle af grannlagenhetsskäl inställt sin morgonvisit
under förutsättning att jag väl behöfde några timmars
ytterligare hvila.

Kl. 9 hölls <i>burzah</i> (mottagning). Först kommo Frank och
Fred — nu fullkomligt återstälda från febern — för att helsa
mig god morgon och på samma gång lyckönska både sig sjelfva
och mig till det lugn vi nu hade i perspektiv. Dernäst
infunno sig wangwanaernas och wanyamweziernas ledare för att
uttrycka sin förhoppning att jag hade sofvit godt, och efter dem
expeditionens unga raska manskap; så kommo Kaduma och
Sungoro, för hvilka vi denna dag måste afgifva en berättelse om
resan samt meddela de sista nyheterna från Zanzibar; och
slutligen prinsessan jemte hennes förnämsta vänner — ty presentationer
äro lika oundgängliga i detta land Som i andra. Burzahn räckte
i två timmar, hvarefter mina gäster drogo sig tillbaka för att
sköta hvar och en sina göromål, hvilka jag upptäckte för
infödingama inskränka sig till pladder, förfärdigande eller
reparationer  af fisknät, yxor, kanoter, mattråg, bystängsel och hyddor,
och för vårt folk till att uppgöra planer för byggandet af egna
gräskojor, hvarigenom de tydligt uttryckte sin belåtenhet med
en längre vistelse vid Kagehyi.

Under det folket sålunda hade sina små husliga bestyr att
sköta samt Frank och Fred för dagen voro befriade från
tjenstgöring, hade jag mycket att beställa — taga observationer för
bestämmandet af Kagehyis läge och höjd öfver hafsytan; göra i
ordning papper, pennor och bläck för morgondagens rapport till
de tidningar hvilka utsändt: mig till denna aflägsna och afskilda
del af jordklotet; beräkna den tid som sannolikt blefve behöflig
för rasten i Kagehyi, till utrustning och klargörande af <i>Lady
Alice</i> för omkringsegling af den stora "Nianja", såsom
wasukumaerna kalla sjön. Det var äfven nödvändigt att förvissa mig
om landets politiska ställning innan jag lemnade hamnen och
lägret, så att jag kunde vara lugn i afseende på dettas säkerhet
under min tilltänkta frånvaro. Öfverslag måste dessutom göras
beträffande så väl den qvantitet tyger och perlor hvilka
expeditionen sannolikt behöfde medan jag var borta, som äfven det
belopp af tribut och gåfvor som tillkomme konungen af Uchambi.
Af detta rike är Kagehyi blott ett obetydligt område, och prins
Kaduma är nämnde konung underdånig och skattskyldig.
Korteligen, min egen personliga uppgift var ännu blott börjad, och
sidor skulle ej räcka till för en detaljerad skildring af den
mängd nya bestyr som hopade sig öfver mig.

Under eftermiddagen kallades de värfvade wasukumaerna
fram att erhålla afskedsgåfvor och nästan alla blefvo afskedade.
Derpå uppmättes 13 dotier<footnote>1 doti  =  4 yards.</footnote> tyg åt konungen af Uchambi och
10 dotier åt prins Kaduma; perlor utdelades i samma proportion
— dessa två potentaters och deras favoritgemålers förväntningar
blefvo sålunda fullt tillfredsstälda. Dessa vigtiga göromål kunde
ej affärdas såsom blott och bart småsaker, och de sysselsatte
mig äfven flere timmar under den andra dagen af vår vistelse i
Kagehyi. Imellertid uppfordrade mig wangwanaerna och
wanyamwezierna att bevisa min erkänsla för deras trohet mot mig
under färden, och följaktligen erhöllo så väl ledare som manskap
materiella bevis derpå. Förutom nya tyger till kläder och
perlor att derför köpa lyxartiklar hoppades de äfven att jag
skulle gifva dem kött till ett kalas; och i öfverensstämmelse med
deras billiga önskan blefvo också sex oxar köpta och slagtade
för deras räkning. Dessutom — enär en fest skulle blifva
temligen skral utan dryckesvaror — fördelades tjugu gallons <i>pombé</i>
(ett slags öl i tillstånd af naturlig jäsning). För att ytterligare
tillfredsställa möjliga önskningar och förväntningar utdelades tre
hela balar tyg och 120 skålp. perlor.

Den andra dagens afton belönades min frikostighet, då jag
såg den allmänna belåtenheten och från alla sidor hörde
försäkringar om aktning och förnyad trohet.

Frank och Fred blefvo ej heller glömda. De fingo
tilllåtelse att, utom dagaflöningen, så länge vi voro i lägret för
hvarje dag för egen räkning uttaga fyra yards tyg eller två
fundoer<footnote>1 fundo  =  10 halsband (<i>khete</i>).</footnote> perlor, hvilketdera de helst ville. Huru obetydligt
detta än må synas, motsvarade det likväl en gåfva af 4 shillings
i handpenningar om dagen. Ehuru de åto samma mat som
lagades åt mig, märkte jag dock att de läto sig väl smaka
åtskilligt som jag ej fördrog eller för hvilket jag ej hade aptit,
såsom jordpistacier, mogna bananer, pisanger och rostad färsk
säd. Fred Barker var synnerligen svag för sådant. Dessa extra
handpenningar användes äfven till att anskaffa en större
qvantitet mjölk, ägg, höns och ris af wasukumaerna och Sungoro.
Min dagliga spis under denna tid bestod hufvudsakligen af höns,
batater, mjölk, te och kaffe. Pocock och Barker varierade denna
diet med ris, hvarmed Sungoro försåg dem, samt med bröd af
majs och hirs.

Byn Kagehyi, belägen i Uchambi-området af
Usukuma-landet, blef efter vår ankomst en plats af stor lokal betydenhet.
Dit strömmade en ovanlig mängd af infödda handlande från alla
håll inom en omkrets af tjugu eller tretio mil. Fiskare från
Ukerewé, hvars purpurfärgade kullar vi sågo på andra sidan af
denna arm af sjön, kommo i sina kanoter med förråd af torkad
fisk; andra från Igusa, Sima och Magu, belägna österut från
oss i Usukuma, medförde maniok och mogna bananer; herdar
från Usmau, tretio mil söder om Kagehyi, sände sina oxar, och
stammarna från Muanza, historiskt ryktbart såsom den punkt
från hvilken Speke första gången såg den breda bugten af
Victoria-sjön, skickade hackor, jerntråd och salt, utom stora
förråd af batater och jams.


Berättelser om oss spredos fjerran omkring till de land
hvilka ligga utefter de stora stråkvägarna, ty vi befunno oss
nu i ett område som från urminnes tider varit ett sqvallrets och
den primitiva handelns land, och en ringa skara fridsamma
infödingar, vana vid resor, torde utan att blifva oroade kunna 
genomströfva hundratals qvadratmil i Usukuma. Men ehuru
Unyanyembé, och genom det samma Zanzibar, inom få månader
kunde erhålla tillförlitliga underrättelser om hvad vi togo oss
för, funnos dock i Kagehyis omedelbara grannskap landområden
dit handelsmän aldrig våga sig och till hvilka aldrig hann fram
den intressanta nyheten, att vid sjöns strand funnos tre hvita män,
hvilka påstodos vara högst älskvärda och umgängsamma.
Inbyggarna i det långt bort vid Tanganika-sjön belägna Ujiji kunde
undra huruvida vi kommit från Masr (Kairo) eller från Zanzibar,
men de i det på ringa afstånd härifrån, vid Speke-bugten
liggande Wirigedi kunde ännu förblifva i den djupaste okunnighet
om vår ankomst. Kejsaren i Uganda kunde spetsa öronen vid
den angenäma underrättelsen och hoppas på en snar visit, under
det man i Ukara-landet, på blott tjugufem geografiska mils
afstånd från Kagehyi, kanske aldrig finge höra ett ord om den
sällsamma tilldragelsen. Infödingarna i Karagwé och deras milde
herskare kunde möjligen få öfva sin skarpsinnighet på de
angenäma nyheterna och undra huruvida de i sin tur någonsin skulle
få se de hvita männen, och deremot kunde man i Komeh, 300
mil närmare oss, först åratal efter vår afresa få höra den
underbara händelsen omtalas. Förhållandet är nämligen att dylika
underrättelser endast spridas utefter stråkvägarna och ej tränga
fram till de land som till följd af ryktet om invånarnas vildhet
och afundsamma fiendtlighet mot främlingar äro afskilda från
gemensamma intressen och tilldragelser, äfven om de i sjelfva
verket skulle stöta intill områden der dessa intressen och
tilldragelser fritt afhandlas.

Sanningen tvingar mig att säga att prins Kaduma är en
äkta centralafrikansk drinkare — en man, hvars medfödda
älskvärdhet kan uppdrifvas till en ofantlig höjd, så framt den
nämligen stimuleras genom en aldrig sinande flod af pombé-öl.
Genom att ständigt tillfredsställa sin skötesynd har han redan
kommit till den ståndpunkt som karakteriseras af surögdhet,
sluddrande och rosslande målföre, hvarur en man kan ryckas
endast genom flere månaders absolut återhållsamhet. Under sina
nyktra ögonblick — ty jag kan ej säga timmar — hvilka 
infalla strax efter det han stigit upp om morgonen, låtsar han sig
hysa mycket intresse för sin ladugård och vara djupt öfvertygad
om vigten af att göra någonting i affärsväg, när helst tillfälle
erbjuder sig. Stundom kan han t. o. m. gå derhän att han
säger åt de äldste, ett halft dussin till antalet, att han just
nu hade någonting i kikarn — "men vi måste ha en shauri
först". De äldste, som nu blifva utomordentligt intresserade,
försöka få honom att tala och bemöda sig oupphörligt att
antaga denna visa, tankfulla, djupsinniga uppsyn som man ibland
kan se hos medlemmar af ett parlament, en kongress, en
riksdag o. d. "Men", säger då Kaduma, "kan en man arbeta, när
han är hungrig? Kan han tala, när han är törstig?" De äldsta
utbyta då listiga vinkar och nicka till bifall, hvarvid Kaduma
utbrister i ett hest skrockande — aldrig ett skratt — ty
Kaduma har en märkvärdig fallenhet för humor. Andra må skratta
åt hans torra yttranden, men han skrattar aldrig sjelf: han
skrockar.

Den stora krukan med skummande <i>pombé</i><footnote>Öl som infödingarna brygga af jäst säd eller groft mjöl.</footnote> frambäres
derpå af en naken yngling om fjorton eller femton år, hvilken
är synnerligt noggrann att sätta den rundbottnade krukan
stadigt fast i marken, på det hon ej må falla omkull. Bredvid
den samma placeras lika säkert Kadumas väldiga favoritbägare,
hvilken utgöres af en symmetriskt formad kurbits. Kaduma
sätter sig på en liten låg favoritpall och draperar sig i sin
flottiga mantel, under det de äldste taga plats på träspån,
yxskaft eller stenar. Den skummande krukan är i ordning
och den mörkhyade Ganymedes uppmärksam. Kaduma sträcker
trånande ut sin hand — det är idel trånad, ty Kaduma är
verkligen törstig — och knäböjande bjuder Ganymedes honom
bägaren mellan båda händerna. Pombén är islagen, nu fins
ingenting vidare som står i vägen för shaurin. Under den timme
som egnas åt förtärandet af pombén kan man säga att Kaduma
visar sig förståndig samt till och med intresserad af affärerna.
Derjemte inlägger han glädje, skämt och behag i hvad han
säger; stora planer antydas; handelsexpeditioner föreslås ända
bort till Ujiji; en utflygt till Unyanyembé och Zanzibar
tyckes vara föremål för hans allvarliga öfvervägande. Men ack,
pombén är slut! Kaduma går och lägger sig att sofva. Framåt
kl. 3 blir han åter en förnuftig varelse. Två eller tre krukor

tömmas mellan kl. 3 och 6 e. m., och slutligen raglar Kaduma
till sin bädd lik en sådan fyllhund som han i verkligheten är.
Ack, hvarför skola dygderna hos en af naturen begåfvad man
dränkas genom sådan omåttlighet! Hvarför skall ädel manlighet
besegras genom låga begär! Hvarför skall hjernan grumlas
genom sådan orenlighet!

Häraf synes tydligt, att ehuru prinsen af Kagehyi är en
välmenande och godsint menniska, sätter honom dock hans
svaghet ur stånd att göra mig den tjenst han sjelf erbjudit mig.
Han har lofvat ledsaga mig på min upptäcktsfärd på
Victoria-sjön! Med den kännedom jag eger om hans karaktär, torde det
dock böra betviflas huruvida hans afsigter kunna bringas i
verkställighet. Han har sagt mig att han besökt Ukerewé, Ururi och
Ugeyeya och ville nu för att lägga i dagen sin aktning för mig,
ställa sig sjelf till mitt förfogande. Att han ville visa sig
erkänsam mot mig var nog klart, men, olyckligtvis för mig, såg jag att
Kaduma ej skulle blifva klar inom tio dagar. Förhoppningarna
om hans bistånd och inflytande måste jag således uppgifva; och
då höfdingen ej kunde användas, blef det snart uppenbart att
ingen af hans folk heller kunde erhållas i och för
upptäcktsfärden. Utan denna kännedom om Kadumas lif och seder kunde
det dessutom hafva blifvit ytterligare ett ämne för fåfängt
begrundande, huruvida hans svaghet och omåttlighet eller hans
förskräckelse för den vidsträckta sjön voro de verkliga orsakerna
till hans motsträfvighet att åtfölja mig.

Prinsen kände till namnen på flere land eller byar — men
hvilka dessa voro, derom var jag då alldeles okunnig. Jag
började dock tro, att om hvarje namn han upprepade för mina
intresserade öron var rätta namnet på ett verkligen befintligt
land, så vore det sant att, såsom han försäkrade, sjön var så
vidsträckt, att dess undersökning komme att upptaga åratal.
Nästan alla wangwanaerna voro, medan <i>Lady Alice</i> klargjordes
för färden, fullkomligt öfvertygade om företagets storhet, då
prins Kaduma, hans folk, Sungoro och hans slafvar — hvilka icke
varit längre än till Ururi — skildrade en sådan färd för dem
med sina vidskepliga och grofva föreställningar om dess storlek.
På stränderna bodde, sade de, ett folk som var utrustadt med
svans; ett annat som dresserade ofantliga vilda hundar att
användas i krig; vidare en kannibalstam som föredrog
menniskokött framför hvarje annan föda. Sjön var så stor, att det
behöfdes år för att blott följa dess stränder, och huru många
skulle väl efter denna tids förlopp ännu vara vid lif? Derför
funnos, såsom jag väntat, inga som ville deltaga i
upptäcksfärden på den stora sjön. Dess andra strand tjenade, till följd af
sina högst obestämda konturer och de der boende stammarna
liksom det förvillande töcken af falska uppgifter hvarigenom vi
skådade den, blott till att stegra farhågorna hos mina män
beträffande de faror som väntade oss.

Inom sju dagar var båten i ordning och rustad att trotsa
sjöns anlopp. Förråd af mjöl och torkad fisk, balar med tyger
och perlor af hvarjehanda slag samt hvad som fans qvar af små,
nödvändighetsartiklar inpackades, och slutligen förklarades att
<i>Lady Alice</i> blott väntade på sin besättning.

"Vill någon följa mig såsom frivillig?"

En dödstystnad följde.

"Inte ens mot belöning och extra betalning?"

Åter samma tystnad; ingen enda ville det af egen böjelse.

"Men ändå måste jag resa," sade jag. "Viljen I låta mig
fara ensam?"

"Nej."

"Hvad viljen I då? Visen mig några modiga män som
fritt åtaga sig att medfölja sin herre rundt omkring sjön."

Åter tego alla. Då jag vädjade till dem en och en i
sender, fick jag till svar att de icke voro vana vid lifvet till
sjös; hvarenda en förklarade öppet att han var rysligt rädd för
vattnet.

"Hvad skall jag då göra?"

Manwa Sera sade:

"Herre, gör slut på dessa frågor. Befall era män. Allt
ert folk är era barn, och de skola inte vara er olydiga. Då
ni frågar dem såsom en vän, skall ingen erbjuda sin tjenst.
Befall dem, och de skola gå alle sammans."

Jag utsåg en ledare, Wadi Safeni — Safenis son —
och befalde honom att göra ett urval bland de unga männen.
Wadi Safeni valde män som icke hade någon erfarenhet om
sjölifvet. Derpå framkallade jag Kachéché, min detektiv, och
anmodade honom uppgifva namnen på de unga män som voro
vana vid lifvet om bord, hvarpå Kachéché upplyste mig, att de
unga vägvisare som jag först utvalt i Bagamoyo voro de enda
sjömännen bland expeditionens manskap. Sedan jag sökt bilda
mig en riktig föreställning om de yngre karlarnas duglighet och
förmåga, i den mån de under färden lagt dessa egenskaper i
dagen, uppgjorde jag en lista på tio matroser och en styrman, 
åt hvilkas trohet jag var villig öfverlemna mig sjelf och gods 
på färden utefter Victoria-sjöns kuster.

Sedan jag gifvit förhållningsorder åt Frank Pocock och
Fred Barker om en mängd saker beträffande expeditionens
välbefinnande under min frånvaro och genom en vald gåfva
förvissat dem om Sungoros och prins Kadumas ynnest, satte jag
den 8 Mars 1875 till segel och styrde öster ut längs
stränderna af den breda arm af sjön som vi först fingo i sigte och
hvilken från detta ögonblick till sin förste upptäckares ära kallas
"Speke-bugten".

*
</chapter>
<chapter name="Åttonde kapitlet.">
<h1>Åttonde kapitlet.</h1>

Till sjös. — Vi fånga en vägvisare. — Saramba förskräckt. —  Shimeeyu.
—  Pyramid-udden. — Ukerewé-ön. — Krokodilnästet. — Shizu-ön. — Flodhästar.
—  Ururi. — Goshi-udden. — Ön Bryggan. — Vulkaner. — U-go-weh. — Förräderi
i Maheta. — Naturtillstånd. — Sättet att behaga. — En natt i Uvuma. —
Skymfade af Wavumaerna. — Sändebud från Mtesa. — I «Kabakas» namn. —
Läger på Soweh-ön.

Ute på Speke-bugtens vatten! Himlen är molnhöjd och det
ljusgrå vattnet har blifvit askgrått; bergen äro kala och
söndersplittrade, och det med den dystra himlen harmonierande
landskapet är tyst och ödsligt, Mina män sucka tungt. De
ro såsom menniskor hvilka anse sig gå en säker undergång till
mötes; och då och då kasta de en bekymrad blick på mig,
liksom väntade de en befallning från mig att vända om. Deras
själ ängslas af onda aningar. Långsamt glida vi imellertid fram
öfver den sömniga, lugna vattenspegeln; långsamt passera vi
Lutari-uddens mörkgrå klippor, och ännu långsammare ro
båtkarlarna, när de skrofliga klipporna stänga utsigten till Kagehyi
och upptorna sina nakna, vilda massor mot dem.

Sedan vi rott fem mil, kommo vi till Igusa, ett nybygge
som torde vara trefligt nog under klar himmel, men som denna
eftermiddag hade samma dystra prägel som allt annat. Utan
tolk eller vägvisare styrde vi in i en liten vasskantad vik. En
fiskare med ett hår som liknade en tät svabb kom ned till
båten. Såsom det tycktes, hade han varit i Kagehyi några
dagar förut och igenkände oss nu. En närmare bekantskap var
snart inledd och slutade så, att han af våra löften om belöning
lät sig fångas att blifva vår vägvisare. Båtkarlarna voro nu
öfverlyckliga, ty det befans att vägvisaren, hvars namn var
Saramba, varit en af araben Sungoros roddare på hans
handelsresor till Ururi. Vi tillbragte en besvärlig natt, ty i vassen
vimlade det af moskiter och luften var kylig. Men med
Saramba till vägvisare hoppades vi på bättre  qvarter framdeles.

Sedan Saramba slutit sig till oss, fortsatte vi kl. 6 på
morgonen vår färd mot öster, hållande oss nära Simas stränder.
Klockan 11 friskade vinden till; molnen, som länge hopat sig
öfver synranden i nordvest, urladdade sig med en häftig by,
och taflan blef snart öfver all beskrifning vild. Vi höllo ut
från stranden och voro snart inne i det rasande elementets
fruktansvärda koas. Vinden jagade oss öfver de upprörda vågorna,
dervid <i>Lady Alice</i> flög framåt likt en otämd fåle, och piskade
vattnet till fradga och skum, som den vräkte öfver det
hjelplösa manskapet och båten. Med blott en trasa uppe, drefvo vi
hejdlöst framåt. Sällsamma små öar i närheten af Maschakka
blefvo nu ett föremål för vår fruktan, men vi kommo lyckligt
förbi dem och sågo Magus gråa berg i fjerran framför oss.
Båtkarlarna hukade ned sig mot vinden; Saramba satt
hopkrupen af förskräckelse och hade undergifvet betäckt sitt lurfviga
hufvud med sitt ländkläde. Zaidi Mganda, styrmannen och
jag voro de enda som visade sig öfver relingen, och våra för
enade ansträngningar behöfdes verkligen för att styra båten
öfver den vredgade sjön. Kl. 2 e. m. kommo vi i sigte af
Shimeeyu-floden, och sedan vi passerat tätt intill den lilla ön
Natwari, lade vi om i lä och styrde genom en lugn sjö in i
hamn, midt för inloppet till floden.

Nästa dag var vacker. Den under gårdagen vildt
upprörda sjön låg nu lugn som en spegel. Magus stolta berg
aftecknade sig med sina förbrända och trädlösa konturer klart
mot himlen. Midt emot dem, på omkring 1,300 yards' afstånd,
syntes Mazanza-höjdernas med småskog bevuxna toppar; och
mellan dem låg glittrande den breda och ståtliga vik, hvari
utmynnar Shimeeyu, Nilens yttersta sydliga tillflöde. Hela
längden af denna flods lopp, sådant det angifves på kartan,
utgör 300 mil, hvilket gifver Nilen en längd af 4,200 mil,
hvarigenom han blir näst den största flod i verlden. Viken har en
ansenlig bredd och smalnar sedan af till 400 yards, genom
hvilket utlopp Monangah, sedan den förenat sig med
Luwamberri-och Duma-floderna, under namn af Shimeeyu uttömmer sin bruna
vattenmassa i Victoria-sjön.

Sedan vi förvissat oss härom, fortsatte vi vår färd utmed
Mazanzas kust, som bildar östra stranden af Shimeeyu-bugten,
och seglade förbi Manassas ståtliga, skogbevuxna berg. Klockan
4 e. m. försökte vi lägga till i en liten vik men blefvo
bortkörda af en skara oförskräckta flodhästar, hvilka med
uppspärradt gap rusade mot oss. Som vi märkte att de voro för
talrika och djerfva, blefvo vi tvungna att fälla våra stenankar på
40 fots vatten, ungefär två mil från stranden.

Den 11 Mars kommo vi, sedan vi rott nästan hela dagen
med vinden stick i stäf, till östra ändan af Speke-bugten, som
här smalnar till omkring sju mil. A södra sidan utbreder sig
Manassa från Mazanza. med sin kustlinie markerad af en nästan
oafbruten höjdsträckning, omkring två mil inne i landet, här
och der omvexlande med kullriga höjder och berg, från hvilkas
fot en skogbevuxen sluttning sänker sig mot vattenbrynet.
Bugtens östra ända begränsas af det land som bebos af
wirigedierna eller, såsom Saramba kallade dem, wajikaerna. Vid
nordöstra ändan börjar Shashi, bestående af en grupp ofruktbara
bergshöjder, hvilka, då vi färdas vester ut längs bugtens norra
strand, sänka sig till en naken slätt. Ruana-floden utfaller längst
inne i bugten genom tvenne smala mynningar, omgifna af en
sank, skogbeväxt strand.

Den 12 fortsatte vi färden utefter Shashshis kust, en kal
slätt vid vattenbrynet kantad med vass och litet längre inåt
landet med mimosa; derifrån förbi Iramba, hvilket land
liknar Shashi, tills vi kommo till Pyramid-udden, så kallad på
grund af formen hos dess bergtoppar; men när vi styrde in i
viken, hvilken har sin största bredd vid Rugedzi-sundet, funno
vi att Pyramid-udden i sjelfva verket bildar sydvestra ändan af
en bergskedja. Bland de mest framstående föremål vi sett, då
vi stodo på Usmaus högland och läto blicken ila mot nordost,
var samma Pyramid-udde; men, såsom naturligt var, hade vi
då blott en dunkel föreställning om huru nära den låg sjön.

Nära udden ligger en grupp små öar, af hvilka den
största är Kitaro, der vi funno getter och boskap. Ehuru öboarna
afvinna jorden blott en knapp näring, hafva de anledning att glädja
sig åt att vara ur vägen för wajikaernas eller wirigediernas
periodiska plundringståg, en stam som förvärfvat sig ett
obehagligt rykte för längden af sina knifvar och sina tunga och
breda spjut. På en af dessa öar, hvilken var obebodd,
stannade vi för att koka vår middag. Ute från sjön såg den rätt
vacker och inbjudande ut — en enda massa af den dunklaste
grönska, hvaröfver reste sig en omkring 100 fot hög bergspets.
Då vi undersökte den, funno vi den bestå af en hop gigantiska
klippor, mellan hvilka växtmyllan gifvit uppkomst åt en 
ungskog, hvars yppiga grönska blef ännu ogenomträngligare för
solstrålarna genom en massa snyltväxter och lianer, som hade
sammanväft det hela till en grönskande skärm så tjock och tätt, att
jag sällan sett dess make. Under detta tak af i hvarandra snärjda
grenar och löf sjunker termometern till 70° Fahr. (21,11° Cels.):
utanför, i den brännande solen, stiger den till 115° Fahr.
(46,11° Cels.).

Om aftonen slogo vi läger på en liten ö midt i
Ukerewé-viken öster om den vackra Nifuah-ön, bebodd af en idog
koloni, som lyder under konungen af Ukerewé.

Från toppen af Nifuah kunde vi tvärs öfver Speke-bugten
urskilja de höga träd som skuggade vårt läger och Kadumas
by i Kagehyi. När vi gingo ned till sjöstranden, sågo vi intet
annat än de blåa, 600 fot höga berg, hvilka ligga tre mil
söder om Kagehyi, och då vi vände blicken mot norr, kunde vi
ej upptäcka något af den låga strand som genomskäres af
Rugedzi-sundet. När vi stodo nere vid stranden på Nifuah, kunde
vi förestält oss att Ukerewé var en ö, skild från fasta landet
genom ett två mil bredt sund; men när vi vände stäfven mot
norr, kommo vi efter ett par timmars rodd så nära, att vi kunde
se att fastlandets motsatta udde sammanhänger eller tyckes
sammanhänga med ön genom ett mycket lågt, med småskog bevuxet
näs af en mils bredd, hvilket följaktligen skiljer Speke-bugtens
vatten från den egentliga Victoria-sjön. Vid en ännu närmare
undersökning finner man dock att detta smala näs genomskäres
af en grund ränna, 6 fot bred och på somliga ställen blott 3
fot djup. Ehuru ytterst lågländ å ömse sidor, är marken
tämligen fast och hård men på sina ställen likväl af sumpig
beskaffenhet. På grund häraf ser man att kapten Speke bokstafligen
hade rätt, då han kallade Ukerewé en ö.

Den 13 fingo vi glädja oss åt en frisk sex knops bris,
hvarför det gick friskt undan, ehuru vi ännu höllo oss
tillräckligt nära Ukerewés strand för att kunna tydligen urskilja
vattenlinien. En blick på Ukerewé visade oss att det var mycket
folkrikt och stora sträckor deraf mycket odlade. Från Matembe
till Yambuyah löper en bergås af omkring 300 fots höjd öfver
sjön och ofvanför denna punkt är en djup inskärning som
kallas Ukwya, vid hvars vestra hörn vi finna en grupp holmar,
kallade Kiregi. Dessa äro ett tillhåll för en oräknelig skara
krokodiler, och ett bo som vi upptäckte här innehöll femtiåtta
ägg. Vid hvart annat steg jag tog, när jag gick rundt omkring
en af de vass-kantade små öarna, kilade ett exemplar af den
fula ödlefamiljen med hiskelig fart ned i sjön. Här var äfven
godt om flodhästar.

Härifrån seglade vi rundt omkring Bwirus kust, och sedan
vi lemnat Kuneneh-öarna omkring fyra mil till venster om oss,
satte vi kurs n. n. v. på Iranga-öarna, vid nordvestra ändan
af Ukerewé, hvarvid stranden hela tiden blott visade en låg,
skogbevuxen höjdsträckning. Sedan vi lemnat Irangara-öarna
bakom oss, kommo vi i sigte af Victoria Nyanzas omätliga
vattenyta, snarlik en ocean.

Sedan vi seglat förbi de små Kamassi- och
Kindevi-ögrupperna, dubblerade vi Masongas bergudde och sågo till höger om
oss, ända till Shizu-ön, en bred vik, begränsad af en
halfmånformig bergås, resande sig väl 300 fot öfver sjön och tätt
skogbevuxen, medan vi hade till venster den stora folkrika
Ukaraön — bebodd af en ytterst vidskeplig koloni, som sätter orygglig
tillit till trolldom och besvärjelser.

(Då jag nu lemnar blott ett geografiskt utkast till en
skil-dring af landen i den ordning jag besökte dem, jämte tillfälliga
notiser om vårt umgänge med infödingarna så som händelserna
passerade, uppskjuter jag med att orda vidare om vissa
Ukarafolkets plägseder till ett senare kapitel, i hvilket jag tänker
närmare beskrifva Ukerewé.)

Då vi rodde förbi Shizu-ön, sågo vi Majitas slättoppade
bergspets höja sig, väldig och stor, i öster. Den 16 Mars slogo
vi läger på en af fågelklipporna, omkring 3 mil från foten af
Majita, som antagligen reser sig mellan 2,000 och 3,000 fot öfver sjön.
Från Majitas nordliga hörn seglade vi i nordostlig riktning till
området Wye öfver en djup bugt, märklig endast för Usambaras
korta bergskedja, nedom hvilken på ömse sidor sträcker sig Shashis
sanka och nästan trädlösa slätt fram till Speke-bugtens vatten.

Från Wye seglade vi längs kusten af det folkrika Ururi.
Landet tycks vara väl odladt och byarna äro talrika. Några
Ururi-fiskare sade att vi skulle behöfva åtta år för att
kringsegla sjön! Talrika, bergiga öar, nästan alla vid denna tid
obebodda, ligga strödda utefter fastlandets kust, hvilken är så
inskuren med djupa fjärdar och vikar, att dess undersökning
kräfver stor uppmärksamhet och försigtighet. Natursceneriet är
ungefär det samma här som i Usukuma, nämligen svällande och
ojemna bergsträckningar, hvilkas sluttningar stundom hafva en
längd af tre eller fyra mil; oftare, såsom fallet är med nästan
alla landtuddarna, uppstigande med tvärbranta toppar omedelbart
från vattenbrynet. Öfverallt der bergåsarna resa sig småningom
och på något afstånd från sjön, tyckes landet vara synnerligen
lämpligt för odling, ty jag har lagt märke till att alla sådana
trakter voro tätt befolkade af Ururi-, Ukerewé-, Sima-,
Magu- eller Uchambi-stammar. De större öarna visade spår af att
hafva varit tillhåll för flyktingar, ty på flere af dem upptäckte
vi bananer och andra trädgårdsväxter samt förfallna kojor. Vi
styrde tvärs öfver viken till Ikungu och derifrån öfver en annan
till det pittoreska Dobo, beläget nästan midt emot Irieni.

Sedan vi i skymningen lyckats finna en ankarplats, beslöto
vi söka skydd under en af de från stranden utskjutande klipporna.
Vi hade förtöjt båten både för och akter, så att den icke af den
oroliga bränningen skulle vräkas mot skären, men vid midnatt
uppstod en östlig storm, som kastade sig öfver oss med hela sitt
raseri. Vi slungades med stor våldsamhet mot klipporna och skulle
tvifvelsutan hafva förgåtts, om icke årorna, dem vi såsom frihult
fastsurrat utanpå båten, hade skyddat dem. I det hällande
regnet och under rytandet af de ursinniga vågorna, som piskade
refvet, arbetade vi ihärdigt för att rädda oss, och lyckades
slutligen deri genom att ro öfver åt andra sidan.

Till det yttre är denna skärgård vid Ururis kust mycket
kal, vild och föga inbjudande; men i det inre af öarna finnas
stora sträckor odlingsbar jord, bevuxna med grönt gräs, och
flodhästarna, som i stor mängd anträffas i närheten af dessa
öde, gräsrika öar, finna här rikligt bete. Likasom stammarna
på fastlandet, synas dessa djur hafva sina respektive rågångar
och sina särskilda områden. Flodhästarna kring Victoria-sjön
äro dertill ett mycket stridslystet slägte, och en resande, som
ovarsamt nalkas deras tillhåll, utsätter sig för allvarsam fara.
De anstälde ofta jagt på oss; och som båten ej var konstruerad
för strid med dessa stora tjockhudingar, skulle en
sammandrabbning med dem blifvit olycksbringande för oss. Nybyggena i
Irieni ega stora boskapshjordar, men jorden synes ej odlas
i större skala. I detta hänseende tyckas inbyggarna likna de i
Unyamwezi boende watusierna, hvilka lefva blott på sina
hjordars mjölk och den spanmål de kunna skaffa sig genom dessas
försäljning.

Vi lemnade Irieni och nalkades Mori-viken. Som vi
misstänkte att en ansenligare flod utmynnade der, egnade vi 
synnerlig uppmärksamhet åt hvarje inskärning i dess ojemna kust:
men då vi kommit till en hög men liten ö vid dess östra ända
och bestigit dess största höjd, 150 fot öfver sjön, sågo vi att
floden var liten och att den kom från sydost. Denna ö var
rik på växter, ehuru den höll blott några hundra yards i
längd. Vild ananas, mimosa-arter, akasia, törnbuskar,
gummiträd, vinrankor, Euphorbia, lianer och spjutgräs frodades der
i rent af förvånande yppighet. Då vi färdades förbi Utiri,
märkte vi att infödingarna voro mycket intresserade af vår båt,
och några fiskare, som vi mötte, utbrusto i hejdlöst skratt, när
de sågo det egendomliga sätt vi använde att framdrifva den.
De gjorde godmodigt spe  af oss och tycktes genom sina
åtbörder antyda ringaktning för metoden, såsom icke jemförlig med
vrickning. Rodret och dess användning väckte äfven förvåning,
och då vi hissade segel, vrickade de hastigt sin väg, likasom
gripna af förskräckelse.

Sedan vi lemnat Utiris bergiga kust, fingo vi Schiratis och
Mohurus lågland i sigte, hvarförutom Ugeyeyas svarta
bergmassor syntes i öster på ett afstånd af omkring tjugu mil. Vester
derom reste sig, hög och dyster, Ugingo-ön. Gråa, klippiga holmar
ligga strödda utefter Schiratis kust; medan från stranden till en
längd af fem eller sex mil utbreder sig en långsamt stigande
slätt, hvars enformighet brytes hvarken af skog eller annan
växtlighet, tills landet öfvergår till en följd af oregelbundet formade
bergmassor.

Likadant är förhållandet ända till mynningen af en flod
hvilken infödingarna kalla Gori och som begränsar Ururi-landet,
På flodens högra strand vidtager det bergiga Ugeyeya, hvars
sydvestra ända bildar en i sjön utspringande udde.

Under regntiden är Gori en ansenlig och mäktig flod.
Den säges upprinna i nordostlig riktning, nära Kavi. Långt
in mot öster uppgifves landet, till ett afstånd af tjugufem
dagsresor, vara en sammanhängande slätt med enstaka låga
höjder och der vatten anträffas endast i gölar. Infödingarna
säga äfven att omkring femton dagsresor från sjön skall finnas
en trakt med "låga berg, hvilka uppsända rök och stundom eld
från sina toppar". Detta område kallas Susa och utgör en del
af Masai-landet. Alla försäkrade enstämmigt att ingen flod rinner
norr ut, utan att alla vattendrag under åtminstone tjugu
dagsresor utmynna i sjön. Der bortom ligger en liten sjö,
hvarifrån en flod går öster ut — såsom jag antager, Pangani.

Den 21 Mars passerade vi i lä — ty nordostlig vind
blåste från land — om Goshis mörka berguddar, hvilka i
början stiga brant upp ur sjön till en höjd af 900 fot och derpå,
dragande sig tillbaka derifrån, nå en höjd af 2,000 till 3,000
fot. Till venster om oss reste sig den höga, skogbeklädda
Ugingo-ön, hvilken sträcker sig långt mot nordvest. Tunna, blå,
ur djupet af dess skogar uppstigande rökpelare förrådde
närvaron af menniskor, sannolikt fiskare eller flyktingar från fastlandet.
Att döma af hvad jag såg af sluttningarna af denna yttersta
del af Ugeyeya, antager jag att en stor sträcka af denna del
är obebodd. Sedan vi dublerat den udde som ligger midt
emot Ugingo-ön, färdades vi åter mellan ett par obebodda öar,
och snart visade sig Wakunehs kupollika bergstoppar för våra
häpna blickar. Det intryck vi fingo af denna del af landet var
att herdar bodde der och att det var tätare befolkadt, ty
rökpelare uppstego litet emellanåt ur dälder och från skyddade
ställen.

<img id="3159">Ön Bryggan.</img>

Om qvällen slogo vi läger å ön Bryggan, så kallad efter
en naturlig brygga af basalt, som bildar en oregelbunden båge
af ungefär 24 fots längd och 12 fots höjd, under hvilken vi
kunde gå från ena sidan af ön till den andra. Ön är betäckt
af snår och högt gräs; och i bergsskrefvorna, der myllan var
ansenligt djup, växte flere ståtliga mangrove-träd. Höjden är
omkring 50 fot öfver sjön, och från toppen hade vi en präktig
utsigt öfver den i, dyster ödslighet rufvande Ugingo-ön och
Ugeyeyas höga, branta bergskedjor, med Wagansus och Wigassis


jämna slätter utbredande sig åt öster. I vester sträckte sig en,
såsom det syntes, ändlös sjö, hvars yta upprördes af en frisk
bris; och längre norr ut blånade i fjärran okända land, hvilkas
linier då och då brötos af kupolformiga bergstoppar eller skarpa
käglor.

Nästa dag kommo vi in bland en sådan massa öar, att vi
sågo oss tvungna att försigtigt hålla oss tätt utmed stranden.
Då vi närmade oss Nakidimo, varsnade vi att vattnets vanliga
klarblå färg förändrats till gulbrunt, och då vi sågo en liten
fjärd i närheten, kände vi oss öfvertygade om att vi upptäckt
någon betydande flod. Då vi kommit längre in i denna fjärd,
vidgade den sig, och för våra ögon upprullades nu en pittoresk
tafla af höjder och skogbevuxna sluttningar. Vi rodde oafbrutet
på tills vi hunno dess slut, men det vattendrag som här utföll
var oansenligt och silade sig genom ett vassbevuxet kärr. I en
timmes tid sökte vi förmå tre fiskare, som sutto i en kanot,
att komma till oss; men allt hvad vi kunde utleta af Saramba,
hvilken jag fruktar icke förstod dem, var att landet hette Ugoweh,
hvilket lät så likt <i>you go 'way</i><footnote>Ni gå er väg.</footnote>, att jag icke ville höra på,
det örat, tills infödingarna ropade ännu tydligare och
eftertryckligare: "U-go-weh". Imellertid var det alldeles klart att dessa
infödingar talade ett språk som vår vägvisare från södern icke
förstod riktigt. Vi fortsatte imellertid ifrigt vår undersökning
af de talrika inskärningarna ifrån Ugoweh till Nakidimofjärden,
i hvilken en betydande ström utmynnar. Flodhästarna voro
talrika och lika djerfva som i Speke-bugten.

Sedan vi åter kommit ut i Victoria-sjön, ankrade vi
omkring en mil från stranden på sex famnars vatten och funno att
der gick en ström med en half knops fart mot vester.
Klockan 2 e. m. hissade vi segel, och för förlig vind ströko vi med
god fart utefter en mycket folkrik och väl uppodlad kust. Det
var Maheta-landet, sade man oss, och det samma som vi haft
i sigte från toppen af ön Bryggan. Med bugtadt segel flögo
vi fram utefter Maheta-kusten, hvarest vi sågo en talrikare
befolkning och flere klungor af stora byar än vi sett annanstädes.
Vi ansågo att vi borde göra ännu ett försök att af infödingarna
få veta namnen på några af dessa byar och styrde i sådan
afsigt mot en vik på vestra kusten. Vi ankrade inom femtio
yards afstånd från stranden, der vattnet hade ett djup af

blott några fot. Ett halftjog infödingar, hvilka buro ringar af
små landsnäckor ofvan armbågen och ett perlband af samma
slag kring hufvudet, kommo ned på stranden. Med dessa
inledde vi ett vänligt samspråk, hvarunder de läto oss veta att
landet hette "Mahata" eller "Maheta" i Ugeyeya; men mera ville
de ej meddela oss utan att vi landstego. Vi beredde oss att
göra detta, men nu strömmade så många till, att vi nödgades
ro ut ett stycke igen tills de lugnat sig något och gjort rum
för oss. De tycktes tro det vara vår afsigt att ro bort på fullt
allvar, ty ur buskarna å ömse sidor om det ställe der vi hade
ämnat landstiga stucko plötsligt fram en sådan mängd spjut,
att vi hissade segel och lemnade dem att pröfva sin trolöshet
på folk som voro mindre försigtiga än vi. De narrade vildarna
samlades nu till öfverläggning bakom buskarna som växte på
stranden; och förmodligen trodde de att vi skulle passera tätt
förbi udden på norra sidan af fjärden, ty de jublade
skadegladt vid utsigten att göm ett godt kap; men sedan vi refvat
segel, rodde vi upp mot vinden så långt bort, att vi ej kunde
nås af vare sig båge eller slunga. I skymningen lade vi till vid
en liten ö, der vi förtöjde vår båt och tillbragte en lugn natt.

Från denna lilla ö seglade vi för förlig vind i
dagbräckningen mot den låga stranden, derunder vi törnade mot
ryggraden af en uppdykande flodhäst, som, skrämd af denna tunga
och sällsamma tingest på sin rygg, gaf oss en ursinnig knuff
och skakade båten, så att vi alle sammans trodde den skulle
gå i stycken. Sedan flodhästen på detta sätt gifvit sin
missbelåtenhet till känna, dök han åter upp några fot akter om
båten och vrålade högt sin utmaning; men som vi hade pröfvat
nog af hans oerhörda styrka, rodde vi undan det fortaste vi
kunde.

Klockan 10 f. m. befunno vi oss utanför Manyaras
bergskäglor och upptäckte att den höga och långsträckta bergudde
vi varskott allt sedan vi lemnade Maheta var Usuguru-ön, ett
annat, ehuru större motstycke till Ugingo. Genom en två mil
bred ränna seglade vi in uti Manyaras vik; i öster hade vi
detta lands pittoreska höjder, i norr Uganas slätt och i vester
Muiwanda samt Chagas långa, smala landtudde. Denna vik
bildar Victoria-sjöns nordöstligaste hörn, men främlingar som
färdas till lands skulle otvifvelaktigt taga den för en särskild
sjö, emedan Usuguru-ön, sedd från denna vik, undanskymmer
Chaga- och Manyara-uddarna.

Eftermiddagen den 24 Mars kastade vi, efter att hafva
tillryggalagt omkring sex mil från nordöstra ändan af viken,
ankar på ett afstånd från byn Muiwanda af omkring 100 yards.
Här träffade vi ett folk som talade Usoga-språket. Långa
diplomatiska förhandlingar mellan oss och infödingarna blefvo
nödvändiga innan vi kommo på vänlig fot med hvarandra, men
till slut förmå vi vildarna att i utbyte mot några af de
blå glasperlor som kallas mutunda gifva oss grönsaker och ett
får. Hvarken karlar eller qvinnor skylde sin nakenhet med
annan betäckning än ett kort förkläde af gröna bananblad, en drägt
som genom sin ytterliga enkelhet starkt påminde mig om Adams
och Evas fikonalöfkostym. En egendomlighet var det för öfrigt
hos männen att de saknade framtänder i öfver- och underkäken
samt hade hufvudet rakadt, på hvilket senare qvarlemnats blott
en oregelbunden kam i halfmånform på hjessan och öfver
pannan. Medan vi underhandlade, kom en präktig kanot, målad i
rödbrunt, roende förbi oss från vestra sidan af byn; men trots
våra högljudda kallelserop fortsatte främlingarna sin väg upp åt
Manyara-viken.

Sedan vi vederqvickt oss med det kött och de grönsaker
vi hade köpt, började vi den 25 färden utefter Victoria-sjöns
norra kust och voro, två timmar senare, inbegripna i samtal
med infödingarna i Chaga eller Shaga, hvilka underrättade oss
att konungen i Usuguru, Murambo, äfven herskade öfver Chaga.
Jag kunde ej få klart för mig huruvida Chaga är en landtudde
eller en ö; men jag tror att det finnes en smal ränna der
kanoter kunna gå fram — af samma slag som Rugedzi-sundet<footnote>Rugedzi är namnet på den smala vattenränna som skiljer Ukerewé från
fastlandet.</footnote>,
— hvilken skiljer Chaga från fastlandet. Mellan dess spets och
Usuguru-ön finnes ett omkring trefjerdedels mil bredt sund,
hvarigenom vi seglade till Fiskare-ön, der vi rastade för att
äta middag. Kl. 2 e. m. kommo vi efter en timmes rodd i
närheten af Nevi-ön, dit vi nödgades taga vår tillflykt undan en
våldsam nordvestby.

Vi hade knappast legat tio minuter för ankar förr än vi
sågo en kanot, vrickad af två man, dristigt nalkas oss från
Ugambas strand, som låg omkring half annan mil till höger
eller öster om oss. Med så vänlig stämma som vi möjligtvis
kunde ropade vi dem an, och efter en god stunds förlopp,
hvarunder de nyfiket granskade oss, läto de oss höra ljudet af sin
röst. Men ingenting kunde förmå dem att komma oss närmare
än omkring 100 yards. Under dessa våra fåfänga försök att
vinna deras förtroende närmade sig en kanot, hvilken till färg
och form liknade den som väckt vår beundran vid Muiwanda.
Dess stäf sköt upp i form af en böjd armbåge, från hvars
spets till den uppstående bakstammen var spänd en styf lina,
behängd med ett slags fint gräs, hvilket vajade likt en man, då
kanoten nalkades, trygg och djerf, framdrifven af fyrtio roddare.
Hälften af de män som sutto i fören sprungo upp, när de
befunno sig på 50 yards' afstånd från oss, och sedan de fattat
sina långa, tofsprydda lansar och sköldar, började de svänga
dem på ett hotande sätt. Då vi icke gjorde min af att sätta
oss till motvärn, närmade de sig försigtigt, och sedan de
kommit oss så nära som 20 yards, föllo de af och svängde akter
om oss under hotande åtbörder.

Slutligen bröto vi tystnaden och frågade dem hvilka de
voro samt hvarför de kommo till oss alldeles som om de hade
för afsigt att anfalla oss. Då de förstodo hvarken kingwana,
kisukuma eller kinyamwezi, försökte en af mina roddare kiganda,
hvaraf de tycktes begripa något litet; och på detta sätt inledde
vi ett samtal. De kommo oss nu litet närmare och slutade
med att lägga sin stora kanot långsides med vår båt. Vårt
lugna, fogliga sätt bildade en slående motsats till deras
oförsynta, skräflande och öfvermodiga hållning. Roddarna, af hvilka
hälften voro rusiga, lade med närgången frihet hand på allt
hvad de kunde komma åt. Vi smålogo allt jemt och visade oss
så milda och fridsamma som om vrede och missbelåtenhet aldrig
kunde få insteg i vårt hjerta. Vi voro så medgörliga, att vi läto
dem handtera oss med en frihet som de icke kunde fatta på
annat sätt än att vi voro så rädda, att vi fruktade för att
förtörna dem. Hade vi varit får, kunde vi ej sett menlösare och
frommare ut. Våra manhaftiga vänner, hvilka i sin ifver att
förolämpa oss knuffades och raglade om hvarandra, fattade nu
sina spjut och sköldar och började lalla en sång med at ruset
rossliga röster. Några grepo till sina slungor och kastade stenar
långt bort, hvaråt vi klappade händerna. Eldad af banan-vinet
och morsk af sången, blef en af dem djerfvare och gjorde min
af att sigta på mig, som satt tyst och uppmärksam i aktern
af min båt. Jag gjorde en afvärjande rörelse med handen.
Den svarte kanaljen tycktes med ens besatt af en nervös ilska
och slungade stenen öfver mitt hufvud, dervid ett högt, rusigt
skrän belönade hans djerfhet.

Då jag märkte att mildheten i mitt sätt ej hade åsyftad
verkan, tog jag min revolver och sköt snabbt ned i vattnet åt
det håll stenen blifvit kastad, och nu följde en sorglustig scen.
De djerfva, oförsynta sällarna sprungo, då de hörde smällen,
öfver bord och summo för brinnande lifvet bort mot Ngevi,
qvarlemnande sin kanot i vårt våld.

"Kära vänner, kommen åter, kommen åter!" ropade vår
tolk efter dem. "Hvadan denna fruktan? Vi ville blott visa
er att vi ha vapen lika väl som I. Kommen åter, tagen igen
er kanot; se vi skjuta den till er, så att I kunnen taga den."

Slutligen lockade vi infödingania tillbaka med leenden och
goda ord. De voro nu aktningsfullare i sitt sätt. De
skrattade, uppgåfvo rop af beundran och härmade pistolskotten:
"bum, bum, bum". Derefter skänkte de mig en knippa
bananer. Vi blefvo entusiastiska beundrare af hvarandra.

Under tiden nalkades ytterligare två stora kanoter, hvilkas
roddare också voro djerfva och oförsynta, ty de hade ännu icke
fått någon lexa. Dessa nykomlingar fordrade enträget att vi
skulle besöka deras konung Kamoydah. Vi undskylde oss. De
blefvo ännu enträgnare. Vi sade att det var omöjligt; de voro
främlingar och föga hyfsade. Om de ville drifva byteshandel
med oss, kunde de lasta sina kanoter och komma till Ngevi,
der vi gerna skulle gifva dem glasperlor och tyger för deras
varor. Tre andra kanoter sågos nu närma sig. Men vi sutto
fortfarande alldeles stilla, tåliga och fromsinta och väntade på
dem. De förenade rösterna af 130 infödingar gjorde ett
hiskligt larm, men vi uthärdade det med helgonlikt tålamod och
stoisk ståndaktighet — tills vidare. Vi höllo ut med stormen
af böner, blandade med vilda hotelser, tills jag instinktmässigt
kände att det började blifva farligt. Jag gaf då mina order
åt besättningen, och nickande åt stranden, låtsade jag gifva vika.
Nu blefvo infödingarna plötsligt tysta. Vi lyfte vårt stenankar
och togo till årorna, styrande kurs utåt öppna sjön och
konvojerade af de sex kanoterna. Några hundra yards följde vi
dem åt, hvarpå vi plötsligt hissade segel och pilsnabbt sköto
förbi dem. Vi föredrogo utsigten att färdas öfver den ödsliga
vattenrymden framför att sällskapa med de illasinnade fyllbultarna
i Ugamba.

Vi fortforo att segla en halftimme, och som solen nästan
var nedgången, kastade vi ankar på 75 fots djup. Vinden,
som hade blåst i häftiga byar från nordvest, mojnade plötsligt
af, ty i nordost hade himlen: länge sett hotande ut. Molnen 
tågade upp i tjocka massor från detta väderstreck samt insvepte 
i mörker Usugurus skogbeklädda sluttningar och bergshöjder,
hvilka blefvo nästan lika svarta som ett bårkläde af sammet,
medan sjön blef så stilla som om den förvandlats till glas.
Snart blef den hopade molnmassan taggig i kantema, och en
hotande kolsvart zig-zag-linie lopp genom dess centrum, hvilket
tycktes vara stonnens härd. Jag tillsade manskapet att komma
längre akter ut, och sedan vi fastgjort en dubbel lina vid
stenankaret, lagade vi i ordning hvar enda skopa och kanna att
ösa ut det hotande regnet med. Vinden kastade sig nu, liksom
ofvanifrån, med öfverväldigande styrka öfver våra nedböjda
hufvud, kämpande mot det motstånd den rönte, liksom ville den
trycka oss ned till botten af sjön; derpå återstudsande från
vattenytan, plöjde den upp henne i millioner små fåror.
Temperaturen föll till 62° Fahr. (16,6 7° Cels.), och samtidigt med
denna plötsliga kyla öste ned en svår skur af mycket stora
hagel, hvilka piskade oss ursinnigt och kommo våra tänder att
skallra. Härefter föll regnet i strömmar, medan de flammande
blixtarna efterfö]jdes af de förfärligaste åskskrällar jag kan
påminna mig någonsin hafva hört.

Regnet föll i så oerhörd mängd, att det behöfdes två man
vid hvarje del af båten för att hålla den tillräckligt läns att
kunna rida vågomas toppan Besättningen ropade att båten
sjönk — att om regnet fortfor att falla i sådan myckenhet,
ingenting kunde frälsa oss. Jag svarade blott med att bedja
dem raska på med skoporna.

Usugurus kolsvarta massa låg — såsom jag såg vid det
bländande skenet från blixtarna, hvilka flammade nästan hvarje
sekund — ännu framför oss, och jag visste derför att vi ej
drefvo allt för fort ut till sjös. Våra krafter voro helt och
hållet anlitade af att hålla vår af regnet piskade båt flott, och
manskapet var så ifrigt sysselsatt dermed, att det hardt när
glömde den kolsvarta, hemska nattens fasor. I två timmar
räckte detta ansträngande arbete, hvarefter vi, sedan vi lättat
våra hjertan med en suck af glädje, hvari äfven tacksamhet
blandade sig, halade vårt ankar om bord och genom mörkret
smögo oss till vestra sidan af Ngevi-ön, der vi, efter att hafva
gjort upp eld, torkade våra kläder och genomvåta kroppar samt
öfver en gryta varmt Liebigs köttextrakt låtsade skratta åt
våra utståndna vedermödor.


Den följande morgonen syntes allt omkring oss liksom 
pånyttfödt. Den ljusblå himlen var kristallklar, stränderna lyste
saftigt gröna, sjön glittrade som poleradt stål och luften tycktes
skänka oss nya krafter. Genomträngda af nytt lif, trädde vi ut
ur vår vilda löfsal af bambu och mangroveträd för att njuta af
en kärleksrik himmels öfverflödande håfvor, och folket lättade
sina tacksamma hjertan genom att högt och melodiskt sjunga
en af sina mest lifvande båtsånger.              

Medan vi i denna glada sinnesstämning rodde tvärs öfver
Ugamba-viken, varseblefvo vi i nordost en hög bergstopp, som
jag skulle tro vara fullt 3,000 fot öfver sjön. Af infödingarna
på Usamu-ön hörde vi att Marsawa skulle vara namnet på detta,
det mest i ögonen fallande partiet i det omgifvande landskapet.
Sedan vi på en liten ö mellan Usamu och Namungi tagit
meridianhöjden, satte vi kurs på den senare ön. Konsten att behaga.
har aldrig öfvats med sådan framgång som på Namungi. Ehuru
det var oss ganska svårt att vinna gehör, ansträngde vi dock
vår talang till det yttersta med alla dess nöjsamma variationer,
tills vår ihärdighet ändtligen belönades. En ung fiskare
skickades ut från stranden för att höra efter hvad vi ville, men den
olycksfågeln endast gapade på oss. Vi kastade en bundt
glasperlor öfver i hans båt, och se! — han förstod hvad det
betydde. Han ropade åt sina på stranden stående kamrater, hvilka
brunno af nyfikenhet att på nära håll få bese den underliga
båten med dess underliga besättning, hvaribland de sågo en
man som icke liknade någon annan man de någonsin hade sett,
hört talas eller drömt om.

Ett tjog kanoter, fulla med fredliga, fromsinta varelser,
kommo roende till oss, och alle sammans tiggde de om
glasperlor. Då vi sågo att de kunde lockas till ett samtal, läto vi
dem förstå, att om de gåfve oss lifsmedel, kunde de i utbyte
erhålla glasperlor i öfverflöd. Högeligen förtjusta, rusade de nu
i kapp till banan- och pisanglundarna. Vi voro så nära, att
vi kunde höra de tunga klasarna falla till marken för
infödingarnes machetes, och inom kort räcktes oss så många klasar,
att vår båt lätt kunnat sjunka, om vi hade köpt allt. Sedan
vi inlastat tillräckligt förråd af bananer, höns och ägg och sött
<i>maramba</i> (bananvin) för tre dagar samt utletat namnen på
åtskilliga öar, uddar och mera framstående berg, ville vi fortsätta
vår färd. Men infödingarna, på hvilka vår frikostighet gjort
ett starkt intryck, ville ej tillåta oss resa innan vi firat vår
bekantskap genom några dugtiga klunkar af deras välsmakande
vin. Wangwanaerna skulle varit förtjusta, om de fått tillbringa
många dagar i slikt kalasande, men Victoria-sjön hade en lång
kust, vi kunde ej alltid räkna på gynsamma vindar och hade
en mängd vänner i Usukuma, hvilka kunde blifva oroliga, om
vi voro borta för länge. Vi hissade derför segel och följdes
ett godt stycke till vägs af omkring tretio kanoter, bemannade
med glada, menlösa varelser, öfversvallande af lefnadslust och
uppsluppen glädtighet.

Detta var i sanning någonting värdt att skåda. Vår för
upptäcktsfärd rustade båt, med sitt segel hissadt och bogserande
omkring tretio kanoter, hvilkas roddare alle sammans voro
rusiga och med den mest förekommande beredvillighet bjödo vår
besättning hålla till godo med deras vin tills de alla befunno
sig i den gladaste sinnesstämning — detta vore väl värdt en
omständlig skildring, men utrymmet nödgar mig vara kort. Sedan
våra godlynta vänner gjort oss sällskap några mil, blefvo vi
ändtligen af med dem, och styrande tvärs öfver sundet till den
midt emot belägna ön Neygano, ströko vi utefter dess med skog
rikligen bevuxna stränder. Då vi urskilde en djup vik längre
bort i vester, seglade vi dit och kastade ankar nära östligaste
udden af Uvuma, ungefär 150 yards från byn Mombiti.

Hade vi känt bättre till wavumaernas karaktär, skulle vi
antagligen haft föga lust att besöka deras kuster; men då vi
icke hade någon aning om deras vildsinthet och voro ifriga att
fullgöra vårt värf, vidhöllo vi vår föresats att komma i
beröring med denna stam. Imellertid voro vi nog försigtiga
att icke blindt kasta oss i fara genom att taga för gifvet att de
flesta vildar vore ett menlöst och vänligt slägte, som aldrig
kunde falla på tanken att förnärma eller göra främlingar något
ondt — och denna försigtighet räddade sannolikt våra lif.

Sedan vi samtalat en stund på afstånd, närmade sig
wavumaerna, så att vi fingo köpa bränsle till att laga vår mat,
hvarför vi betalte dem frikostigt. Vi hoppades kunna få dem
att äfven sälja lifsmedel åt oss — icke egentligen derför att
vi voro i behof af sådana, utan derför att vi sålunda finge en
anledning att fortsätta bekantskapen och komme i tillfälle att
närmare studera deras skaplynne och seder samt få veta hvad
de kringliggande byarna och orterna hette. Vi fingo många
besökande, hvilkas manliga, välvuxna gestalter fängslade vår
uppmärksamhet, men ingenting kunde förmå dem att låta oss
köpa några lifsmedel.

Vi brydde oss derför icke om att besvära dem vidare
men skärskådade dem deremot med lika stort intresse som de
oss. Synbarligen voro de, att döma af den trygga belåtenhet
hvarmed de betraktade oss, i hög grad sjelfförnöjda varelser.
Deras kanoter vitnade fördelaktigt om hvad de i den vägen
kunde åstadkomma, och afbildningar med åtföljande beskrifning
deröfver skola lemnas i det följande.

Kusten fortlöpte i djerfva, oregelbundna konturer och var
öfverallt klädd med den yppigaste växtlighet samt en mängd
resliga träd, mellan hvilka syntes bananlundar, som genom sin
ljusgröna färg stucko bjert af mot skogens mörkare löfverk.

Den följande natten var stormig. I solnedgången sjönk
temperaturen till 70° Fahr. (21,n° Cels.), och vinden var
mättad med ett kallt duggregn. Som vårt läge var allt för litet
skyddadt, flyttade vi vår ankarplats till mynningen af
Munulufloden, och detta i sista laget, ty vinden växte till kultje, och
kultjen, som föregicks af en kortlifvad by, medförde en
hagelskur. Då vi måste tillbringa natten här, betäckte vi båten med
ett segel, under hvilket besättningen sof, medan den ofta aflösta
vakten nödgades hålla skarp utkik. Hela den långa, mörka
natten var blåsten fortfarande lika stark; båten stampade och
knakade, regnet föll i strömmar och störtsjöarna öfversköljde
oss ofta, så att vi ej fingo någon ostörd ro.

På morgonen hade vinden bedarrat, och de tunga, tröga
vågorna slumrade. Sedan vi lagat vår frukost och med en
portion varm buljong på Liebigs köttextrakt värmt våra frusna
lifsandar, fortsatte vi färden utefter Uvumas södra kust omkring
kl. 8 f. m.

Då vi lemnade Mombiti-viken, voro vi tvungna att passera
en med högt gräs bevuxen landtudde, dit vi sågo en stor skara
infödingar rusa åstad för att intaga fördelaktiga ställningar.
Under det vi långsamt närmade oss udden, gingo några bland
vildarna ut på klipporna och vinkade åt oss att komma
närmare. Då vi villforo deras önskan så till vida, att vi närmade
oss några fot, ropade de någonting åt oss, och strax haglade
en skur af stenar omkring oss. I det samma vi åter grepo
till årorna, rusade en skara fram ur sina gömställen med slungor,
hvarmed de kastade sten på oss, och träffade båten och
rorgängaren, som satt strax bredvid mig. För att förekomma
vidare skada afsköt jag blixtsnabbt min revolver mot
infödingarna, dervid en af dem stupade, hvarpå de andra afstodo från
att fortsätta fiendtligheterna och retirerade in bland det höga
gräset, och sålunda fingo vi i fred fortsätta vår färd.

Sedan vi ånyo närmat oss stranden, fullföljde vi vår
undersökning af de talrika bugterna och vikarna. Ön reste sig
med branta, gräsbevuxna, trädlösa sluttningar till en höjd af
omkring 300 fot öfver sjön. Boskapshjordar funnos i mängd,
och flockar af getter betade på höjdernas gröna sluttningar.
Byarna voro talrika men oinhägnade och bestodo blott af några
få hvälfda hyddor, hvaraf vi drogo den slutsatsen att
wavumaerna äro ett stridbart folk, som utan svårighet kan försvara sig.
Sjön låg nu lugn som en dam, inga moln syntes någonstädes
vid synranden och från den stålblå himlen brände solen med
äkta tropisk glöd. Men luften var ej klar; en lätt, i hettan
dallrande dimma uppsteg ur sjön, hvarför öar på knappt fem
mils afstånd togo sig dunkelt, och otydligt ut.

Sedan vi kommit in i sundet mellan den bruna, gräslupna
Bugeyeya-ön och Uvuma, höllo vi oss midt i det samma för att
kunna bestämma läget efter kompassen. Ur en liten vik midt
emot oss på Uvumas strand sköt nu en riktig flotta af kanoter,
hela tretton stycken, ut i sjön. Infödingarna i de främsta
kanoterna höllo upp för våra ögon en handfull batater. Vi
upphörde nu att ro men refvade dock icke seglet, hvilket med
den lätta vind som då blåste dref oss åt vester med en fart af
omkring en half knop i timmen.

Wavumaernas kanoter fingo lägga sig långsides med oss,
och vi sågo då att infödingarna voro fullt väpnade med spjut
och sköldar. Vi erbjödo dem flere slags glasperlor för de
batater de medfödde, men de tillbakavisade allt med en åtbörd
af förakt, och hela deras beteende öfvertygade oss snart om att
de bemannat sina kanoter för helt andra ändamål än byteshandel.
Dessutom hade de ej mer än tjugu batater, och dessa befunno
sig, eget nog, i den främsta kanoten. Det föreföll oss sällsamt
att de som voro i den främsta kanoten uppförde sig mycket
hofsamt, ehuru de sade sig obenägna att sälja; men då deras
kamrater kommit fram och lagt sina kanoter framför vår båt,
så att vi icke kunde komma vidare, läto de masken falla.
Wavumaerna, som nu kände sig modiga genom öfvermakten, blefvo
först högljudda, derpå oförskämda och slutligen allt för
närgångna. De bemäktigade sig det ena efter det andra med en
bakslug behändighet, som tog i anspråk hela vår
uppmärksamhet för att gissa deras afsigter, och medan vi i fören hade
fullt upp att göra med det oförsynta packet framför oss,
företogs bakom oss vid aktern en lyckad kupp, hvarom vi ej hade
någon aning. Vägvisaren Saramba fick emellertid ögonen på
tjufven, och då jag på hans uppmaning såg mig om, ertappades
den gynnaren på bar gerning. Jag kände mig nu öfvertygad
om att wavumaerna kommit så manstarka endast i afsigt att
bemäktiga sig hvad de trodde skulle blifva ett lätt byte, och
att deras manövrer icke afsågo något annat än att förvirra oss
och afleda vår uppmärksamhet. Jag vinkade derför åt dem med
handen att de skulle aflägsna sig och gaf samtidigt mitt folk
order att klargöra årorna. Härigenom tvungos de att visa hvad
deras egentliga afsigt var, och detta gjorde de genom att oförsynt
lägga hand på årorna och hindra mina män att ro. Antingen
voro vi fria, eller voro vi det icke. I fall vi ännu voro fria
män, i stånd att välja vår frihet, måste vi ega rätt att utan
hinder fortsätta vår färd på sjön. Voro vi åter icke fria män,
borde vi först afväpnas. Jag fattade mitt gevär och tecknade
ännu en gång åt wavumaerna att aflägsna sig. Med ett högt,
föraktfullt rop grepo de sina sköldar och spjut och beredde sig
att slunga de senare. Nu var skyndsamhet af nöden, om vi
ville rädda oss, och jag aflossade derför ett skott i luften öfver
deras hufvuden, och då de veko undan, tillsade jag mitt folk
att ro af alla krafter. Wavumaerna bildade nu haie å ömse
sidor om oss, på omkring tretio yards' afstånd, och slungade
sina spjut, hvilka besättningen undvek genom att kasta sig ned
i båten. Infödingarna i kanoterna akter om oss klappade
triumferande i händerna och visade mig ett stort knippe
mutandaperlor, som stulits ur båtens akter. Jag fattade mitt
repetergevär och sköt på allvar till höger och venster. Vilden med
perlorna vände benen i vädret, och den djerfvaste bland de
närmaste angriparna gjordes oförmögen till strid. En kula från
det stora geväret, hvilket jag nu efter vattenlinien riktade mot
ett par bland kanoterna, genomborrade dem från bord till bord,
hvilket tvang deras manskap att tänka på sina sjunkande
farkoster. Nu kunde vi obehindradt fortsätta vår färd in i
Napoleon-sundet och undersöka Ripon-fallen<footnote>En mera detaljerad skildring af denna del af sjön skall lemnas längre fram,
ty vi besökte Riponfallen tre särskilda gånger, och den sista fotograferade vi dem.</footnote>. Vi slogo läger å
en obebodd udde af Usoga, i närheten af fallen; och den 29
Mars foro vi öfver sundet och seglade utefter kusten af Uganda 
mellan talrika öar, af hvilka de största äro tätt befolkade.          

På Kiwa-ön hvilade vi dagen öfver och blefvo mycket
hjertligt mottagna af höfdingen, som sände bud till Keréngé-ön
tre mil derifrån för att köpa bananer och några krukor
maramba-vin åt <i>kabakan</i> Mtesas gäst, som han sade. Då det
var första gången på tjugutvå dagar som vi nu bodde hos
infödingar, sedan vi lemnade Kagehyi, firade vi, som sig borde,
vår ankomst bland vänner.

Med höfdingen till vägvisare och följeslagare färdades vi
följande dagen till Ukafu, hvilket område styrdes af en ung,
vacker och högväxt <i>mtongoleh</i>, och för denne bugade sig nu
höfdingen öfver Kiwa-ön såsom om han haft en mäktig herre
framför sig. Den unge mtongolehen låtsade visserligen det
varmaste intresse för oss och var frikostig på löften; men sedan
vi väntat ett helt dygn, funno vi att hans artigheter, ehuru
förbindligt sagda, icke mättade våra hungrande magar och togo
afsked af honom, dervid han bedyrade sin skyhöga beundran
för oss och med flytande tunga försäkrade att han tänkte till
vår ära anordna stora festligheter.

Jag blef högst förbluffad, då jag till fullo genomskådade
den  fulländade skicklighet hvarmed vi blifvit dragna vid näsan.

"Kan detta verkligen vara Central-Afrika," sporde jag mig
sjelf, "der man finner sådana fulländade adepter i konsten att
lura folk? Endast för två dagar sedan befunno vi oss bland
uppenbara vildar, der hvar mans hand höjdes hotande mot
främlingen. I närmaste grannland finna vi ett höfligt och
förbindligt folk, som låtsar den varmaste beundran för oss men
är lika ogästfritt som någon hotellvärd i London eller New York
mot en utblottad gäst!"

I en liten by vid Buka-viken funno vi dock att vi hade
misstagit oss i vårt omdöme. Mtongolehen inbjöd oss här till sin
by, dukade upp ett gästabud åt oss af nysilad mjölk och
filbunke, mogna, läckra bananer, killing, batater och ägg. Han
afsände äfven ett ilbud till kabakan Mtesa för att förkunna att
en främling ankommit till hans land, och han gaf på samma gång
för oss sin afsigt till känna att icke släppa oss förr än han
stält oss ansigte mot ansigte med den store eqvatorial-afrikanske
herskaren, i hvilken vi, såsom han leende försäkrade oss, skulle
finna en vän, under hvars beskydd vi kunde sofva tryggt.

Ännu en dag stannade vi för att njuta af Buka-höfdingens
rikliga välfägnad. Min beundran för landet och folket tilltog
allt jemt, ty hvarje timme visade man oss någon ny smickrande
artighet. Landet stämde väl öfver ens med folket, och Afrika
torde svårligen kunna uppvisa många intressantare naturscenerier
än det landskap som kärleksfullt famnar Buka-viken. Från den
med bugande vass kantade stranden upp till bergens högsta
toppar var allting grönska — i olika skiftningar. Det ljusgröna,
prydliga <i>matete</i>-trädets bladskrud bildade en vacker kontrast mot
den mörkare grönskan hos de olika slagen af fikonträd; den gratiösa
bananens sidenglänsande bladkrona öfverskyggades af luftiga massor
af tamarindens bleka löfverk, medan rundt omkring och deremellan
de af kreatur öfversållade betesmarkerna sträckte upp mot
höjderna sin smaragdgröna matta. I fria, dristiga och dock vackra
linier slöto bergen sin ram kring taflan, än svällande upp i
fylliga, rundade konturer, än krökande sig för att i sin famn sluta
en praktfull bananlund, än djerft utskjutande i tvära, stupande
berguddar, än åter vikande tillbaka i en följd af ståtliga platåer,
hvilka öfvergå till regioner som ännu ingen hvit mans fot
trampat, Nedanför en by gick en låg, med kisel beströdd strand
likt ett slingrande ljusgrått band mellan sjöns mörkare grå yta
och en bananlunds saftiga grönska. Jag drömde mig plötsligt
hafva blifvit arfvinge till ett rike, som jag ärft med gudomlig
och mensklig rätt; åtminstone erfor jag någonting af den bröstet
vidgande känsla som arftagare till stora, skuldfria gods torde
röna och tillskref denna ovanliga förnimmelse ett anfall af
ypperlig matsmältning samt en fri, otyngd lefvers jemna verksamhet.

Belåtna och lätta om hjertat, omhuldade af menniskor och
natur, färdades vi den 2 April vidare utefter den vackra kust
som skiljer Buka-viken från Kadzi-viken och gjorde vid
middagstiden halt i byn Kirudo, der vi rönte samma gästfria
mottagande som föregående dagen. Vi kortade med flit af våra
dagsresor, så att kabakan måtte i tid få underrättelse om vår
ankomst.

Just då vi ämnade bryta upp nästa morgon, varseblefvo
vi sex vackra, fullt bemannade kanoter, hvilka svängde om
en udde. I förstone trodde vi att det var en ny
kapareflottilj utsänd att hindra vår resa, men när jag betraktade dem
genom min kikare, såg jag att flere infödingar, hvilka sutto midt
i farkosterna, voro hvitklädda likasom våra wangwanaer, och
våra vägvisare från Uganda, bland hvilka befann sig vår 
gästfrie värd från Buka, sade oss nu att det var kabakans folk.
Då de kommo oss närmare, sågs befälhafvaren iföra sig sin
högtidsskrud. Han påtog en med perlor utsydd hufvudbonad,
hvaröfver långa hvita tuppfjädrar svajade, samt ett snöhvitt,
långhårigt getskinn, medan en från axlarna nedfallande mantel
fulländade kostymen.

Midt i Kadzi-viken möttes vi, och en mycket ceremoniös
helsning egde rum. Befälhafvaren var en ståtlig, kraftfull ung
man på tjugu år eller så omkring; och sedan han hoppat öfver
i vår båt, böjde han knä för mig och framförde sitt ärende på
följande sätt:

"Kabakan skickar mig med många salaam till er. Han
hoppas lifligt att ni skall besöka honom, och han har slagit läger
vid Usavara för att befinna sig i närheten, då ni landstiger.
Han vet inte från hvilket land ni kommer, men jag har i en
särskild kanot med mig en snabb budbärare, hvilken inte skall
hvila förr än han underrättat kabakan om att ni är i antångande.
Hans moder drömde för några nätter sedan en dröm, och i den
drömmen såg hon en hvit man på sjön komma hitåt i sin båt;
och hon sade det åt kabakan, och se — ni har kommit! Gif
mig ert svar, att jag må afsända budbäraren.
<i>Twiyanzi-yanzi-yanzi</i> (tack, tack, tack)!"

Som den unge befälhafvaren, hvilken hetta Magassa, förstod
kiswahili, sade jag honom och hans folk fritt och öppet
alltsammans; och sedan jag slutat, öfversatte Magassa hvad jag
sagt till kiganda, och budbäraren återvände genast. Imellertid
bad mig Magassa enträget att jag skulle stanna hos honom blott
denna enda dag, så att han finge gifva mig prof på sitt lands
gästfrihet och jag måtte känna mig nöjd med honom, då jag
trädde inför kabakan. Mitt folk övertalade mig att samtycka,
och vi rodde till byn Kadzi. Nu framstod Magassa i all sin
glans. Hans röst ljöd befallande till det 182 man starka följet;
till och med fjädrarna i hans sällsamma hufvudbonad vajade
stoltare, och han bar sin mantel med värdigheten hos en
romersk imperator. Sedan vi landstigit, var Magassas käpp i
ständig rörelse. Kadzis underhöfding tvangs till obetingad
lydnad för hans vicekonungsliga myndighet.

"Skaffen hit stutar, får och getter, mjölk och edra bästa
och mognaste bananer samt stora krukor maramba och låten
den hvite mannen och hans båtfolk äta och röna Ugandas
gästfrihet. Skall en hvit man träda inför kabakan med tom mage?
Se, hvad hans kinder äro bleka och infallna! Vi vilja se, om
vi inte kunna visa honom större välvilja än hvad hedningarna
ha visat honom."

Två stutar och fyra getter, en korg med fullmogna,
smältande bananer och fyra tvågallons krus maramba framdukades
nu åt oss, och erkännas måste att vårt folk gjorde full rättvisa
åt detta utomordentliga gästabud. Magassas följe var ej heller
utan förråd. Hela landet var i deras våld de slagtade tre
stutar för egen räkning, skuro ned så många bananer de behagade
och gjorde en razzia bland hönsen, allt enligt Magassas trankila
och allernådigaste tillåtelse att de skulle se sig till godo.

"Ett underligt land," tänkte jag, "der en hel provins kan
tvingas att lyda en sådan inbilsk pojke och storskräflare som
denne Magassa, blott kabakans namn nämnes och antagligen
med hans goda minne."

Vi hade ej ännu sett mycket af Uganda. Vi visste ej
huru oinskränkt kabakans myndighet var, men en pinsam
misstanke började gro hos mig, att nämligen det vidsträckta land
som hyllade hans makt blef i hög grad misshandladt; och
beklagande att det arma folket måste utstå så hård medfart för
min skull, gjorde jag mitt bästa att hindra Magassa från allt
för öfverdrifna utpressningar.

Dagen derpå seglade vi ut ur Kadzi-viken, anförda af
Magassas följe. Vi styrde kosan öfver Bazzi-viken, från hvars midt
vi hade utsigt till gamla Sabaganzis bergtopp, ett fyrkantigt
taffelberg, från hvars spets Magassa sade att vi kunde se hela
Murchison-viken och Rubaga, en af kabakans hufvudstäder.
Klockan 10 förmiddagen dubblerade vi Muvwo-udden och seglade in
i Murchison-viken. Inloppet är omkring fyra mil bredt och har
ett naturligt försvar i den höga, kupolformiga Linant-ön, belägen
mellan de båda motliggande landtuddarna Muvwo och Umbiru.
Sedan vi lemnat Muvwo söder om oss, hade vi obehindrad
utsigt öfver detta ståtliga vatten, som har sin största bredd,
omkring tio mil, mellan Soweh-ön och Ukumba, medan dess största
längd, från Linant-ön till Monyono-viken, der Mtesa har sina
favoritkanoter liggande, ej kan vara under fjorton mil.

Enligt Magassas önskan slogo vi läger bakom Soweh-ön,
på östra sidan om Murchison-viken, hvarifrån vi dagen derpå
skulle bryta upp till Usavara, kabakans jagtby.
<chapter name="Nionde kapitlet.">
<h1>Nionde kapitlet.</h1>

En utomordentlig monark. — Jag examineras. — Afrikansk «drift». —
Mtesa, Ugandas kejsare. — Beskrifning af Mtesa. — Flottrevy. — Ankomst till
den kejserliga hufvudstaden. — Mtesas palats. — Ett förtjusande land. — Jag
sammanträffar med en hvit man. — Öfverste Linant de Bellefonds. —
Omvändelseverket. — Ett stort missionsfält. — Angenäm dag tillsammans med öfverste de
Bellefonds. — Uppbrott.

Det obetydliga vi fingo veta om förhållandena i Uganda,
genom landet mellan Soweh-ön, Murchison-viken och Kiwa-ön
nära Ukafu-viken, öfvertygade oss om att vi skulle komma att
göra bekantskap med en ovanlig höfding och ett ovanligt folk.
Vi förestälde oss dem lika vidt skilda från Uvumas barbariska
sjöröfvare och östra Usukumas vilda, hetlefrade folk som
engelsmännen i Indien äro olika sina medundersåtar af Afridi-stammen
eller de hvita amerikanerna de halfciviliserade Choctaws<footnote>Nordamerikansk indianstam, hvilken sedan 1837 fått sig boplatser anvisade
på indianområdet. Dessa indianer äro flitiga åkerbrukare, hafva ett ordnadt
kommunalväsen och goda skolor.                                                          <i>Öfvers. anm.</i></footnote>. Om
Kiwa-öns invånare visade en så hög grad af belefvenhet, ehuru
de voro så långt aflägsna från hofvet i Uganda, om mtongolehn
af Ukafu så skickligt kunde förställa sig, om höfdingen af Buka
kunde visa en så välvillig och tillmötesgående gästfrihet och
kabakans befallningar så hastigt utfördes af sändebudet Magassa
och höfdingen af Kadzi, hvad skulle man då icke kunna vänta
sig vid sjelfva hofvet, och hvilken man måtte icke då denne
kabaka vara!

Sådan voro våra betraktelser, då Magassa i sin präktiga
kanot styrde ut från Soweh-ön, under det hans lille slaf på sin
trumma ackompagnerade roddarnas brummande sång.

Vid en jemförelse med vår ödsliga färd från vårt läger i
Usukuma rundt alla de bugter och vikar hvarpå den stora sjön

har ett sådant öfverflöd utgjorde de fem präktiga kanoter som
gingo i rad framför vår båt och eskorterade oss till
eqvatorial-Afrikas stora potentat ett skådespel som lofvade oss åtminstone
något nytt och dessutom företedde en anblick af ovanlig ståt
och högtidlighet.

Då vi voro omkring två mil från Usavara, tyckte vi oss se
tusentals menniskor ställa upp sig på den lindrigt sluttande marken.
När omkring en mil skilde oss från stranden, gaf Magassa
befallning att med skjutvapen tillkännagifva vårt annalkande; han
åtlyddes ögonblickligen af sina tolf musketörer. Då vi voro på
en half mils afstånd, såg jag att folket på stranden hade stält
upp sig i två täta led, vid hvilkas början och slut syntes flere
män, som genom sin drägt utmärkte sig från de öfriga. De
voro klädda i karmosinrödt, svart och snöhvitt. Då vi nalkades
stranden, aflossades muskötsalvor från de långa linierna.
Magassas kanoter skildes åt till höger och venster, medan 200 eller
300 skarpladdade bössor för alla tillkännagåfvo att den hvite
mannen, hvarom Mtesas moder drömt, hade landstigit. Talrika
pukor och bastrummor bragte oss ett dånande välkommen; flaggor,
fanor och vimplar svajade, medan folket uppgaf ett högt rop.
Mycket förvånad öfver denna högtidliga och ståtliga helsning,
gick jag fram mot det stora baneret. I dess närhet stod en
kortväxt ung man, klädd i en karmosinröd mantel, under hvilken
han bar en helhvit drägt af blekt bomullstyg. Magassa, som
nu skyndat i land, knäböjde vördnadsfullt inför denne man, och
sedan han vändt sig till mig, upplyste han mig att jag stod
gent emot <i>katekiro'n</i>. Som jag ej hade reda på hvem "katekiron"
var, bugade jag mig blott, och besynnerligt nog, besvarade han
min helsning på samma sätt, endast med den skilnaden att hans
bugning var vida djupare och siratligare än min. Jag blef
förvirrad, förlägen, kände mig besvärad och tror nästan att jag
skämdes smått inom mig öfver detta furstliga mottagande; jag
hoppas imellertid att jag dolde min förvirring.

Ett dussin välklädda infödingar kommo nu fram, fattade
min hand och förklarade på svahili-språket att jag var mycket
välkommen till Uganda. Katekiron gjorde en rörelse med
hufvudet, och under larmet af en mängd trummor, hvilka gjorde
hvarje samtal omöjligt, gingo vi, vid hvarandras sida och
åtföljda af tusentals nyfikna, in på en gård. En mängd hyddor
med grästak omgåfvo cirkelformigt ett något större hus, hvilket
man förklarade skulle blifva min bostad.
<img id="4366">Mitt mottagande hos konung Mtesa i Usavara.</img>

<img id="4367">Sekebobo, höfding öfver Chagwé.  Mtesa, Ugandas kejsare. Chambarango.
      Pokino, förste minister.  Andra höfdingar.</img>




Katekiron och flere af höfdingarna ledsagade mig till min 
nya hydda, och ett mycket förtroligt samtal uppstod nu. Der var 
äfven en inföding från Zanzibar vid namn Tori. Jag upptäckte
snart att han icke blott var förste trumslagare och ingeniör
utan äfven kabakans general-förståsigpåare. Af denne skicklige
och snillrike man fick jag veta att katekiron var förste minister
eller kabakans ombud och att de öfriga höfdingarnas namn
voro: Chambarango, Kangau, Mkwenda, Sekebobo, Kitunzi,
Sabaganzi, Kauta, Saruti. Flere andra voro äfven närvarande, men
jag måste uppskjuta med att omnämna dem till i ett annat
kapitel.

Som jag sedermera fann, bruka wagandaerna ej lägga band
på sin nyfikenhet inför en främling. Otaliga frågor haglade
öfver mig rörande min helsa, min resa och dess syftemål,
Zanzibar, Europa och dess folk, sjöar och himlar, sol, måne och
stjernor, änglar och djeflar, doktorer, prester och handtverkare i
allmänhet. Såsom representant för nationer de der "veta allt",
måste jag undergå en den strängaste examen; efter en timme
och tio minuter förklarade man enhälligt att jag "gått igenom".
Omedelbart efter det bifallsropen tystnat förbyttes den
högtidliga stämningen i en vänskapligare. Långa, magra, senfulla
svarta händer fattade entusiastiskt mina, hvaraf jag drog den
slutsatsen att man skänkte mig sitt bifall som om jag vunnit
en <i>senior wrangler's</i><footnote>Så kallas vid universitetet i Cambridge den bland de utvalda och
skickligaste studenterna som tagit sin «grad» med största utmärkelse.</footnote> vänlighet. Några skyndade  genast  till
kabakan och sade åt honom att den hvite mannen var ett snille.
att han visste allt och var ovanligt artig och sällskaplig
Kabakan påstods härvid hafva "gnuggat händenia alldeles som om
han hade kommit i besittning af en skatt".

Såsom ytterligare bevis på sitt fördelaktiga omdömet om
mig förärade de mig nu fjorton feta oxar, sexton får och getter
hundra knippor bananer, tre dussin fågel, fyra träkärl mjölk
fyra korgar batater, femtio ax nyskuren majs, en korg ris. ett
tjog färska ägg och tio krukor maramba-vin. Kauta, Mtesas
hofmästare eller taffeltäckare, hvilken gick i spetsen för alla dem
som buro eller körde dessa olikartade munförråd, nedföll på sina
knän inför mig och sade:

"Kabakan sänder <i>salaams</i> till sin vän, som rest så långt
för att få träffa honom. Kabakan kan ej se sin väns ansigte
innan denne ätit och känner sig tillfredsstäld. Kabakan har sändt
sin slaf med dessa få saker till sin vän, på det han må äta.
Vid nionde timmen, sedan kabakans vän hvilat sig, skall han
skicka ett bud och bedja honom inställa sig vid <i>burzah</i>. Jag
har talat. <i>Twiyanzi-yanzi-yanzi!</i>"

Jag svarade såsom vederborde, ehuru min artighet icke
sträckte sig ända derhän, att den förmådde mig knäböja för den
höfviske hofmästaren; ej heller tackade jag honom för att det
tilläts mig att uttrycka min tacksamhet.

Besättningen på min båt häpnade öfver denna kungliga
frikostighet, hvarigenom hvar och en af mitt följe fick mer än
en oxe på sin lott. Vi bådo Saramba, vägvisaren från Usukuma
säga hvad hans tanke var om kabakan, hvilken skänkte bort
oxar och getter i samma proportion som Usukumas höfdingar
gåfvo batater åt sina gäster. Sarambas qvickhet var hela tiden
omtöcknad. Han var ännu klädd i sitt hemlands oberedda
getskinn, lika flottigt och smutsigt som en hvalfångarkocks
köksförkläde, det flottigaste jag någonsin sett. Han blef begapad,
bespottad och begrinad af de fina hofpagerna, hvilka under tiden
hade studerat mina anletsdrag, mitt lynne och min karaktär så
skarpt och fullständigt, att de skulle kommit en parisisk
nyhetskrämare på skam.

"Från hvilket land är denne illa klädde hedning?" frågade
pagerna tillräckligt högt för att den stackars Saramba skulle
kunna höra det.

"Se bara på hedningens hår," sade en annan.

"Han gjorde bäst i att ej visa sig för kabakan," yttrade
en tredje.

"Han är troligtvis en hednisk slaf, värd ungefär så mycket
som en get," anmärkte en fjerde.

"Visst inte. Jag skulle inte vilja ge en mogen banan för
honom," vågade en femte invända.

Jag  såg  på Saramba och tyckte nästan att han bleknade.

Stackars Saramba!

"Då de väl gått sin väg, så bort med din lurfviga peruk
hvarefter vi skola kläda dig i hvitt," sade qvartermästaren Safeni
medlidsamt.

Men Baraka, en af matroserna, hvilken var en oförbätterlig
spefågel, invände:

"Hvad skulle det tjena till? Om vi än ge honom kläder,
tror ni väl att han begagnar dem? Visst inte; han bara rullar
i hop dem, slår ett snöre om och gömmer dem åt sin mamma, 
eller byter i Usukuma bort dem mot en get."                            

Till min förvåning sökte matroserna nu inbilla Saramba
att kabakan var en af deras synnerligen goda, personliga vänner
och att all denna boskap, alla dessa getter och denna massa
fågel blott var en af hans vanliga skänker åt wangwanaerna.
Med det hänsynslösaste förakt för sanningen började de
uppräkna fabelaktiga exempel på hans frikostighet mot en mängd
andra Safenier, Sarbokoer, Barakaer och Zaidier, alla, liksom
de sjelfva, infödingar från Zanzibar. Må engelsmän hädanefter
aldrig hängifva sig åt den villan eller smickra sin egenkärlek
med den föreställningen att de äro det enda folk som studerat
konsten att draga folk vid näsan. Zanzibariterna äro mästare
deri, hvilket de visade på den stackars ohyfsade och snuskige
Sarambas bekostnad.

Dagens nionde timme närmade sig. Vi hade badat,
borstat och tvättat oss rena och voro både in- och utvärtes
beredda på det minnesvärda ögonblick, då vi skulle möta
eqvatorial-Afrikas förnämste man. Klädda i drägter som till
hälften erinrade om Kingwana- och till hälften om
Kigandakostymen, kommo två af kabakans pager för att underrätta oss
att tiden var inne. Den del af deras drägt som påminde om
Kingwanakostymen utgjordes af den på Zanzibar vanliga, långa,
hvita ylleskjortan med ett skärp eller band omkring lifvet. Den
del åter som var hemtad från Kiganda bestod af ett fyra yards'
långt brokigt stycke bomullstyg, som hängde ned från högra
axeln ända till fötterna.

"Kabakan inbjuder er till <i>burzah</i>," sade pagerna.

Vi lemna genast gården; fem man af min besättning,
beväpnade med Snider-gevär, gå på båda sidor om mig. Vi
komma till en kort, bred gata vid hvars slut står en hydda.
Här sitter kabakan, omgifven af en mängd höfdingar, wakunguer<i><i>Wakungu</i> är pluralis af mkungu — en rang motsvarande «general».
<i>Watangoleh</i> är pluralis af <i>mtongoleh</i>, liktydigt med «öfverste».</i>,
och watongoleher. I sittande eller knäböjande ställning äro de
ordnade i två led midt emot hvarandra på något afstånd från
tronen. Vid slutet af dessa led befinna sig trumslagare, vakt,
skarprättare, pager, o. s. v. Då vi nalkas den närmaste
gruppen, skiljer den sig åt; trumslagarna slå starka hvirflar; Toris
trumma höres öfver de andras. Den förnämste mannen i
eqvatorial-Afrika reser sig upp och går oss till mötes. Alla de 
knäböjande och sittande leden  stiga nu upp — generaler, öfverstar,
höfdingar, kockar, hofmästare, pager och skarprättare.

Kabakan, en högväxt, mager, till utseendet kraftfull man
med fint ansigte och stora ögon, var iklädd en hvit skjorta,
öfver hvilken omkring lifvet satt ett förgyldt bälte, och en svart
mantel. Han tryckte mina händer varmt och kraftigt, bugade
sig icke utan behag och inbjöd mig att taga plats på en
jernstol. Jag väntade tills han hade föregått mig med godt exempel,
hvarefter vi satte oss alle sammans.

Han betraktade mig först med pröfvande blickar från
hufvud till fot, och jag gjorde likaledes, ty han var af lika stort
intresse för mig som jag för honom. Jag fick sedermera höra
att han i förtroende omtalat för sina höfdingar och gunstlingar
det intryck jag gjort på honom — han tyckte mig vara yngre
än Speke, ehuru ej fullt så lång som denne men bättre klädd.

Min uppfattning af kabakan var att vi snart nog skulle
göra hvarandras närmare bekantskap, att jag skulle göra honom
till proselyt och ställa till så att han blefve nyttig för Afrika.
Hvad angår mina öfliga intryck, innehållas de i följande
iakttagelser, som jag samma afton nedskref i min dagbok:

"Som jag läst Spekes bok hufvudsakligen för de geografiska
uppgifternas skull, har jag blott en dunkel hågkomst af hans skildring
af sin vistelse i Uganda. Om jag ej minnes orätt, beskref Speke en
ung, fåfäng och hjertlös furste, som mördade och tyranniserade folk i
massa och var förtjust i feta qvinnor. Utan tvifvel skildrade Speke
hvad han då såg, men förhållandena äro långt ifrån de samma nu som
då. Mtesa tyckes mig vara en intelligent och utmärkt furste.
Förutsatt att han i tid vinner understöd af verkliga filantroper, kommer
han att för central-Afrika uträtta mera än hvad med ett femtioårigt
forkunnande af Evangelii lära utan medverkan af hans myndighet
skulle kunna åstadkommas. Jag tycker mig i honom se det ljus som
skall lysa i denna omtöcknade trakts mörker, en furste som väl är
värd de varmaste sympatier Europa kan skänka honom. I denne man
ser jag möjligheten till uppfyllandet af Livingstones förhoppningar;
först med hans tillhjelp blir central-Afrikas civilisering tänkbar. Jag
påminner mig den ifver och kärlek hvaraf Livingstone eldades, då
han talade om Sekeletu; hade han sammanträffat med Mtesa, skulle
hans ifver och kärlek hafva tiodubblats, hans penna och tunga
uppfordrat alla goda menniskor att bistå honom."

Fem dagar senare skref jag följande:

"Mtesa måste betraktas som en mäktig herskare, hvilken utöfvar
stort inflytande på sina grannar. Jag har i dag sett den stormande
Mankorongo, konung af Usui, och det röda spöket Mirambo, som gör
alla tokiga i Unyamwezi, genom sina sändebud knäböja och gifva
honom tribut. Jag såg mer än 3,000 af Mtesas soldater, som nästan 
till hälften voro civiliserade. Jag såg omkring hundra höfdingar
som kunde hänföras till samma kategori som männen på Zanzibar
och Oman; de voro lika rikt klädda och beväpnade på samma sätt.
Med förvåning lade jag märke till den ordning och lagbundenhet
hvartill man kan komma i halfciviliserade land. Allt detta är
frukten af en stackars muselmans sträfvanden; han heter Muley
ben Salim. Han var den som först började förkunna Islam här.
Huru falska och föraktliga denna läras satser än må vara, bör man
dock föredraga dem framför de grymma instinkterna hos en vild
despot, hvilken, då Speke och Grant lemnade honom, vältrade sig i
qvinnors blod. Jag vördar Muley ben Salims minne. Visserligen var
han både muselman och slafhandlare, men det är dock han, den
stackars presten, som åstadkommit denna lyckliga förändring. Med
innerlig förhoppning att än vidare förbättra Mtesas karaktär, skall jag
börja bygga på den grundval som blifvit lagd af Muley ben Salim.
Jag skall tillintetgöra hans tro på islam och i stället förkunna hvad
Jesus af Nazaret lärde."

Man kan af denna inledning lätt draga den slutsatsen att
en känsla af beundran för Mtesa måtte hafva uppstått mycket
tidigt hos mig. Antingen var Mtesa en i hög grad
beundransvärd man, eller också tillhör jag dessa resande som äro
särdeles mottagliga för intryck. En tredje sak låter äfven tänka
sig — den nämligen att Mtesa var så fullkomlig i
förställningens konst och spelade sina kort så väl, att han förde mig
bakom ljuset.

Hufvudsakligaste skälet hvarför jag beundrade honom var
troligen min förvåning öfver olikheten mellan den yngling som
Speke beskrifvit och den man jag nu hade inför mina ögon.
Speke har på omkring två hundra sidor i sin bok skildrat en
fåfäng, dåraktig despot. Jag deremot fann en man, lugn och
sansad i sitt uppträdande, intelligent i sina frågor och yttrande
anmärkningar som stodo vida öfver allt hvad jag tänkt mig få
höra i Afrika. Att jag såg honom så väl klädd och omgifven
af ett hof som likaledes utmärkte sig genom sitt vårdade yttre
och sin intelligens, att han herskade enväldigt öfver en så stor
landsträcka, dit rika främlingar samt soldater från Kairo och
Zanzibar strömmade samman för dess öfverhufvuds skull, att
hans undersåtar talade om honom med så stor vördnad, att hans
gäster, efter allt hvad jag kunde finna, visade honom så mycken
aktning — allt detta var visserligen saker af underordnad vigt,
men de voro dock tillräckliga att tillvinna honom ett gynsamt
omdöme från min sida. Hvad som hos Mtesa ej litet bidrog
att göra ett fördelaktigt intryck på mig var hans kungliga 
frikostighet mot mig, för att ej nämna all annan uppmärksamhet
han visade mig, dervid han dock alltid uppträdde med oförstäld
hjertlighet. Han förekom mig som en mild och vänsäll man,
hvilken gjorde anspråk på all den värdighet den måste ega som
hyser en djup vördnad för sig sjelf och sin ställning. Det
oaktadt föll det honom aldrig in att förolämpa eller liknöjdt
behandla de personer som omgåfvo honom, hvilka, också de, hade
önskningar, förhoppningar och aktning för sig sjelfva. Allt detta
i förening bidrog, såsom jag redan nämnt, att på mig göra det
gynsammaste intryck.

Jag vet att det finnes negrofober hvilka troligen komma
att tillskrifva detta Mtesas uppförande en naturlig fallenhet för
förställning. Han är otvifvelaktigt en man med stora
naturgåfvor, men han visar äfven ofta ungdomens egensinnighet och
häftighet, tillika med dess fria, öfversvallande och glada lynne.
Jag vill äfven erkänna att Mtesa kan vara politisk, hvilket
läsaren skall finna af det följande, men å andra sidan har han ett
barns otvungna och okonstlade sätt. Jag upptäckte snart att
han var mycket fyndig och egde alla förutsättningar för att
kunna styra sitt folk, men det fans intet europeiskt manér i
hans regeringssystem.

Huruvida jag lät dupera mig af Mtesa eller ej skall visa
sig i de kapitel som handla om Uganda. Det säkra är
imellertid att han syntes mig vara en ädelmodig furste, en
öppenhjertig och intelligent man, hvars karaktär var väl värd att
studera i anledning af dess ovanliga kraft och utomordentliga
originalitet. Det tycktes mig som om han skulle kunna utföra
större värf än dem han sjelf ansåg sig lämplig för. Jag mötte
hans välvilja med den största hjertlighet. Burzahn afslutades
vid solnedgången med samma ceremoni som inledt den samma,
och då den undanstökats, voro Mtesa och jag nöjda och belåtna
med att hafva gjort hvarandras bekantskap.

Efter mitt besök hos Mtesa den tredje dagens afton gjorde
jag i min dagbok en skildring öfver hans person, och ur denna
anför jag följande:

"Den 7 April. — Till sin gestalt är Mtesa smärt och högväxt,
troligen sex fot och en tum. Han har särdeles vackra och
intelligenta anletsdrag, hvilka påminna mig om några af de ansigten jag
sett på Thebes stora stenbilder och statyerna i Kairos museum. Han
har samma fylliga läppar, hvilkas tjocklek dock mildras genom det
uttryck af vänlighet och värdighet som vanligen återfinnes i hans
ansigte. De stora, strålande, lifligt spelande ögonen förläna det en
egendomlig skönhet och äro utmärkande för den ras hvarifrån jag tror
honom härstamma. Hans hy är mörkt rödbrun och huden underbart
mjuk. Då han ej är sysselsatt i rådet, lägger han oförbehållsamt å
sido det högtidliga sätt som karakteriserar honom på tronen och ger
sitt lynne fria tyglar, dervid ofta utbristande i hjertligt gapskratt.
Han synes vara intresserad af att samtala om seder och bruk vid
europeiska hof och förtjust att höra berättas om civilisationens under.
Han eftersträfvar att så mycket i hans makt står likna den hvite
mannen. Då man berättar något för honom, brukar han öfversätta
det för sina hustrur och höfdingar, ehuru många af de senare förstå
swahili-språket lika bra som han sjelf."

Från denna dag har jag antecknat en intressant händelse som
tilldrog sig på morgonen. Omkring kl. 7 gick Mtesa ut från sin
bostad, åtföljd af en mängd vakter, pager, fanbärare, pipare,
trumslagare, höfdingar och gäster bland infödingarna m. fl.
Omkring två hundra qvinnor från hans hof åtföljde honom äfven.
Då Mtesa gick förbi min hydda, skickade han in en af sina
pager för att fråga, om jag ville komma till honom. Medan
tåget drog vidare, egnade jag en stunds omsorg åt min toalett
och gjorde mitt utseende så pass hyggligt som min kappsäck
tillät, hvarefter jag, ledsagad af två man af besättningen på min
båt, hvilka buro mina bössor, gick efter hofvet ned till sjön.
Mtesa satt på en jernstol och lät sig beundras af en stor skara
qvinnor. De kunde vara omkring två hundra. Då jag nalkades,
riktade de alla på en gång sina strålande, fuktiga ögon på min
person, hvarvid Mtesa böljade skratta.

"Du ser, Stamlee," sade han, "huru mina qvinnor betrakta
dig; de väntade att få se dig åtföljd af en qvinna af samma
färg som du. Jag är likväl inte svartsjuk. Kom och sätt dig."

Mtesa hviskade derpå en befallning till en af pagerna,
hvilken genast skyndade bort för att verkställa den, och inom
kort framsköto plötsligt från en krökning i Murchison-viken
vester om Usavara fyratio präktiga kanoter, alla målade i
gulbrunt, hvilket jag märkte var den färg som företrädesvis
begagnades. I parentes sagdt, har jag undrat, huruvida de
beundra denna färg, emedan den liknar deras egna kroppars mörka
bronsfärg; de rena wagandaerna äro nämligen ingalunda svarta.
Mtesas qvinnor och höfdingar, hvilka kunna anses såsom de bästa
representanterna i detta afseende, äro nästan alla af bronsaktig
eller mörkt rödbrun färg; de hafva synnerligen mjuk, fin hud,
hvilken blir ännu mera len och sammetslik derigenom att de
gnida in den med smör. Jag lade märke till att några af
qvinnorna hade mycket ljus, rödgul hy, medan den hos en eller
två närmade sig hvitt. Nationaldrägten, hvilken hos flertalet af
dem som ej voro omedelbart fästa vid hofvet hängde ned från
högra skuldran, var äfven af ljusbrun färg. Då jag såg de
bruna menniskorna, de bruna kläderna och de bruna kanoterna,
måste jag ovilkorligen tro att brunt var nationalfärgen.

I de fyratio kanoterna, hvilka nu gledo fram på
Murchison-vikens lugna, grågröna vattenyta, sutto till sammans omkring
1,200 personer. Kaptenen på hvarje kanot var iklädd en hvit
bomullsskjorta och en efter turkiskt mönster prydligt veckad
tygturban. Amiralen bar öfver sin skjorta en karmosinfärgad,
med guldbroclerier rikt prydd jacka och på hufvudet den röda
fez eller mössa som begagnas på Zanzibar. Hvarje kapten, som
passerade förbi oss, fattade sköld och spjut, hvarefter han med
oförskräcktheten hos en matador, hvilken vänder sig till
stridsdomaren, så att denne må se hans tapperhet, utförde anfall och
försvar till sjös. Amiralen tillvann sig största bifallet, ty han
var onekligen flottans Hektor. Han gjorde visserligen icke sina
rörelser med så synnerligt stort behag, men de voro deremot
öfvermåttan djerfva. Då revyn var slut, befalde Mtesa en af
kaptenerna att försöka få reda på en krokodil eller flodhäst.
Efter femton minuters förlopp återvände denne och inberättade
att han på ungefär 200 yards' afstånd från stranden derifrån
hade funnit en krokodilunge, som legat och sofvit på en klippa.

"Nu, Stamlee," sade Mtesa, "skall du visa mina qvinnor
huru hvita män skjuta."

Att vid ett tillfälle som detta uppträda såsom representant
för alla Japhets söner var förenadt med stort ansvar, men jag
är glad att kunna säga att jag lyckades så bra, att jag på ett
afstånd af hundra yards med min kula nästan skilde
krokodilungens hufvud från dess kropp. Jag Vet ej huruvida jag bör
tillskrifva denna min tur en ren slump eller det välvilliga
inflytandet af någon osedd gudomlighet — i hvilket fall som helst
förklarade man att jag på ett afgörande sätt hade bevisat att
hvit mans kula bringar döden.

Då vi på eftermiddagen roade oss att skjuta till måls,
inträffade en händelse som lätt kunde haft farliga följder. En
tvåpipig reffelbössa nr 8 sprang nämligen i Mtesas hand vid
andra skottet, ehuru lyckligtvis utan att skada hvarken honom
sjelf eller den page på hvars axel bössan hvilade. En allmän
förskräckelse rådde en stund. Då jag märkte att man ville tyda
tilldragelsen som ett elakt förebud, undersökte jag geväret och
upptäckte snart i pipan en gammal spricka, hvilken Mtesa, med
sitt goda omdöme, genast insåg hade vållat explosionen.
Geväret var mycket gammalt och hade synbarligen användts flitigt.

Den 10 April bröt hofvet upp från sitt jagtläger i Usavara
vid Murchison-viken och återvände till hufvudstaden, dit man
enträget bad mig att jag skulle följa med. Uppvaktad af
omkring två hundra musketörer, de mäktiga wakunguerna och deras
väpnade anhängare, var Mtesa snart framme; jag deremot, som
var tvungen att först sätta min båt i skydd för den brännande
solen, uppnådde ej hufvudstaden förr än kl. 1 på e. m.

Vägen hade blifvit särskild jemnad för hans kejserliga
majestäts jagtparti. Den var 8 fot bred samt framdragen genom
moras och trädgårdar, skog och fält. Vi hade sålunda nöjet
att njuta af den vackra taflan af vågformiga landskap och lugna
insjöar, jättelika tamarinder och gummiträd, vidsträckta
bananlundar och plantager af fikonträd, af hvilkas bark göres
nationaldrägten, eller <i>mbugu</i>. De egendomliga, hvälfda hyddorna,
hvar och en med en stymmelse till portik, lågo djupt
inbäddade i täta bersåer af pisangträd, hvilka fylde luften med
vällukten från sina mogna frukter.

Vägen slingrade sig upp till topparna af gröna kullar,
hvilka erbjödo de vackraste utsigter, och sedan åter ned in bland
skogiga, undanskymda gömslen, dalar och trädomskuggade
raviner. Klara strömmar, som forsade ned mot Murchison-viken,
hördes sorla i dessa svala klyftor. Grönskan, hvilken lyste
med den bjertaste färg, uppfriskades af eqvatorns aldrig
uteblifvande regn; himlen var alldeles djupblå, och ehuru hettan
var stark, mildrades den af vindfläktar från kullarna och äfven
ofta af det täta löfverk som man hade öfver sitt hufvud.

Innan vi varit på väg två timmar från Usavara, varseblefvo
vi den på en rund kulle belägna hufvudstaden. Vi urskilde en
mängd stora kägelformiga af gräs bygda hyddor, hvilka
omgåfvo en större, hög byggnad, liknande en lada. Man upplyste
oss snart att det stora huset var palatset, att kullen hette
Rubaga och samtliga hyddorna utgjorde den kejserliga hufvudstaden!

Från båda sidor om det höga rörstängsel som inneslöt
gräshyddorna på Rubaga-kullen utgingo strålformigt mycket breda
alléer, kejserliga nog med afseende på sin utsträckning. Då vi
uppnått kullens fot, sedan vi på en stenlagd väg gått igenom
en lerig och gyttjig trakt, framkommo vi till en af dessa alléer,
der marken utgjordes af ett slags rödaktig lera, starkt
uppblandad med hematitgrus. Den hade en bredd af fullt 100 fot och
utgjordes af väl tillstampad mark, hvilken småningom höjde sig
och ledde in på den väg som löpte rundt omkring inhägnaden
utanför palatset. Då vi ändtligen voro uppe på den hvälfda kullen,
märkte vi att vi hade kommit dit genom den bakre allén. Den
bästa utsigt man kunde få öfver denna hufvudstad var den som
erbjöds från palatsets rådplägningssal. Då man såg nedåt den
breda vägen midt för palatsets framsida, varseblef man på ömse
sidor derom, så långt blicken kunde nå, wakunguernas alla gårdar
och hus, inbäddade i trädgårdar af banan- och fikonträd.
Liksom palatsets gårdar och byggnader omgåfvos af en inhägnad
skyddades äfven hvarje allé af hög <i>matete</i> (vass), som prydligt
var satt tätt tillsammans i jemna rader. Bigatorna, hvilka ledde
från den ena allén till den andra, voro smala och krokiga.

Medan jag stod och beundrade utsigten, kom en page och
tillkännagaf knäböjande att han hade blifvit sänd af kejsaren
för att visa mig min bostad. Jag följde honom till hörnet
af ett mellan två alléer inhägnadt torg och infördes i hvad jag
med ett lämpligt namn skulle vilja kalla en "trädgårdsvilla".
Byggnaden, som stod i midten af en pisangträdgård, hvilken
höll omkring 100 fot i fyrkant, var 20 fot lång, afdelad i två
rum och hade en portik eller ett tak i miniatyr, hvilket likt
en hatt sköt fram öfver ingången. Helt nära, omkring 30 fot
derifrån, funnos tre hvälfda hyddor, hvilka skulle blifva köket
och tillika inhysa besättningen på min båt; i ett af trädgårdens
hörn fans äfven en instängd plats för våra getter och kreatur.
Om jag ej ständigt varit orolig för mitt läger långt borta i
Usukuma, skulle jag här känt mig fullkomligt lugn, ty jag hade
nästan allt som behöfdes för att göra en månads vistelse på
denna plats särdeles angenäm. Också var jag för tillfället lika
stolt öfver min lilla villa som en köpman i London öfver sitt
landställe.

På aftonen inbjöds jag till palatset. En mängd folk i
bruna eller hvita drägter, några med hvita getskinn utanpå de
bruna kläderna, gingo äfven upp till mottagningssalen. Somliga
hade lindat snören kring hufvudet, så att det såg ut som om
de buro turban, hvilket, såsom jag sedermera hörde, utmärkte
att de voro skarprättare. Vi gingo öfver den ena gården efter
den andra tills vi slutligen befunno oss på den jemna toppen af
kullen, vid framsidan af den stora byggnad af rör och halm som
wagandaerna med så stor förkärlek benämna <i>kibuga</i>, eller
palatset. Utrymmet var åtminstone sådant man kan vänta vid ett 
hof, och den utsigt som erbjöds på alla håll var äfven värdig
den afrikanske potentatens kejserliga ögon.

På alla sidor utbredde sig ett bördigt, vågformigt land
med solsken, yppighet och tidig sommargrönska och svalkadt af
milda fläktar från den stora eqvatorialsjön. Enstaka,
kägelformiga kullar, liknande Rubaga, eller stora, fyrkantiga klippmassor
höjde sig öfver det vackra landskapet för att, likt mysterier,
ådraga sig den nyfikne främlingens uppmärksamhet. Byar och
bananlundar med ännu friskare grönska och belägna långt bort
på kammarna af höga bergåsar tillkännagåfvo att Mtesa egde
ett land som väl var värdt att älskas. Mörka, bugtande linier
angåfvo hvar de djupa, träduppfylda hålvägarna slingrade sig
fram, och stora, lindrigt vågiga och gräsbevuxna sträckor
utmärkte betesmarkerna. Större, lågländta trakter visade hvar de
odlade trädgårdarna och sädesfälten lågo, medan vid den
aflägsna horisontlinien det sköna och förtrollande landskapet
sammansmälte med himlens blå.

Det ligger en egendomlig tjusningskraft hos detta land, som
borde älskas för sina härliga, omvexlande utsigter, äfven om det
vore fullkomligt obebodt. En stor del af den makt det utöfvar
på inbillningskraften ligger äfven i den omständigheten, att man
vet det vara bebodt af ett folk, som likaledes har någonting
egendomligt fängslande hos sig. "Huru kommer det sig," frågar
man sig sjelf, "att denne vilde, ouppfostrade och vidskeplige
monark bygt sitt palats på denna höjd?" Säkerligen icke för
att vara bättre skyddad der, ty han har jemnat den kuperade
marken och anlagt breda alléer, så att man skall kunna komma
till honom; en enda fackla skulle dessutom vara nog för att
med marken jemna det bålverk som omger hans palats. Har
han måhända tänkt på utsigternas skönhet? Månne äfven han
har öga för naturens behag?"

Om denne monark vore lika barbarisk som andra afrikanska
höfdingar med hvilka jag sammanträffat mellan Zanzibar och
Napoleon-kanalen, skulle han hafva uppsökt en vattengöl,
sluttningen af en bergås eller någon del af sjöns strand der hans
boskap haft det bästa betet; der, just der, skulle han ha
uppfört sina gräshyddor. Denne man deremot bygger på en kulle,
så att han må kunna se fritt omkring sig och taga en vidsträckt
kejserlig öfverblick af sitt land. Han tycker om utrymme,
hans hus är ett högt och rymligt afrikanskt palats, stora
gårdsplaner omgifva det. Han har vidsträckta byggnader för sitt
harem, rymliga kaserner för sin vakt, hvilka likaledes äro
försedda med gårdar. En inhägnad af rör omsluter allt. Utanför
denna åter igen är en stor allé, som går rundt om stängslet kring
palatset. Bland hans folk söka stora och små efterlikna honom
så mycket det står i deras förmåga. De äro väl klädda, och
oförsynthet anses som ett brott. Och dock är jag ännu i Afrika;
ej senare än i går såg jag nakna män och qvinnor. En sådan
monark och ett sådant folk fängsla mig lika mycket som deras
land. Menniskofigurerna i landskapet hafva för mig lika stort
intresse som det vackra landskapet sjelf.

Trummorna ljödo. Mtesa satte sig på sin tron, och äfven
vi skyndade att intaga våra platser.

Sedan den 5 April hade jag haft nöjet att tio gånger
sammanträffa med Mtesa, och hvarje gång hade jag tagit tillfället
i akt att leda samtalet på ämnen som kunde föra oss in på
kristendomen. Hvad helst som inträffade i min närvaro
försökte jag alltid sätta det i förbindelse med hvad jag för mig
hade uppstält såsom ett mål, nämligen Mtesas omvändelse. Intet
försök gjordes att förbrylla honom med detaljerna af någon
särskild lärosats. Jag framstälde helt enkelt för honom bilden af
Guds Son, som förnedrade sig för alla menniskors väl, hvitas
och svartas. Jag sade honom huru Kristus, medan han var i
mensklig skepnad, blef gripen och korsfäst af ogudaktiga
menniskor, de der hånade hans gudomlighet; huru, medan han ännu
led på korset, han af sin stora kärlek till menniskorna bad sin
himmelske fader förlåta dem. Jag visade honom skilnaden i
karaktär mellan den som de hvita menniskorna älska och
tillbedja och Muhammed, hvilken araberna dyrka; huru Jesus
försökte lära menskligheten att älska alla, ingen undantagen, medan
Muhammed lärde sina anhägare att den som dödade en hedning
eller otrogen dermed skulle förtjena Paradiset. Jag öfverlemnade
åt Mtesa och hans höfdingar att afgöra hvilken af dessa
båda karaktärer var ädlast. Jag skildrade i korthet huru den
religiösa tron framträdt från Adams till Muhammeds dagar och
hade äfven börjat för Mtesa öfversätta de tio budorden. Idi,
kejsarens handsekreterare, öfverflyttade på kigandaspråket lagens
ord, sådana han på mönstergill svahili erhållit dem af Kobert
Feruzi, en af min båtbesättning och hvilken varit lärjunge vid
universitetsmissionen på Zanzibar.

Den hänförelse med hvilken jag egnade mig åt mitt
undervisningsverk meddelade sig snart äfven åt Mtesa och några
af hans förnämsta höfdingar. De fördjupade sig med ett
sådant intresse i de berättelser jag förtäljde dem, att nästan all
annan sysselsättning blef åsidosatt. Den politiska rådplägnings-
och domsalen hade numera blifvit ett ställe der endast moraliska
och religiösa saker afhandlades.

Innan vi skildes åt samma afton underrättade mig
Mtesa att jag följande dag skulle få träffa en hvit man i hans palats.

"En hvit man eller turk?"

"En hvit man, som du sjelf," svarade Mtesa.

"Nej, det är omöjligt!"

"Jo, du skall få se. Han kommer från Masr (Kairo), från
<i>Gordoom (Gordon) pascha</i>."

"Nå väl, jag skall bli glad att få se honom, och om han
verkligen är en hvit man, kommer jag troligen att stanna hos
er fyra eller fem dagar längre," sade jag till Mtesa, i det jag
fattade hans hand och bjöd honom godnatt.

"Den hvite mannen" som man sagt skulle komma följande
dag anlände också vid middagstiden med stor ståt och under
trumpetstötar, hvilka hördes öfver hela hufvudstaden. Mtesa
afskickade i hast en page för att inbjuda mig till hans <i>burzah</i>.
Jag skyndade upp dit genom en enskild ingång. Mtesa och alla
hans höfdingar, vakt, pager, skarprättare, gäster, trumslagare och
pipare voro redan der, <i>en grande tenue</i>.

Mtesa hade riktig feber, hvilket jag kunde märka af
ringarna under hans ögon, hvilka senare voro glödande.
Höfdingarna delade sin herres oro.

"Hvad skola vi göra," sade han, "för att välkomna honom?"

"Åh, ställ upp era trupper i en linie från ingången till
burzah och vidare nedåt porten till yttre gården. Låt dem
skyldra gevär och låt trummor och pipor, då han kommer inom
porten, helsa honom ett högljudt välkommen."

"Bra!" sade Mtesa. "Skynda, Tori, Chambarango och
Sekebobo! Ställ upp dem på två led, alldeles som Stamlee säger.
Åh, det skall bli präktigt! Skola vi lossa några skott, Stamlee?"

"Nej, inte förr än ni skakat hand med honom, och som
han är officer, låt vakterna skjuta, så är man säker om att
ingen blir skadad."

Mtesas tvehågsenhet vid detta tillfälle ingaf mig den
tanken att en något liknande scen måtte hafva föregått min


landstigning i Usavara, och att Tori då ofta måtte blifvit rådfrågad
om det sätt hvarpå man borde mottaga mig.

Hvad som följde efter den hvite mannens ankomst till yttre
porten kan bäst såsom ett intermezzo berättas af honom sjelf.

"Kl. 2 då vädret hade klarnat sände Mtesa ett bud med
underrättelse att han var redo att motaga mig. Man tillsäger derom i
lägret; hvar och en tager på sig sina bästa kläder. Slutligen äro vi
färdiga. Mina tappra sudaniter se riktigt fina ut i sina röda jackor
och hvita benkläder. Jag ställer mig i spetsen. Trumpetstötar och
trumhvirflar ljuda, medan vi marschera uppför en åttiofem till hundra
yards bred allé, som går rakt i norr och söder och slutar vid Mtesas
palats.

"Då vi träda in i detta hof, helsas jag af ett förfärligt oväsen.
Tusen instrument, det ena mera främmande för mitt öra än det
andra, frambringa de mest disharmoniska och döfvande ljud. Mtesas
beväpnade lifvakt skyldrar gevär så snart jag visar mig; konungen
sjelf står vid ingången till mottagningssalen. Jag nalkas och bugar
mig för honom <i>à la turque</i>. Han räcker mig sin hand, hvilken jag
trycker; jag varseblifver i det samma en solbränd europé till venster
om konungen, en resande, som jag antager vara Cameron. Vi vexla
blickar utan att säga ett ord.

"Mtesa går in i mottagningsrummet, och vi följa honom. Det
utgöres af en smal, omkring 60 fot lång och 15 fot bred sal. Taket,
som sluttar mot ingången, uppehälles af en dubbel rad trapelare,
hvilka dela salen i två gångar. Det förnämsta och mellersta
rummet, som leder till konungens tron, är tomt; de två andra fyllas af
de högsta embetsmännen och högre officerare. Vid hvarje pelare står
en man af konungens vakt, klädd i en lång röd mantel, en hvit
turban, prydd med apskinn, hvita benkläder och en svart blus med
rödt band. Alla äro beväpnade med bössor. Mtesa tager plats på
sin tron, som är af trä och till formen lik en länstol; hans fötter
hvila på en kudde. Det hela står på ett leopardskinn, hvilket är
utbredt öfver en Smyrnamatta. Framför konungen ser man en väl
slipad elfenbensbet, och vid hans fötter stå tvänne lådor,
innehållande fetischer; på ena sidan om tronen ser man en lans af koppar
och på den andra en af stål; båda hållas af tjenstgörande vakt. Nyss
nämnda saker utgöra Ugandas insignier; den hund som Speke
omtalar har man tagit bort. Hopknipna sitta vid konungens fötter
visiren och två skrifvare.

"I Mtesas sätt ligger mycken värdighet, och det är till och med
ej utan att han ser distingerad ut; hans klädsel är elegant: en hvit
kaftan kantad med röda band, strumpor, tofflor och väst af svart
tyg, broderadt med guld och en tarbush med silfverplåt i toppen.
Han bär ett svärd, hvars fäste är inlagdt med elfenben, och en staf.

"Jag öfverlemnade mina gåfvor, hvilka Mtesa knappast låtsade se;
hans värdighet förbjöd honom naturligtvis att visa sig nyfiken.

"Jag vänder mig till den främling som sitter midt emot mig på
konungens venstra sida och säger:

"Har jag den äran att tala med herr Cameron?                             

"<i>Stanley</i>: Nej, min herre,  mitt namn är Stanley.                             

"<i>Jag sjelf</i>: Och mitt är Linant de Bellefonds, medlem af
Gordon-pascha-expeditionen.

"Vi buga oss under tystnad för hvarandra, som om vi hade mötts
i ett förmak, och vårt samtal är slut för ögonblicket.

"Detta möte med herr Stanley förvånar mig på det högsta. Jag
var långt ifrån att tänka på honom och helt och hållet okunnig om
målet för hans expedition.

"Jag tager afsked af konungen, som under tiden roat sig med
att låta mina stackars soldater stå på parad och blåsa i trumpeterna.
Jag trycker herr Stanleys hand och ber honom göra mig den äran
att äta middag hos mig.

"Jag hade knappast varit mer än några minuter i min hydda,
då herr Stanley anlände. Sedan vi ömsesidigt uttryckt vår
belåtenhet öfver att vi träffats, underrättade mig herr Stanley att Cameron
från Ujiji skrifvit att han reste derifrån till Kongo. Han sade mig
äfven att herr Cameron måtte hafva varit i stor penningeförlägenhet,
i synnerhet som han öfverskridit den summa hvilken k. Geografiska
sällskapet hade anslagit åt honom. Han skulle hafva förlorat alla
sina följeslagare i Ujiji och sålunda i sjelfva verket blifvit ensam.
Herr Stanley lofordade Cameron mycket och hoppades att han skulle
lyckas i sitt företag.

"Sedan herr Stanley låtit sin expedition stanna i Usukuma, gick
han med elfva man om bord på en liten båt, som han hade fört med
sig, och for ut på Victoria-sjön; han undersökte hela den östra delen
af sjön, inträngde i alla vikar och bugter och bestämde öarnas och
uddarnas läge. Jag såg herr Stanleys arbete, som är mycket
omfattande. Han visade mig några egendomliga teckningar af öarna
Bryggan, Grottan och Sfinxen. Den förstnämnda är en naturlig brygga
af granit men med allt utseende af att vara gjord af menniskohand;
den andra liknar trollqvinnan Kalypsos grotta och den tredje
högeligen den egyptiska sfinxen ..."

Sedan öfverste Linant de Bellefonds sålunda beskrifvit vårt
möte, återstår för mig endast föga att tillägga.

Så snart jag såg honom nalkas burzahn, märkte jag att
han var fransman. Som jag ej blifvit presenterad för honom
och vid detta tillfälle blott var gäst hos Mtesa, med hvilken
öfverste Linant naturligtvis först önskade samtala, bugade jag
mig endast, tills han hade slutat sitt samtal med kejsaren, då
vi blefvo presenterade på det sätt han redan beskrifvit.

Jag var förtjust öfver att träffa öfverste Linant och blef
ännu mera förtjust, då jag fann att han var en särdeles
angenäm menniska. Jag märkte att det var en stor skilnad mellan
det sätt hvarpå han och jag behandlade våra män och att han
i sitt umgänge med wagandaerna leddes af helt andra 
                                                                                                             
grundsatser än dem som bestämde mitt uppförande. Han uppträdde
på ett halft militäriskt sätt, som wagandaerna icke tyckte
om, hvarför de ibland yttrade sig ganska ofördelaktigt om
honom. Han stälde vakt vid ingången till sin gård för att hålla
wagandaerna på afstånd, med undantag dock af de bud som
kommo från Mtesa. Min gårdsplan deremot var nästan uppfyld
af watongoleher, soldater, pager och barn, under det mången
mörkbrun qvinna med öppna öron lyssnade till mina samtal med
wagandaerna. I sjelfva verket vimlade min gård från morgon
till qväll af folk af alla klasser, ty jag tyckte om att locka
infödingarna till att språka, så att fullkomligt förtroende måtte
uppstå mellan oss och jag sålunda komma till insigt om deras
verkliga skaplynne. Genom sådana otvungna samtal med dem
blef jag allas gunstling och samlade tillräckligt med material
för att kunna fylla två delar i oktav-format.

Jag tillbragte många glada stunder till sammans med
öfverste Linant. Ehuru han hade rest från Kairo, innan jag
lemnade Zanzibar, och följaktligen ej kunde meddela mig några
nyheter från Europa, kände jag likväl att jag en kort tid njöt af ett
civiliseradt lif. Hans kök var efter franskt mönster. Han kunde
bjuda på franska bönor och olivolja, åtskilliga inlagda
köttsorter från Paris, gåslefverpastejer och Bologna-korf, sardiner och
Marseille-skorpor, hvitt socker, kaffe, kakao, chokolad och te.
Om vi till denna förteckning lägga hvad infödingarna och Mtesas
frikostighet förskaffade honom — mjölk, ox- och killingkött,
omogna och mogna bananer, ägg, batater, tomater, meloner och
maniokmjöl, skall man lätt finna att hans kock hade öfverflöd
af materialier att kunna tillfredsställa vår måttligt gastronomiska
smak. Det nöje som vi båda erforo af hvarandras sällskap och
den ovanligt goda helsa hvaraf vi bägge njöto skärpte vår aptit
och stegrade vår matsmältning. De religiösa samtal som jag
hade böljat med Mtesa fortsattes i öfverste Linants närvaro,
hvilken, till lycka för det mål jag hade i sigte, var protestant<footnote>I original-manuskriptet, som eges af General C. P. Stone, stabschef i h.
höghet khedivens tjenst, har öfverste Linant på det mest smickrande sätt
hänsyftat på dessa timmar som egnades åt religionsundervisning.
</footnote>.
Då Linant af Mtesa tillspordes om ett och annat som jag hade
yttrat och som noggrant upptecknats, använde han till Mtesas
stora förvåning nästan samma ord och afgaf samma svar. Det
märkvärdiga faktum, att två hvita män, som aldrig tillförene
hade sett hvarandra och af hvilka den ene kom från norr och
den andre från sydost, likväl kunde veta samma saker och svara 
med samma ord, allt detta förtjuste den utanför burzahn
befintliga menigheten såsom ett under och fäste sig i Mtesas minne
såsom något öfvernaturligt.

Tiden för min vistelse hos Mtesa närmade sig sitt slut.
Jag bad honom om tillåtelse att få bryta upp, hvarjemte jag
påminde honom om det löfte han gifvit mig, att till sjös
besörja öfverfarten för expeditionen från Kagehyi i Usukuma till
Uganda. Han hade ingenting deremot, så mycket mer som en
hvit man skulle stanna qvar hos honom till min återkomst.
Ifrig att se de gåfvor som jag sade honom väntade på att blifva
hemtade i Usukuma, gaf han sitt bifall och befallde Magassa
hopsamla tretio kanoter och följa mig till mitt läger.

Den 15 April lemnade vi Rubaga till sammans med
Magassa och hans watongoleher, öfverste Linant och tio af hans
nubiska soldater.

Vi anlände till Usavara omkring kl. 10 på morgonen och
jag förestälde mig, enfaldigt nog, att Magassa nu skulle vara
färdig att begifva sig af. Men Magassa af den 15 April stod
flere grader högre i sin egen tanke än Magassa af den 1 April.
Femton dagars vistelse i den kejserliga nådens solsken och
befordran till amiralsvärdighet hade berusat ynglingen. Magassa
kunde ej blifva färdig förr än om två dagar.

"Inte en gång, om jag sänder bud tillbaka till Mtesa med
denna underrättelse?" frågade jag.

"Ah — jo, kanhända till i morgon bittida."

"Det dröjer bara några få timmar till, öfverste Linant;
det betyder ej mycket. Imellertid vilja vi taga vårt gamla
qvarter i Usavara i besittning och ,fördrifva aftonen med att
ströfva omkring längs vikens stränder eller segla ut i en båt."

Öfverste Linant samtyckte dertill.

Vi hade tillräckligt mycket att samtala om. Den bördiga
mark vi trampade, detta med den saftigaste grönska prunkande
landskap, skogarnas praktfulla löfskrud, eqvatorial-Afrikas
ståtliga sjö, öfver hvars yta tusen öar äro strödda, den breda
och för tillfället lugna arm deraf som är känd under namn
af Murchison-viken, det skiftande sceneriet, klippomas natur,
växternas mångfald, vi sjelfva, som mötts på denna sjös
aflägsna strand för att sedan kanske för evigt skiljas — allt
detta utgjorde en fortlöpande kedja af samtalsämnen. Med en
så intelligent följeslagare som öfverste Linant och med hvilken
jag sympatiserade i så hög grad skulle jag med glädje velat
tillbringa hela veckor under fortsatta ströftåg och angenäma
aftnar i hyddan.

På aftonen afslutade jag de bref, daterade den 14 April
1875, hvilka skickades till <i>Daily Telegraph</i> och <i>New York
Herald</i>, de engelska och amerikanska tidningar jag här
representerade. Brefven innehöllo en uppmaning att sända en missionär
till Mtesa. Jag hade skrifvit dem i största hast och de skulle
afsändas från Usavara; den nämnda uppmaningen lydde som
följer:

"Jag har i sjelfva verket så mycket undergräft Islam här, att
Mtesa beslutit hädanefter, tills han blir bättre undervisad, iakttaga
den kristna sabbaten så väl som muselmanernas; de högre officerarna
hafva enhälligt samtyckt dertill. Vidare har han låtit nedskrifva
Mose tio budord på en tafla för att dagligen kunna genomläsa dem,
ty Mtesa kan arabiska, och slutligen äfven låtit uppteckna Herrens
bön och vår Frälsares gyllene befallning: "Du skall älska din nästa
såsom dig sjelf." Detta  kan anses som en stor framgång på de få
dagar jag vistats hos  honom, och ehuru jag ej är missionär, börjar
jag nästan tro att jag skulle kunna blifva det, om en sådan framgång
är möjlig. O, att någon from, verksam missionär ville komma hit!
Hvilket fält och hvilken mogen skörd för civilisationens skära! Mtesa
skulle gifva honom allt hvad han önskade, hus, jord, boskap, elfenben
o. s. v.; han skulle kunna kalla en provins för sin på en enda dag.
Det  är dock ej allenast en predikant som behöfves här. Alla
Englands biskopar till sammans med hela den klassiska ungdomen i
Oxford och Cambridge skulle ej kunna inverka på Ugandas intelligenta
inbyggare blott genom att predika. Hvad som behöfves är en
praktisk, kristen lärare, som kan undervisa dem huru de skola blifva
kristna, som kan bota deras sjukdomar, uppföra bostäder, förstå och
tillämpa hvad som hör till åkerbruket och taga i tu med hvad som
helst. Om en sådan man stode att finna, skulle han blifva Afrikas
frälsare. Han fårej vara bunden vid någon särskild kyrka eller
sekt utanendast erkänna Gud, Hans Son och sedelagar, lefva som
en tadelfri kristen, ega ädla grundsatser, visa barmhertighet mot alla
menniskor och en sann tro på Gud. Han behöfver ej tillhöra någon
särskild nation utan endast den rent hvita rasen. Mtesa, kejsare af
Uganda, Usoga, Unyoro och Karagwé, med ett rike af 360
geografiska mil i längd och 50 i bredd, inbjuder en eller flere sådana män
att komma till honom.  Han har bedt mig säga de hvita männen, att
om de blott vilja uppsöka honom, skall han gifva dem allt hvad de
behöfva. Säg, hvar finnes väl i hela hednaverlden ett mem lofvande
fält för missionen än i Uganda? Öfverste Linant de Bellefonds är
mitt vitne att jag talar sanning; jag vet att han vill intyga allt
hvad jag säger. Ehuru fransman, är öfversten calvinist och har
blifvit lika ifrig som jag i fråga om wagandaernas omvändelse.
Hvarför vidare onyttigt förslösa stora summor på svarta hedningar i Afrika,
bland hvilken omvändelsen allt dittills misslyckats? Jag talar till
universitetsmissionen på Zanzibar och till de fria metodisterna i
Mombasa, till dem som stå i spetsen för filantroperna och till
Englands fromma folk. Här, mina herrar, hafven I tillfället —
gripen det! Folket på Nyanzas stränder kallar er. Lyssnen till era
egna ädla instinkter och lyden dem; jag försäkrar er att I inom ett år
skolen hafva omvändt flere till kristendomen än alla öfriga
missionärer till sammans kunna räkna, Befolkningen i Mtesas rike är mycket
stor; jag uppskattar antalet af hans undersåtar till två millioner. I
behöfven ej frukta att förslösa penningar på en sådan mission, ty
Mtesa är ensam herskare och kommer att tiofaldigt återbetala
kostnaden i elfenben, kaffe, utterskinn af utmärkt beskaffenhet eller till
och med boskap, ty på alla dessa produkter är landet öfver måttan
rikt. Vägen hit går längs Nilen, eller ock öfver Zanzibar, Ugogo och
Unyanyembé. Den förstnämnda synes, så länge öfverste Gordon
beherskar öfre Nilens land, vara den bästa.

Då brefven voro afslutade och förseglade, anförtrodde jag
dem åt öfverste Linant. Denne lofvade att invänta min
återkomst från Usukuma. Han lånade mig äfven en stark kikare.
Min, som blifvit betydligt skadad, hade jag gifvit åt Mtesa.

Magassa var ännu ej färdig andra dagen efter vår
ankomst. En af hans qvinnor hade rymt, eller ock hade någon
af Mtesas höfdingar fått tag i henne. Endast tio kanoter hade
anländt den 16 på aftonen.

Afskedet mellan öfverste Linant och mig skall jag låta
honom sjelf beskrifva:

"Klockan 5 på morgonen rördes trummorna; de båtar som skola
afgå med Stanley samlas.

"Herr Stanley och jag äro snart färdiga. <i>Lady Alice</i> lyfter
ankar; packsaker, får, getter och fjäderfän äro redan instufvade på sina
platser. Det återstår endast att hissa amerikanska flaggan och styra
mot söder. Jag följer Stanley till hans båt; vi skaka hand och
anbefalla hvarandra i Guds beskydd. Stanley fattar rodret. <i>Lady
Alice</i> skyndar bort lik en eldig häst; den skjuter framåt och
förvandlar derunder Nyanzas vatten till skum. Amerikas stjernprydda
flagga hissas och utbreder sig stolt för vinden. Jag uppger ett
ljudligt hurra med så stor hjertlighet, att ett liknande kanske aldrig
tillförene träffat resenärens ära.

"<i>Lady Alice</i> är redan långt borta. Vi vifta ett sista farväl med
våra näsdukar; mitt hjerta är fullt, ty jag bar nyss förlorat en bror.
Jag hade blifvit så van att se Stanley, den öppenhjertige, med mig
liktänkande mannen och vännen, den beundransvärde resenären. Hos
honom glömde jag min trötthet; detta möte med honom har för mig
varit som om jag återvändt till mitt fosterland. Hans underhållande,
lärorika samtal kommo timmarna att förflyta som minuter. Jag
hoppas att jag skall se honom åter och få glädjen tillbringa flere dagar
i hans sällskap."

*
</chapter>
<chapter name="Tionde kapitlet.">
<h1>Tionde kapitlet.</h1>

Afsked från öfverste Linant. — Magassas opålitlighet och svekfullhet. —
Sjömännens ö. — Jumbas vik. — Uganga. — Domo. — Alexandra-Nilen. —
Lupassi-udden. — I fara vid Makongo. — Ensam med naturen. — Insektlif. — Drömmen
om en lyckligare framtid. — En mörk hemlighet. — Alice-ön. — Förräderi på
Bumbireh. — Gån att dö i Nanza! — Tillbaka till lägret. — Dåliga nyheter.

"Farväl, far väl, min vän Linant! Kom ihåg mina ord
att jag skall återvända inom en månad; hvarom inte, så
framför mina helsningar till era vänner i Ismailia (Gondokoro) och
säg dem att jag kan träffas vid Albert Nyansa". Dessa voro
mina sista ord till herr Linant de Bellefonds, då jag tog plats
i min båt morgonen den 17 April<i>Till följd af de händelser som berättas i detta kapitel blef det mig omöjligt
att återvända till Mtesas hufvudstad inom den tid jag bestämt, då herr Linant
och jag skildes åt, men min vän väntade uppenbarligen i nära sex veckor på mig.
Han motstod fjorton timmars ihärdigt anfall af flere tusen wanyoroer på vägen
till Ismailia men lyckades slutligen rädda sig genom flykten och oskadad uppnå
öfverste Gordons högqvarter. Imellertid blef han den 26 Augusti under utförandet
af ett annat uppdrag anfallen af Barierna nära ett ställe med namnet Labore, der
han dödades jemte sina tretiosex soldater. Denna sorgliga händelse tilldrog sig
fyra dagar efter min återkomst från mitt andra besök vid Ripon-fallen.</i>.

Vi hade knappt hunnit tre mil på vår färd förr än den
unge Magassas sjelfsvåld öfverskred alla gränser. Alldenstund
jag ansåg det vara klokt att gifva honom en lexa innan det var
för sent och låta honom förstå att han kunde vänta sig en
belöning, om han uppförde sig väl, ropade jag åt honom att han
skulle komma till mig, som om jag hade något vigtigt att säga.
Han ville imellertid ej lyda utan fortsatte sin väg med en dum
grimas och en trotsig rörelse med hufvudet.

Vid middagstiden tog jag latitudobservationer, då vi styrde in i
Murchison-viken, och på eftermiddagen uppnådde vi efter en 
ansträngande rodd i solnedgången ön Chiwanuko. Magassa följde genast
efter, och då vi kommit i land, uppehöll jag honom artigt men
bestämdt, bad honom sätta sig bredvid mig och förespeglade honom
lysande utsigter, dock endast på det vilkoret att han lydde Mtesas
order, uppförde sig väl och handlade i endrägt med mig.
Magassa gaf mig de dyraste försäkringar och bad att jag, såsom
ett bevis på mitt förtroende, skulle låta honom fortsätta
färden till Sessé, en stor ö der Mtesas kanoter voro förankrade,
och hemta den mig lofvade kontingenten af tretio sådana. Han
lemnade qvar fem kanoter under uppsigt af Sentum och
Sentageya, två af hans watongoleher, och for vidare, då natten
inbrutit, hvilket jag ansåg vara ett synnerligt bevis på energi.
Sanningen var imellertid den, att han endast tillryggalade två
mil och tillbragte natten i en by, der han missbrukade sin
myndighet genom att sätta sig i besittning af en qvinna och binda
höfdingen.

Nästa dag fortsatte vi resan med watongoleherna Sentum
och Sentageya och slogo läger vid Jumbas vik. Jumba är den
ärftliga titeln för en af de yngre amiralerna med befäl öfver en
afdelning af den kejserliga kanotflottan, och han har fått på sin
del området Unjaku, en udde på venstra eller norra stranden
af Katonga-floden. Det är ett utomordentligt bördigt område.

Hela norra kusten från Murchison-viken kan kallas ett
verkligt panorama af vackra utsigter, af fyrkantiga taffelberg,
runda kullar och låga rader af kägelformiga höjder, som löpa i
alla riktningar men i allmänhet gå i vester och öster samt,
så att säga, bilda en naturlig gräns i norr för sjön. Dessa
regelbundna bergmassor ingifva åskådaren den föreställningen att
sjön ej mottager några ansenliga tillflöden på norra sidan. De
upphöra plötsligt vid Katonga, och från nordvest rinner floden
utefter deras bas med trögt lopp ut i sjön. På högra eller
södra stranden synes landet vara temligen lågt ända bort till
de fyra mil härifrån belägne Uddu-höjderna. Katonga-floden
är vid mynningen omkring 400 yards bred, men dess lopp är
långsamt, nästan omärkligt.

Området Uganga är ett lågland, beläget vid Katongas
mynning, på flodens södra eller högra strand. Der rundar sig
halfmånformigt söderut en bred vik med tätt skogbevuxna stränder
till Bwiru, hvarest Uddu-kusten anses börja och fortgår ända
till Alexandra-Nilen eller Kagera.

Sessé-ön ligger omkring sex mil söder om Kibonga, når
vesterut fram till en udde sju mil söder om Jumbas by och
sträcker sig söderut — nästan parallelt med Uddu-kusten —
till en längd af omkring tjugutre mil. Dess fulla längd utgör
omkring fyratiotvå mil, medan dess största bredd uppgår tiil
omkring tjugu mil. På Sessé bo de bästa kanotbyggarna i
Mtesas rike och det stora flertalet af dess sjömän, hvilka på
grund af sin kolsvarta färg, sin rädsla, vidskeplighet och
osnygghet betraktas som Ugandas heloter.

Den 21 gjorde vi en tråkig och enformig färd utefter
Ujajus låga, sumpiga och snårfylda kust till Dumo, en på
fastlandet nästan midt emot yttersta södra ändan af Sessé-ön
belägen by. Från en egendomlig bergshöjd, hvilken bär tydliga
spår af vattnets påverkan i forna tider, skymtade vi i fjerran
konturerna af ett i vester sig höjande platåland.

Magassa återkom på aftonen, men några kanoter hade han
icke med sig. Han berättade omständligt om de faror för hvilka
han varit utsatt vid Sessé, hvars invånare förklarade sig hellre
vilja blifva halshuggna af kabakan än våga lifvet på en ändlös
resa öfver den stormiga sjön; han hade dock erhållit löfte af
Magura, den amiral som förde befälet öfver skeppsvarfven vid
Sessé, att han skulle skicka fjorton kanoter efter oss.
Imellertid hade Magassa, då han skildes från mig i Chiwanuko, fem
kanoter, men vid sin återkomst egde han endast två qvar och
försökte nu göra troligt att de andra tre läckte till den grad,
att de ej voro sjödugliga. Han påyrkade äfven, att enär
Maguru kunde förorsaka långt uppskof, om han lemnades ensam,
borde jag fara vidare med Sentum och Sentageya och anförtro
honom sjelf befälet öfver fem kanoter. Då jag imellertid varit
vitne till hans opålitlighet och dessutom fått kännedom om hans
nedriga beteende vid Chiwanuko, misstänkte jag starkt att han
blott ville ställa till något ytterligare spektakel vid Dumo; men
som jag icke kunde på något kraftigt sätt träda emellan, beslöt
jag låta honom stånda ansvar för sin pligtförgätenhet inför
Mtesa, till hvilken denna tvifvelsutan snart blefve inberättad.

Sedan vi lemnat Dumo och Sessé norr om oss, låg
framför oss i öster en ändlös vattenyta, medan på vestra sidan
utbredde sig en halfmånformig vik, hvilken var kantad med tät
skog och i söder slutade vid Chawasimba-udden. Härifrån
sträcker sig mot söder en annan bred vik, hvilken begränsas af
Usongoras nordligaste udde. I denna vik utfaller 
Alexandra-Nilen med en kraftig djup ström, hvilken på grund af sin
storlek och dunkla jernfärg kan skönjas flere mil ut i sjön. Vid
sin mynning är den omkring 150 yards bred och två mil ofvanför
smalnar den till omkring 100 yards. Vi försökte komma högre
upp i floden, men dess ström var så stark, att vi nödgades
afstå från vår föresats, sedan vi tillryggalagt tre mil. Slätten
har på ömse sidor om floden en bredd af från fem till tio mil
och är under regntiden öfversvämmad i hela sin utsträckning.
Vid företagna lodningar funno vi flodens största djup vara 85
fot. Jag känner intet bland Victoria Nyanzas tillflöden som i
storlek kan mäta sig med denna flod. Shimeeyu-floden är sjöns
andra bredaste tillflöde, och dessa två vattendrag skulle till
sammans bilda en flod jemförlig med den som har sitt utlopp
genom Ripon-fallen.

Uganda-watongoleherna Sentum och Sentageya kalla
Alexandra-Nilen "moder till floden vid Jinja", eller Ripon-fallen.

Alexandra-Nilen bildar den naturliga gränsen mellan Uganda
och de underlydande rikena Karagwé och Usongora, hvilka börja
söder om floden. Alexandra-slätten sträcker sig några mil
söderut till en oregelbunden rad af gräsbevuxna och trädlösa höjder,
hvilka äro karakteristiska för Usongoras och Karagwés vackra
betesmarker. Vid Lupassi-udden stupa bergen nästan lodrätt ned
i sjön med afsatser varierande mellan 200—500 fots höjd. Här
och der ligga på de branta sluttningarna block af grå gnejs,
väldiga från bergtopparna lossnade fragment. I närheten upptäckte
jag en ström, som med ett 3 fot högt fall frambrusade ur en
håla i bergväggen, ehuru ofvanför icke det minsta tydde på
tillvaron af ett vattendrag. I klyftorna och remnorna på bergets
sidor frodades de ståtligaste ormbunkar i öfverflöd.

Jag lyckades bestiga en af topparna och fick då till min
öfverraskning utsigt öfver en majestätiskt böljande, gräsbevuxen
slätt, der nästan inga träd funnos, utom vid byarna, hvarest täta
bananskogar växte. Längre vesterut höjer slätten sig åter till
bergmassor med samma nakna utseende. At öster utbreder sig
i riktning från norra Usongora en för ögat ändlös,
silfverglänsande sjö; men i söder synas en eller två öar, belägna ungefär
25 mil från fastlandet och hvilande i sin enslighet fridfullt och
majestätiskt.

Den första by der vi på Usongora-kusten rastade var
Makongo. Den ligger i ett skyddadt hörn af en inskärning i den
höga klippkusten, och dess hyddor skuggas af en mycket tät
bananskog. En grå, sandig strandremsa höjer sig sakta från
vattenbrynet omkring 40 fot uppåt tills den när den
utomordentligt lummiga skogen. Vid vår ankomst sutto omkring ett dussin
i smutsiga getskinn klädda infödingar på stranden och drucko
den starka maramban ur kurbitsskal. Utan att begära tillstånd
drogo vi upp vår båt och våra två kanoter på det torra. På
våra helsningar svarade infödingarna vänligt och höfligt nog.
Sjelfva temligen ankomna, bjödo de oss litet af denna
eqvatorial-Afrikas nektar. Färden hade varit lång denna dag, hvarför vi
voro trötta, och det var icke utan att vi längtat efter en så
uppfriskande dryck som den hvilken nu bjöds oss. Vi mottogo
alltså deras gästvänliga gåfva och läto oss den väl smaka,
hvarunder vi omvexlande berömde dryckens godhet och hjertligt
tackade dem för deras välvilja. En observation togs för
longitudens bestämmande, hvilket åskådades af de både roade och
intresserade infödingarna. På alla våra frågor om namnen på de
ställen och öar som voro inom synhåll svarade de vänligt.

Solen gick nu ned och vi bjödo hvarandra godnatt. Vid
midnatt väcktes vi af ett väldigt trummande.

"Är något på tok?" frågade vi Sentum och Sentageya.

"Nej!" svarade de. Oupphörligt ljöd dock det hemska
trummandet genom den mörka natten och förjagade all lust
att sofva.

Alla mina män voro uppe före dagningen i afvaktan på
hvad dagen skulle medföra. De kände instinktmässigt att det
underliga trummandet bådade att allt ej stod rätt till. Jag
stannade i min båt, hvars förhängen voro nedfälda, men jag kunde
dock meddela mig med mitt folk. Då qvartermästaren Safeni
varseblef infödingarna. purrade han mig genast. Så snart jag klädt
mig gjorde jag i ordning mina gevär och lemnade båten. Min
förvåning var stor, då jag varseblef att vi hade så nära oss ej
mindre än mellan 2—300 infödingar, alla i krigskostym och
beväpnade med spjut, bågar, pilar och vapen med långa handtag,
liknande förskärarknifvar, hvarförutom de till försvar buro stora
och långa rörsköldar. Hela skaran befann sig på ett afstånd
från oss af blott tretio steg och betraktade oss oaflåtligt
med vilda blickar. Situationen var så egendomlig och dramatisk,
att jag i häpenheten skyndade att bryta tystnaden och närmade
mig en karl, i hvilken jag igenkände den af stammens äldste
som den föregående aftonen bjudit mig deras nationaldryck.

"Hvad betyder detta, min vän?" sporde jag. "Står ej allt
rätt till?"

Han svarade hastigt men kort och allvarsamt, på
kinyambuspråket, hvilket jag ej förstod. Jag ropade till mig mtongolehn
Sentum att tolka det för mig.

"Hvad är er mening med att draga upp era kanoter på
vår strand?" sade Sentum att han frågat.

"Säg honom att vi drogo upp dem, för att bränningen
inte skulle slå dem i stycken under natten. Vindarna äro
våldsamma imellanåt och vågorna gå högt. Våra kanoter äro våra
hem, och vi äro fjerran från våra vänner, som vänta oss åter.
Blefve våra kanoter skadade eller förstörda, hur skulle vi då
kunna återvända till våra vänner?"

Hans nästa fråga var:

"Vet ni att detta land är vårt?"

"Ja, men hafva vi gjort något orätt? Är stranden så klen,
att den kan taga skada af våra kanoter? Hafva vi skurit ned
era bananer eller trängt in i era hyddor? Hafva vi förorättat
någon af ert folk? Kunnen I ej se våra eldar, vid hvilka vi
sofvit, utsatta för nattens kyla?"

"Godt och väl, men ni måste ge er af genast. Vi vilja
ej se er här. Gå!"

"Det är lätt gjordt," svarade jag, "och hade ni sagt oss
under den förflutna natten att vår närvaro ej var er behaglig,
skulle vi slagit läger på ön der borta."

"Hvarför hafven I kommit hit?"

"Vi ha kommit för att tillbringa natten här och köpa
lifsmedel; och ligger väl något brottsligt deri? Faren I inte i era
kanoter? Förutsatt att menniskor mottoge er så som ni
mottagit oss denna morgon, hvad skullen I då säga? Skullen I ej
kalla dem elaka? Ack, min vän, jag väntade inte att ni, som
var så vänlig i går, skulle vara så förändrad i dag! Men det
må vara; vi vilja aflägsna oss snart och lugnt, och kabakan Mtesa
skall bli underrättad om allt detta och döma mellan oss."        

"Om ni vill ha något att äta, skall jag skicka litet
bananer till ön der borta, men härifrån måsten I fara, så att inte
folket, som vill slåss med er, må skrida till våld."

Vi sköto genast ut båten och de två kanoterna i vattnet,
hvarpå jag och min besättning stego i och rodde ut några yards
från land. Men Sentum var förbittrad på infödingarna, och i
stället för att lugnt gå sin väg började han högljudt gräla med
dem. För att förekomma olycka och att möjligen alla Sentums
män skulle blifva dödade ropade jag på honom och befalde
honom genast gå om bord, hvilket han också gjorde.

Vi styrde till den omkring tre mil från Makongo belägna
Musira-ön, der vi funno fyra eller fem kanoter från Kamirus
land, lastade med kaffe och smör. Wagandaerna Sentum och
Sentageya, hvilka voro förbittrade på infödingarna, bemäktigade
sig några kaffebalar, hvilket föranledde högljudda protester från
vildarnas sida. Uganda-sjömännen, alltid redo till slagsmål,
följde sina anförares exempel och hjelpte till att plundra
infödingarna, af hvilka en då vädjade till mig. Jag var sysselsatt
med att visa besättningen på min båt huru den skulle slå upp mitt
tält, då jag sålunda gjordes uppmärksam på wagandaernas beteende.
Det tagna bytet återstäldes genast till sina egare, och Sentum
och Sentageya hotades med bestraffning i händelse de förorättade
infödingarna vidare, hvarjemte jag rådde dessa att, när sjön blef
lugn, fara  öfver till en annan fem mil norr om oss belägen ö.

Omkring klockan 10 förmiddagen sände oss
Makongo-höfdingen, trogen sitt löfte, tio knippor färska bananer, hvilka för
en dag räckte till åt de sextiotvå wagandaer och wangwanaer
jag hade med mig.

Derpå begaf jag mig ensam in i den täta snårskogen som
låg bakom vårt läger. Då jag visste att folket nog skulle
fördela bananerna sins emellan, att ingen fiende kunde oroa dem
och att de ej heller kunde komma i tvist med några infödingar
— ty utom oss sjelfva funnos inga menniskor på Musira-ön —
ansåg jag mig kunna lemna dem att fördrifva tiden på bästa
sätt. Derför omfattade jag min ensliga rekognoscering med en
ynglings hela liflighet. Dessutom var det ju så sällsynt för
mig att få njuta af ensligheten och tystnaden i så ostördt lugn
som här vinkade mig. Min frihet i dessa skogar, der jag var
alldeles allena, kunde ej råka i fara eller stäckas; min rättighet
att klättra i träden, undersöka berghålorna, stå på hufvudet,
rulla omkring bland löfven eller lemningarna af bark och grenar
eller skratta eller sjunga — hvem kunde väl betaga mig den?
Då jag alltså nu var oinskränkt herskare och högste domare öfver
mig sjelf, kunde jag för en kort stund njuta af en ogrumlad lycka.

At detta begär att hoppa, springa, hänga mig fast vid
grenarna öfver mitt hufvud som karakteriserar slyngelåren kunde
jag nu gifva fria tyglar. Löst för en stund ur alla
konventionella fjettrar och befriad från den allvarsamhet och stadga min
ställning såsom ledare af halfvildar tvang mig antaga i deras
närvaro, återvann jag nu min naturs fysiska spänstighet. Jag
kröp in under grenar som spärrade vägen eller hoppade öfver
kullfallna trädstammar, trängde mig igenom der det var nästan
omöjligt att komma fram, slingrade mig och snodde likt en
orm genom de i hvarandra snärjda buskarna, dök in i väldiga
massor af tätt löfverk och kämpade ursinnigt med skuggande
pyramider af rankor och klängväxter, hvilka till följd af sin
talrikhet flätat i hop sig till en kompakt massa.

Med hvilka underliga varelser fick jag ej göra bekantskap
i dessa vilda skogar! Okända myrarter — röda, svarta, gula,
grå, hvita och mångfärgade — bildade här en verld i smått
för sig sjelfva. Här funnos individer ur myrornas krigarkast,
hvilken öfverallt hotar de värnlösa och spanar efter någon att
anfalla; der vilda furagörer, färdiga att plundra hvar som helst
på stammar, grenar, qvistar och löf; der de fredliga och flitiga
arbetsmyrorna, upptagna af att försvara sin lilla rätt till en
kort existens; der de flitiga könlösa myrorna, framsläpande
oproportionerligt stora qvistar till sina konstmässigt sammanfogade
bostäder; der skiltvakterna, försvarande ingångarna till sina
fästningar. Der svärmade omkring i löfverket hela kolonner af
furagerande och plundrande marodörer och tallösa horder af
obarmhertiga förstörare. I den bortdöende vegetationen hörde
jag rundt omkring mig de träätande larverna af stora ekoxar
ihärdigt arbeta i tusental och såg myriader termiter, i trägen
ifver förintande allt, vare sig animalt eller vegetabiliskt, som
låg i deras väg. Arméer af <i>psyllœ</i> och oräkneliga nattfjärilar
uppskrämdes ur buskarna, och från hvarje gren hördes den
bullrande, förtretliga stritens gälla ljud. Här gjorde de
obarmhertiga myrlejonen i ordning sina fallgropar, och der lurade de
spöklika "vandrande löfven", gröna eller grå till färgen, på
oförsigtiga insekter. Diamantskimrande majbaggar funnos i
öfverflöd, och många andra arter, sällsamma och obehagliga, krälade
framför mina fötter. Likväl utgjorde de insekter jag här såg
icke en tusendel af dem som funnos på denna afskilda ö, hvilken
för sig bildar en hel liten verld af oändlig verksamhet.

Härifrån kom jag slutligen till ett slättland, der marken
höjde sig hastigt uppåt samt öfverallt var betäckt med höga träd
med parasitväxter och buskar; trots vännen fortsatte jag dock
min undersökning, fast besluten att se mig omkring i de högre
regionerna. Under min klättring uppför bergets sida hade jag
godt om stöd att välja på; här stod en tamarind och der strax
bredvid ett silkesbomullsträd; än nedhängde en framskjutande
gren af mimosan och än någon tjock lian, hvilka erbjödo mig sin
hjelp vid försöken att komma framåt eller uppåt; de unga och
veka teakträden och den smidiga jasminen böjde sig, då jag
fattade tag i dem, för att komma mina trötta fötter till hjelp.
Slutligen hade jag hunnit ofvanom trädens och busksnårens
region och stod uppe på den med spjutgräs, ananasträd, orkidéer
och aloe bevuxna bergstoppen.

Då jag kastade en spejande blick omkring mig, upptäckte
jag att ön hade formen af en groft tillskuren skosula som låg
i öster och vester. Lägsta delen utgjordes af just de slätter
hvilka jag nyss genomströfvat. Den var omkring trefjerdedels
mil lång och omkring 200 yards bred. Hälen bildades af en
utskjutande smal udde, som höjde sig nästan lodrätt ur vattnet
omkring 50 fot. Härifrån reste sig en klippa ytterligare 80 fot
uppåt, hvadan hela dess höjd öfver vattenytan utgjorde 130 fot.

Jag betraktade länge den storartade omgifvande utsigten.
Ett sabbatslugn hvilade öfver sjön i öster, norr och söder ända
tills det blåa himlahvalfvet och det rena, silfverklara vattnet
möttes, der gränsen mellan båda inhöljdes i en lätt, florlik dimma,
som ovilkorligen kom mig att tänka på oändligheten. Majestätiskt
reste sig i sydost Alice-ön, och några mil längre sydost om henne
syntes Bumbireh-ögruppen. Midt emot mig i vester och två mil
från stället der jag stod låg den långa, klippiga framsidan af
Usongoras platå; dess sakta uppstigande topp pryddes med
grupper af det alltid gröna bananträdet, ända tills den försvann
bland konturerna af töckenhöljda, blånande berg.

Detta är en fläck hvarifrån ögat obehindradt kan
öfverskåda en af de egendomligaste och skönaste delar af Afrika —
hundratals qvadratmil af vackra sjöscenerier — stora sträckor
af grå bergväggar, hvari skära sig in förtjusande, af lummiga
bananer halft omslutna vikar — hundratals qvadratmil af
gräsbevuxet högland, der byar och bananskogar ligga strödda om
hvarandra. Från den höjd der jag nu står kan jag se den ena
boskapshjorden efter den andra och en mängd små hvita och
svarta fläckar, hvilka ej kunna vara annat än flockar af får och
getter. Jag kan äfven se ljusblåa pelare af den från eldarna
uppstigande röken och magra gestalter röra sig deromkring.
Trygg på min höga tron, kan jag skåda deras rörelser och le
åt grymheten i de vilda hjertan som gömmas inom dessa magra
mörka gestalter, ty jag är nu en del af naturen och alltså för
närvarande lika osårbar som hon sjelf. De veta lika litet att
menskliga ögon nu blicka ned på dem från spetsen af deras af
sjön omfamnade ö som att den Högstes öga hvilar på den. Huru
länge, tänker jag för mig sjelf, skola dessa lands befolkningar
förblifva så okunniga om Honom som skapat den praktfulla,
solbelysta verld hvilken de för hvarje dag skåda från sitt
högland? Huru länge skall deras otämda vildhet vara ett hinder
för evangelium, och huru länge skola de förblifva främmande
för Frälsaren!

Hvilket land de ega! Och hvilken sjö sedan! Om 
ångfartyg plöjde denna sjö, huru skulle de ej då komma Ururi att
skaka hand med Usongora och Uganda med Usukuma, göra de
vilda wavumaerna till vänner med wazinzaerna och förena
wakerewéerna med waganaerna. En betydande handelshamn
skulle då uppstå vid Shimeeyu, hvarifrån kaffe från Usongora,
elfenben, får och getter från Ugeyeya, Usoga, Uvuma och Uganda,
boskap från Uwya, Karagwé, Usagara, Ihangiro och Usukuma,
myrra, maniok, pelsverk och hudar från Uganda och Uddu, ris
från Ukerewé och spanmål från Uzinza skulle utbytas mot
produkterna nedifrån kusten; hela landet skulle lägga bort sin
vildhet, infödingamas drift och energi eggas, slafhandelns
förbannelse upphöra och alla land rundt omkring genomträngas af
ädlare känslor och högre mensklighet. Men nu är hvarje hand
lyft, den enes mot den andres — mord bor i deras hjertan;
vildheten flammar upp vid åsynen af en vägfarande; sjöröfveri
är ett berättigadt yrke bland wavumaerna; folken i Ugeyeya och
Wasoga gå alldeles nakna; Mtesa spetsar, bränner och stympar
sina offer; wirigedierna ligga utefter sina stränder i försåt för
främlingen, på hvilken öarnas inbyggare öfva konsten att sköta
slungan; wakaraerna förgifta än en gång sina dödande pilar vid
åsynen af en kanot; och hvarje stam, lågande af hämndbegär
och hat, håller sig på afstånd från de andra.

O, när skall den dag randas, då någon förening af
filantropiska kapitalister vill åtaga sig att rädda dessa bördiga
landsträckor och sätta evangelii förkunnare i tillfälle att komma och
qväfva det mordiska hat som menniska hyser mot menniska i
de vackra landen omkring Victoria-sjön!

Jag nedsteg från Musira-öns högsta punkt på en annan
väg, dervid jag fick tillfälle att iakttaga karakteren hos den
klippiga ön med dess tvärstupande, af remnor och klyftor fulla
bergväggar af skiffer. Sådan är ön på alla sidor utom på
den venstra. Efter stora svårigheter lyckades jag bestiga ett
från bergmassan lösryckt block, som fallit ned på den nordöstra
udden och nu bildade en särskildt framskjutande spets af
omkring 30 fots höjd. I en grottlik fördjupning på dess topp
upptäckte jag sex människokroppar i ruttnande tillstånd, hvilka voro
halft öfvertäckta med gräs och stenar. Å ett af hufvudena syntes
märken efter hugg, en omständighet som kom mig att misstänka
att någon tragisk händelse timat här för någon tid tillbaka.
Tvifvelsutan hade denna fasansfulla tilldragelse skett på just den
punkt af ön der vi uppslagit vårt läger, ty något annat ställe
fans ej der ett dylikt dåd kunnat blifva föröfvadt, och
sannolikt hade offren sedan lagts i kanoter och hitförts, så att
främlingar ej måtte misstänka något vid åsynen af liken eller ett så
tydligt bevis på våld som den med en yxa klufna skallen utgjorde.
Då dessa främlingar sannolikt medförde en last af kaffe och
smör, hade de blifvit mördade af infödingarna på fastlandet
eller af senare anlända främlingar, såsom t. ex. mina egna
wagandaer, hvilka, förlitande sig på sitt öfverlägsna antal, börjat
förorätta och plundra de omnämnda kaffehandlarna.

Omkring kl. 5 e. m. visade sig långt efter min återkomst
till lägret vid horisonten Magassas flotta, hvilken uppgick till
ett antal af fjorton kanoter. Jag afsände genast i en kanot
Safeni och några af wagandaerna till de små öar vi hade
passerat på vägen till Makongo för att bedja Magassa skynda sig
att förena sig med mig följande morgon, alldenstund vi hade
ondt om proviant och ett uppehåll kunde förorsaka hungersnöd.
Safeni återvände omkring kl. 9 e. m. med det svaret från
Magassa att jag kunde fortsätta resan så fort jag hade lust, han
skulle nog komma efter till lägret.

Jag väntade imellertid på Magassa ända till kl. 10
följande f. m., men då Alice-ön — hvilken Sentum och Sentageya
försäkrat mig vara den bästa plats att angöra för att med
minsta tidsutdrägt hinna till Usukuma — låg omkring tretio mil
från Musira, kunde jag ej dröja längre. Derför blef det
öfverenskommet att Sentum skulle vid Musira-ön invänta Magassas
ankomst och visa honom den kosa hvilken Sentageya och jag
tagit.

Vi hade tillryggalagt knappa tre mil, då Sentageya
plötsligt vände om och med stark fart rodde tillbaka till Musira,
derunder han med handen vinkade åt mig att jag skulle fortsätta
resan. Som jag trodde att han blott glömt något, följde jag
hans råd.                                  

Vi uppnådde ej Alice-ön förr än omkring kl. 9 på
aftonen, enär vi blifvit uppehållna af svår motvind ända sedan kl.
4 e. m. Då det var kolmörkt, hittade vi fram till lägerplatsen
endast genom att styra kurs mot ett fladdrande ljussken, som
vi sågo vid stranden. Skenet kom från en eld, upptänd af två
män och en gosse, hvilka voro ute och torkade fisk i en grotta
hvars mynning vette åt sjön. Ehuru fiskarena i förstone blefvo
ytterst förskräckta, voro de imellertid kloka nog att förhålla sig
passivt, och för att lugna deras farhågor visade jag dem den
yttersta artighet och vänlighet. Som det var sent, beredde jag
mig att tillbringa natten under aktersätet i båten, men just som jag
skulle lägga mig fick jag höra infödingarna gräla. Jag gissade
genast att besättningen måtte tagit sig före att bemäktiga sig
fiskarenas fångst, hvarför jag sprang ut — och kom just lagom
för att skydda de stackars negrerna för en betydlig förlust.
Murabo hade redan lagt embargo på öfver ett halft dussin stora
fiskar, då jag kom gående barfota bakom honom och tillkännagaf
min ankomst med ett rapp, som kom honom att ragla åt sidan.
Fortare än alla uttryck af välvilja eller vänskaplighet öfvertygade
detta fiskarena att de från min sida hade intet att frukta, och
wangwanaerna insågo att jag ej skulle tillåta att någon orätt
skedde. Fiskarena fingo dessutom en handfull perlor såsom
ersättning för den tilltänkta plundringen, och för att
wangwanaerna ej vidare skulle råka i frestelse erhöllo de dubbla rationer.

Då jag vaknade nästa morgon, fann jag att vi hade
lägrat oss under en omkring 50 fot hög basaltklippa, vid hvars
fot fiskarenas grotta låg; den sträckte sig omkring 15 fot djupt
i berget. Ön var högländt och belägen omkring 400 fot öfver
hafsytan. Den höll nära fyra mil i längd, och dess största bredd
uppgick till halfannan mil. Invånarna utgjordes af omkring
fyratio familjer af Ukerewé-stammen och uppgåfvo konung
Lukongeh såsom sin herskare.

Alice-öns topp är betäckt med ymnigt groft gräs, och
remlorna och klyftorna äro öfverfylda af yppig vegetation, träd,
örter, ormbunkar och ananasträd. Invånarna blefvo goda
vänner med oss, men de begärde så öfverdrifna pris för allt hvad
de hade att sälja, att vi funno det omöjligt köpa annat af dem
än några majsax. Från högsta punkten af ön tog jag genom
min fältkikare en öfversigt af omgifningarna men kunde
 ingenting upptäcka i öster eller sydost, I sydvest sågo vi deremot
Bumbireh-ögruppen, dit vi voro tvungna att begifva oss för att
köpa lifsmedel med den oangenäma öfvertygelsen att vi förspilt
en hel dag på Alice-ön, hvaremot, om vi genast styrt kurs åt söder,
vi uppnått Bumbireh-ögruppen inom några timmar.

Som vi ej begåfvo oss från Alice-ön förr än på e. m., vid
hvilken tid vi väntat få se Magassa ankomma, och äfven på
grund af nödvändigheten att trots det höga priset köpa något
att äta till förekommande af hungersnöd, uppnådde vi ej
Barkers ö, den östligaste i Bumbireh-ögruppen, förr än vid nattens
inbrott. Denna natt tillbragtes högst otrefligt i en liten, af
ogenomtränglig snårskog omgifven vik. Ett hällande regn föll
hela natten igenom och tvang oss att sitta uppe, skälfvande af
köld och utan qvällsvard, ty för att sätta kronan på våra
missöden hade vi ingenting att äta. Några mera ömkliga varelser
är det svårt att tänka sig än de menniskor som befunno sig i båten
under dessa mörkrets timmar. Hela min besättning hade trängt
i hop sig så tätt som möjligt, rygg mot rygg eiler sida vid sida.
Sjelf satt jag ensam under tälttaket i aktern, blott med möda
urskiljande deras gestalter eller utan afsigt fantiserande öfver
buskarnas oregelbundenheter, under det då och då en blixt
snabbt öfverfor det dunkla himlahvalfvet och visade
Bumbireh-ögruppens stora svarta massa — allt under det regnet öste ned
med samma oförminskade häftighet. Jag betviflar att äfven de
gladaste stunder som jag kan få upplefva i framtiden skola
kunna utplåna ur mitt minne denna dystra natt med dess
vedervärdigheter.

Såsom vanligtvis är fallet, följdes denna ledsamma natt af
en vacker klar morgon. Hvarje fläck af naturen, som vi kunde
skönja, tycktes väckt till nytt lif, uppfriskad och leende, härifrån
dock undantagen den lilla verld som inneslöts i båten. Vi
längtade att förnya vår bekantskap med menskligheten, ty i annat
fall skulle vi otvifvelaktigt omkomma. Följaktligen styrde vi
kurs på Bumbireh-ön, hvilken ligger omkring två mil från
Barkers ö. Vi seglade längs kusten och sökte derunder upptäcka
en vik eller hamn, så att vi skulle få tillfälle att mot perlor
tillbyta oss födoämnen.

Bumbireh-öns största längd uppgår till omkring elfva och
dess största bredd till två mil. Den synes vara högländt
med en upptill temligen jemn rad af kallar bevuxna med
kort gräs. Dess sluttningar äro i allmänhet branta, men likväl
gräsbevuxna eller odlade. Den innefattar antagligen femtio små
byar med i medeltal omkring tjugu hyddor i hvarje by, och om
vi beräkna fyra invånare på hvarje hydda, skulle befolkningen
utgöra omkring 4,000 personer af alla åldrar.

Boskapshjordar betade på toppen och sluttningarna; på en
temligen vidsträckt areal sågs här och der en brunaktig, för
sådd beredd åkerjord, medan vidsträckta bananskogar utvisade
hvarest de flesta byarna voro belägne.

Då vi hade seglat ett litet stycke längs med kusten,
varseblefvo vi några gestalter, hvilka stucko af mot de jemna och
släta konturerna af den gräsbevuxna toppen, och strax derpå
hörde vi det välkända melodiösa krigsrop som användes af de
flesta centralafrikanska stammarna, "<i>Hehu-a hehu-u-u-u!</i>" gällt,
långdraget och genljudande.

Gestalterna blefvo allt flere, och nya röster instämde i den
utmanande och oroande kören. Hungriga stackare som vi voro,
omgifna af svårigheter af alla slag, just nu begynnande åter
känna en smula värme efter den förflutna nattens fuktiga kyla,
med hungern ännu gnagande våra inelfvor och af många mil
skilda från våra vänner i Usukuma, utan en enda bit ätbart
i vår båt, voro vi tvungna att riskera något, dervid erinrande
oss "att inga omständigheter kunna blifva så förtviflade, att ej
Försynen förmår bringa hjelp".

Klockan 9 på morgonen upptäckte vi en vik nära sydöstra
ändan af den långa ön och styrde långsamt dit in. Ögonblickligen
rusade infödingania ned till stranden, upphäfvande sitt krigsrop
och utstötande vilda hotelser. När vi voro omkring 50 yards
från land, befalde jag mina män upphöra med rodden, men
Safeni och Baraka blefvo i en hast vältaliga och yttrade sig
sålunda:

"Så här göra alltid vildarna, herre. De skrika högt och
utösa hotelser och se bistra ut, men ni skall få se att allt detta
oväsen upphör så snart de höra oss tala. Dessutom — huru
skola vi väl, om vi lemna äfven detta ställe utan att få proviant,
skaffa oss någon sådan?"

Detta sista argument var oemotsägligt, och ehuru jag ej
gifvit mina män order att fatta årorna, framdrefvo fyra af dem
båten långsamt, derunder Safeni och Baraka gjorde sig i ordning
att hålla tal till infödingarna, hvilka nu, då de kommit ända
ned till vattenbrynet, voro inom hörhåll. Jag såg somliga taga
upp stora stenar, under det andra spände sina bågar.

Vi voro nu omkring tio yards från land, och Safeni och
Baraka böljade tala, derunder de med bedröfvad min pekade
på munnen och med andra gester sökte göra begripligt att deras
magar voro tomma. De logo med inställsam uppsyn, uttalade
orden "bröder", "vänner", "goda kamrater" med mycken
munvighet; listigt nog insmögo de imellanåt orden "Mtesa", "kabakan",
"Uganda" och "Antari", konung öfver Ihangiro, under hvars spira
Burnbireh lyder. Safenis och Barakas inställsamma ordsvall
tycktes göra god verkan, ty stenarna bortkastades åter,
bågarna spändes ned igen, och de lyfta spjuten fingo tjena såsom
stöd under den lugna, långsamma gång hvarmed infödingarna
nu nalkades oss.

Safeni och Baraka vände sig triumferande till mig och
sade: "Var det inte hvad vi sade, herre?" och inbjödo derpå
med vinnande öppenhjertighet infödingarna att komma närmare.
Dessa, hvilkas antal nu uppgick till omkring två hundra,
rådplägade en stund, hvarpå några af dem — nu sjelfva i sin tur
inställsamt leende — varsamt gingo ut i vattnet ända tills de
uppnått båtens förstäf. Några sekunder stodo de sålunda och
talade vänligt, men plötsligt fingo några med ett ryck båten upp
på stranden, hvarefter alla de andra, sedan de fattat tag i bogen
och relingen, drogo den omkring tjugu yards upp på den torra,
steniga stranden, medan vi sutto der mållösa af häpnad!

Nu följde en scen som trotsar all beskrifning. Ett helt
helvete — alla dess djeflar beväpnade — var i fullt raseri omkring oss. En skog af spjut höjdes; tretio eller fyrtio bågar
spändes; lika många med hullingar försedda pilar tycktes redan
flyga i luften; tjocka knöliga klubbor svängdes öfver våra
hufvuden; två hundra skränande svarta demoner knuffades och
trängdes för att få gifva sin förbittring luft eller skaffa sig
tillfälle att tilldela oss vore det också blott ett enda slag eller stygn.

Så snart de första symptomen af vildarnas raseri visat sig,
hade jag imellertid sprungit upp och fattat en laddad revolver
i hvardeva handen, beredd att döda eller sjelf blifva dödad.
Men den påtagliga hopplösheten att kunna tillfoga en så stor skam
någon synnerlig skada höll mig tillbaka, på samma gång Safeni,
hvilken genom det förfärliga skränet omkring oss blifvit nästan
alldeles mållös af skrämsel, vände sig till mig och bad mig vara
tålig. Jag samtyckte, då jag fann att något bistånd af
besättningen ej för ögonblicket var att påräkna; men under det jag
<img id="4368">Mottagande på Bumbireh-ön, Victoria Nyanza.</img>


bittert förebrådde mig min oklokhet att mot mitt eget bättre   
vetande hafva låtit förmå mig att öfverlemna mig i sådana
vildars våld, lofvade jag också heligt, att om jag denna enda gång
sluppe undan, skulle mina handlingar för framtiden bestämmas
endast och allenast af mitt eget omdöme.

Jag tog imellertid på mig en resignerad uppsyn men lade
dock icke ifrån mig mina revolvrar. Min besättning motstod
äfven med nästan sublimt lugn och ståndaktighet det första
anloppet af den rasande hop som angrep oss. Safeni lade armarna
i kors med ett helgons saktmod. Baraka visade insidan af sina
händer och frågade med lugn och mildhet: "Hvad betyder detta,
mina vänner? Frukten I tomma händer och leende menniskor
sådana vi äro? Vi äro vänner, vi komma såsom vänner för
att köpa lifsmedel, två eller tre bananer, några munnar säd eller
batater eller <i>muhogo</i> (maniok), och med er tillåtelse skola vi
äfven draga hädan såsom vänner."

Vår hållning gjorde god verkan. Oväsendet och larmet
tycktes lägga sig, då ett femtiotal nykomlingar åter tände det
dämpade raseriet. Åter svängdes massan af spjut omkring vår
båt, åter lyftes de knöliga klubborna öfver våra hufvuden, åter
spändes bågarna och åter tyckte vi oss se pilarna flyga i luften.
Safeni fick en stöt, så att han raglade, den lille Kirango erhöll
ett slag i hufvudet af ett spjutskaft och Saramba uppgaf ett
skri, då en klubba träffade honom i ryggen.

Nu sprang jag upp för att lägga mig emellan med de två
revolvrarna i min venstra hand. Jag adresserade mig till en af
de äldste, hvilken syntes försöka återhålla de öfliga från att gå
till ytterligheter. Jag visade honom perlor, tyg, messingstråd
och sökte imponera på dem med namnen Mtesa och Antari,
deras konung.

Åsynen af den mängd perlor och tyger jag visade dem
uppväckte nu deras snikenhet. Ett försök till blodbad skulle,
syntes de börja tänka, otvifvelaktigt hafva till följd lifvets förlust
för åtskilliga af dem. "Man skulle kunna taga till skjutvapnen
och, äfven i döende tillstånd, handtera dem med förfärlig verkan,
och hvem vet hvad dessa små jerntingestar i den hvite mannens
hand äro?" tycktes de säga till hvarandra. Hvad den omnämnde
äldste än tänkte, svarade han imellertid med låtsad förtrytelse,
höjde sin käpp och dref de af raseri skummande vildarna
tillbaka till höger och venster. Andra framstående infödingar
förenade sig nu med denne äldste, hvilken, såsom vi sedermera
fingo veta, var Shekka, Bumbirehs herskare.

Sedan Shekka gjort denna kraftyttring, vinkade han åt
ett halft dussin män och drog sig tillbaka några yards bakom
mängden. Den för hvarje sannskyldig afrikan ovärderliga shaurin
skulle nu hållas. Ena hälften af skaran följde konungen och
hans rådsförsamling, medan den andra stannade qvar för att
göra oss till en skottafla för sina otidigheter, hvarunder de
fortfarande hotade oss med spjuten eller klubborna. En djerf
afdelning gick rundt om aktern på båten och förolämpade mig
med i högsta grad oförskämda åtbörder; en af dem ryckte mig
till och med i håret, antagligen i den tron att jag begagnade
peruk. Imellertid hämnades jag genom att fatta tag i hans
hand, och då jag plötsligt vred den bakåt, hade jag så när vridit
den ur led, hvarvid vilden tjöt af smälta. Hans kamrater svängde
sina lansar, men jag bevärdigade dem blott med leenden, ty
hvarje tanke på sjelfförsvar hade jag nu i det närmaste
uppgifvit.

Det afgörande ögonblicket tycktes vara inne. Jag hade
utstått några ögonblick af dödsångest, då jag betänkte huru
motbjudande döden syntes i den form hvari han nu hotade mig.
Hvad skulle mitt folk tänka, der de ängsligt väntade på sin
aldrig återvändande herre! Hvad skulle Pocock och Barker säga,
när de slutligen erhöllo kännedom om tragedien på Bumbireh-ön!
Och mina vänner i Amerika och Europa sedan! "Bah, blott ett
ögonblicks plågor, och hvad kunna de blodtörstiga hundarna väl
göra mera! Det är en tröst att om jag nu skall dö, sker det
fort — ett andedrag och sedan tystnad — för alltid och evigt!"
Och så var jag redo både att strida och falla,

"Gören nu ert värsta, mina svarta vänner — hvad helst
I viljen; jag är färdig."

En budbärare från konungen och rådsförsamlingen anländer
och vinkar åt Safeni.

"Gå och bruka ditt förstånd!" sade jag till honom.

"Om Gud vill, herre", svarade han.

Safeni drog nästan hela skaran efter sig, ty nyfikenheten
är stor hos afrikanen. Jag såg honom intaga ställning. Safeni
var född diplomat. Hans händer rörde sig upp och ned, utåt
och inåt; en hjertlig frimodighet hvilade af naturen öfver hans
ansigte; hans åtbörder voro behagfulla; mannen var en talare
som kämpade för mildhet och rättvisa.

Safeni återvände med strålande uppsyn.

"Allt väl, herre ; ingen fara. De säga blott att vi måste
stanna här till i morgon."

"Vilja de sälja lifsmedel åt oss?"

"Ah ja, så snart de hållit sin shauri."

Under det Safeni talade, rusade sex infödingar fram och
bemäktigade sig våra  åror.                                           

Ehuru Safeni hittills varit politisk, bragtes han nu ur lynne
och sökte hindra dem från att utföra sin föresats. De höjde
sina klubbor för att slå honom.

"Låt dem gå, Safeni", ropade jag.

Ett högt jubelrop helsade eröfringen af årorna. Jag blef
nu öfvertygad om att denna lilla bedrift snart skulle efterföljas
af flere, ty menniskan är den samma öfverallt i verlden. Gif
djefvulen bara ett finger, och han skall hafva hela handen; gif
drinkaren en sup, och han skall hafva hela flaskan; underkastar
man sig en gång, får man vara beredd att underkasta sig flere
gången

Shaurin fortgick. En annan budbärare kom med
begäran om fem tygstycken och fem fundoer perlhalsband. Han fick
hvad han ville. Men som det nu var nära middag och
vildarna voro öfvertygade om att vi ej kunde undkomma, drogo
de sig tillbaka till närmaste by för att stärka sig med mat
och dryck.

Sedan krigarna aflägsnat sig, kommo några qvinnor för att
beskåda oss. Vi talade vänligt till dem, och till gengäld gåfvo
de oss den lugnande försäkran, att vi skulle blifva dödade;
men de sade, att om vi kunde förmå Shekka att ingå
"blodsbrödraskap" eller att äta honing med en af oss, skulle vi vara
räddade. Misslyckades vi deremot, fans intet annat val än flykt
eller död.  Vi tackade dem men ville se tiden an.

Omkring kl. 3 e. m. hördes ett starkt trummande. Man
hade sagt Safeni, att om infödingarna samlades å nyo, måste
han med gåfvor söka förmå Shekka att ingå "blodsbrödraskap"
med oss.

En lång rad af infödingar i full krigsdrägt syntes på den
höjd hvarest bananskogen och byn Kajurri lågo. Deras
ansigten voro svart- och hvitmålade. Nästan alle sammans buro de
för Usongora-folket egendomliga sköldarna. Af deras rörelser
kunde till och med den minst skarpsynte förstå att de ärnade
skrida till anfall.

Äfven Safeni och Baraka häpnade och deras första ord voro:

"Var beredd, herre. Det här ser illa ut."

"Bry er inte om mig," svarade jag, "jag har varit beredd
på det värsta i tre hela timmar. Ären I i ordning, era gevär
och revolvrar laddade och era öron öppna nu?"

"Ja", var allas beslutsamma svar.

"Varen ej förskräckta utan fullkomligt lugna. Nu, då de
äro samlade, vilja vi följa qvinnornas råd. Gå frimodigt och
leende till Shekka, Safeni, der uppe på höjden, erbjud honom
dessa tre fundoer perlor och fråga honom, om han vill blanda
sitt blod med ditt.

Safeni skyndade beredvilligt å stad att uträtta sitt
uppdrag, alldenstund det ej var förenadt med någon kroppslig fara
för honom, ty vi befunno oss på blott 150 yards afstånd från
vildarna och dessa voro ännu ej fullt rustade till strid.
Ungefär tio minuter samtalade han med dem, hvarunder trummorna
fortfarande ljödo och nya hopar i krigsrustning ökade Shekkas
skara. Somliga af dem roade sig att med spjuten visa oss sitt
sätt att fäkta; andra svängde sina klubbor likt druckna
irländare på Donnybrook-marknaden. Deras åtbörder voro vilda,
deras röster högljudda och häftiga och de uppeldade hvarandra
till feberaktig stridslust.

Safeni återvände. Shekka hade afslagit hans anhållan om
fred. Infödingamas antal hade nu vuxit till öfver 300.

I det samma rusade femtio djerfva krigare under vildt skri
ned från höjden. Utan tvekan kommo de ända fram till sidan af
båten och bemäktigade sig vår Kiganda-trumma, under det de
framhväste några ord till oss. Tillgreppet var en lätt sak, vi
gjorde ej ens motstånd; sättet hvarpå det skedde beröfvade oss
imellertid all förhoppning om fred, för den händelse vi ännu
trott derpå. Högljudt bifall helsade denna bedrift.

Två män kommo derpå ned och begynte drifva bort några
kor, som gingo på bete mellan oss och vildarna uppe på höjden.
Safeni frågade en af dem hvarför de gjorde så.

"Emedan vi skola öppna striden strax, och om I ären män,
kunnen I börja göra er i ordning dertill", svarade han hånfullt.

"Tack, min morske vän", sade jag för mig sjelf. "Dessa
ord äro de sannaste vi hittills hört i dag."

De två infödingarna återvände nu till höjden.

"Se här, Safeni", sade jag, "tag dessa två vackra röda
tygstycken och gå långsamt efter dem ett litet stycke men vänd
om genast, då du hör mig ropa; och ni, mina gossar, kommen
ihåg att det gäller lif eller död; ställen er på ömse sidor om
båten, fatten med sorglös uppsyn säkert tag i den samma; och
när jag uttalar ordet, så skjuten den med hundramannakraft
utför stranden ända ned i vattnet. Ären I alla beredda, och tron
I er kunna utföra det? I annat fall kunna vi lika gerna börja
striden der vi äro."

"Ja, <i>inshallah</i> herre", ropade de med en mun.

"Gå, Safeni!"

Jag väntade tills han kommit på femtio yards' afstånd och
såg nu att han gjorde alldeles som jag sagt honom.

"Huggen i, gossar! Det gäller lifvet."

Mina män böjde sig ned och spände armmusklerna; båten
började röra sig och ett gnisslande, skrapande ljud hördes under
mig. Jag grep min dubbelpipiga elefantbössa och ropade:

"Safeni, Safeni, vänd om!"

Infödingarna voro snabbsynta. De sågo att båten rörde
sig, och ögonblickligen ilade de utför höjden under ett
förfärligt skrän.

Min båt var nu vid vattenbrynet.

"Skjut ut den i sjön, mina gossar; bry er inte om vattnet"
— och fri från alla hinder gungade den ut i sitt naturliga
element.

Safeni stod inom ett ögonblick vid vattenbrynet med
tygstyckena i handen. Den främste af infödingarnas skara var
omkring tjugu steg bakom honom. Han lyfte sitt spjut och
måttade.

"Hoppa i vattnet, karl, på hufvudet!"

Just som spjutet skulle slungas och en annan inföding
måttade med sitt, afsköt jag min bössa och kulan genomborrade
de båda vildarna. Bågskyttarna stannade och spände sina
bågar. Jag skickade en svärm groft hagel i skocken med den
förfärligaste effekt. Infödingarna retirerade från stranden, på
hvilken båten nyss förut legat.

Sedan jag drifvit bort infödingarna, drog jag en af mitt
folk upp i båten och befalde honom hjelpa de andra, medan
jag laddade om mina grofva bössor, derunder jag ständigt höll
ett vaksamt öga på infödingarna. Omkring 100 yards längre
bort i öster sköt ut en udde, som skyddade viken. Några af
vildarna sprungo dit, men mina bössor beherskade den hotande
punkten, och de nödgades draga sig tillbaka.

Mina män fattade nu sina bössor, men jag bad dem låta
dessa ligga och i stället bryta ut bottenplankorna i båten och
begagna dem såsom åror, ty två flodhästar närmade sig oss
med uppspärradt gap, och det tycktes som skulle det blifva vår
lott att förgås i vattnet, sedan vi med så knapp nöd
undkommit vildarna på land. Jag lät den ena af flodhästarna nalkas
på tio yards' håll, hvarefter jag tog sigte midt emellan hans
båda ögon, genomborrade hans skalle med en grof kula och gaf
äfven den andra ett sådant sår, att vi icke behöfde frukta något
af honom.

Då de snopna och ursinniga vildarna sågo sitt byte undfly
dem, hade de efter en kort rådplägning skyndat ned till två
kanoter som lågo uppdragna på stranden vid vikens nordvestra
hörn. Efter hvarandra nedsköt jag de två vildar som sökte
skjuta ut farkosterna, men andra kommo i deras ställe och
slutligen fingo de kanoterna i vattnet och började ifrigt förfölja oss.
Två andra kanoter syntes komma utefter stranden från öns östra sida.

Då det sålunda var oss omöjligt att hinna undan, hvilade
vi på årorna och inväntade dem, sedan vi kommit ut ur viken.

Min elefantbössa var laddad med explosiva kulor. Fyra
skott dödade fem vildar och sänkte två af kanoterna. Infödingarna
i de två andra vände om för att hjelpa sina vänner upp ur
vågorna. De försökte ingen vidare förföljelse, men en del af de
på stranden varande hade skyndat ut på udden, och då vi
återtogo rodden, hörde vi en röst ropar "Gån att dö i Nyanza!"
och sågo dem afskjuta sina pilar, hvilka utan att träffa föllo
ned några yards bakom oss. Vi voro räddade!

Kl. var 5 eftermiddagen. Vi hade endast fyra bananer i
båten, och vi voro tolf hungriga män. I händelse vi finge
gynsam vind, kunde vi på en dag och en natt hinna tillbaka till
vårt läger. Men finge vi motvind, kunde resan upptaga en
månad. Och hvar skulle vi under tiden få lifsmedel, om det skulle
gå oss på samma sätt som vid Makonga, Alice-ön och Bumbireh?
Friskt vatten fans i så stort öfverflöd, att alla verldens arméer
i ett århundrade kunnat släcka sin törst dermed. Men mat?
Hvart skulle vi vända oss för att erhålla sådan?

En frisk bris blåste från ön. Vi hissade loggertseglet i
förhoppning att vinden måtte fortfarande vara gynsam för sydöstlig
kurs. Men kl. 7 på aftonen inträdde fullkomlig vindstilla. Vi
återtogo våra provisoriska åror — de tunna, böjliga
bottenplankorna. Vår fart utgjorde omkring tre fjerdedels mil i timmen!
Hela natten igenom arbetade vi, uppmuntrande hvarandra.   
Vid morgonens inbrott syntes ej en skymt af land; allt var en
ändlös rymd af grått vatten.

Omkring kl. 9 förmiddagen kom en stark by och dref oss
bortåt åtta mil söderut; framåt kl. 1/2 11 blef det åter stiltje, men
vi paddlade oss fram oaflåtligt. Vid nattens inbrott befunno vi
oss omkring sju mil från en i söder liggande ö och ansträngde
alla våra krafter för att uppnå den. Men en storm växte upp
i sydvest, mot hvilken våra krafter förmådde ingenting. Mina
män voro uttröttade och förbi efter fyrtionio timmars rodd,
hvarunder de ej fått något att äta. Vi öfverlemnade oss åt
vågorna, det hällande regnet och den jagande stormen. Upp
och ned kastades vi på de väldiga vågorna, surrades rundt,
vräktes ned i mörka afgrunder och öfverstänktes af skum. Vi
öste båten och sutto åter ned. Vid midnatt saktade stormen af
och den uppgående månen göt sitt trolska sken öfver sjöns yta
och dess långa, vräkande böljor, hvilkas kammar ännu kröntes
af hvit fradga. Upp och ned höjdes och sänktes vi. Nymånen
sken klart på båten och dess arma besättning; dess sken
belyste spöklikt de nedhukade, utmattade och förtviflande
gestalterna, hvilka imellanåt uppgåfvo djupa suckar, som skuro mig i
hjertat.

"Fatten mod, mina gossar. tänken ej på den förbannelse
som Bumbireh-vildarna slungade efter oss: onda menniskors
förbannelser kunna ofta bytas till välsignelser", sade jag för att
muntra upp dem. En af tofterna sönderhöggs, och af litet kaffe,
som jag erhållit af öfverste Linant under vår vistelse hos Mtesa,
kände vi oss något stärkta. Och derpå somnade mina män alle
sammans, öfvergifna af trötthet som de voro; jag ensam hölls
vaken af mina tankar.

Morgonen till den 30 April inbröt. Ehuru mina män sedan
kl. 10 f. m. den 27 fått endast fyra bananer att dela sig emellan
och för öfrigt endast druckit en kopp kaffe, efterkommo de likväl,
då jag nu, sextioåtta timmar efteråt, uppmanade dem att åter fatta
årorna, min tillsägelse med en manhaftighet som väckte min
beundran och svarade mot deras heroiska vilja men — ack! —
ej mot deras hårdt pröfvade krafter.

Framåt kl. 2 e. m. — sjutiosex timmar efter sedan vi lemnat
Alice-ön — närmade vi oss en vik på en obebodd ö, hvilken
jag på kartan betecknat med namnet "Refuge". Tackande Gud
för äfven denna lilla nåd, kraflade vi oss upp ur båten och lade
oss sedan ned att sofva på den glödheta sanden.

Men föda måste vi söka skaffa oss före natten. Baraka
och Safeni sändes att undersöka öns inre i en riktning; Murabo
och Marzouk i en annan. Jag tillsade Robert och Hamoidah
att göra upp eld, och sjelf tog jag min bössa och gick att
skjuta fågel. Inom en half timme hade jag fått ett par stora
feta änder; Baraka och Safeni återvände hvardera med två
knippen bananer, och Murabo och hans kamrat hade kommit öfver
ett slags söta bär, till smaken liknande körsbär.

Huru glada voro vi ej denna afton, då vi — stormdrifna,
utarbetade, hungriga varelser som vi varit få timmar förut —
sutto omkring vår lägereld vid denna välkomna qvällsvard
hvartill en huld Försyn förhjelpt oss. Bananer, änder, bär och
kaffe! Innan vi gingo till hvila denna afton — en af de
angenämaste jag kan minnas mig någonsin hafva upplefvat — läto
vi en pipa smaka oss förträffligt. Ingen kan undra på, att vi
nu, innan vi gingo till hvila, i känslan af vår skuld till den
Högste, som bevarat våra lif under så många vedermödor,
tackade honom för hans nåd och godhet.

Vi stannade ännu en dag på "Refuge" för att göra oss
åror; och nya undersökningar förskaffade oss ännu ett halft dussin
bananknippen. Vår aptit var så god, att högst obetydligt af
dem fans qvar följande morgon, då vi voro i ordning att fam
vidare. Med åror och segel styrde vi kurs på Singo-ön. Som
vi funno den obebodd, vände vi oss mot Ito-ön, hvars sluttningar
voro rikt bevuxna med pisanger, men infödingarna slungade stenar
mot oss, så att vi nödgades fortsätta färden fram mot
Kuneneh-ögruppen, nära Ukerewé-halfön.

På e. m. den 4 Maj, då stark motvind blåste, tvungos vi
att styra in i Wiru-viken, der vi, tack vare vår vägvisare
Saramba, hvilken var född i detta land, mottogos gästvänligt och
lätt fingo köpa kött, batater, mjölk, honing, så väl mogna som
omogna bananer, ägg och fjäderfä. Vi kokade dessa läckerheter
om bord och åto med en smak och aptit som endast halft
utsvultna menniskor kunna föreställa sig.

I förhoppning att lyckas uppnå vårt läger den följande
morgonen satte vi till segel kl. 9 e. m. och styrde kurs tvärs
öfver Speke-bugten. Men omkring kl. 3 på morgonen, då vi
voro midt i bugten, svekos vi af den ostadiga vinden; och
liksom om det varit beslutet att vi skulle tömma lidandets kalk ända
till dräggen, uppväxte nu en n.n.o. stonn, hvilken, i öfrigt 
lika förfärlig som, den hvilken vi fått pröfva på vi Usuguru,
dessutom piskade oss med skurar af hagel, hvilka voro så stora
som hasselnötter. Himlen var becksvart, ingen stjerna syntes,
snabba blixtar blänkte fram, åtföljda af starkt åskdunder, och
rasande vågor vräkte oss omkring, som om vi varit inneslutna
i ett nötskal, elementen hade sammansvurit sig för att
mångdubbelt förvärra vår förfärliga belägenhet. Åter måste vi
öfverlemna båten åt vind och vågor, ty alla våra bemödanden
att hålla kursen voro fruktlösa.

Vi böljade tro att den förbannelse som slungats efter oss
af Bumbirehs befolkning: "Gån att dö i Nyanza!" till slut
skulle uppfyllas — men sjelf satte jag dock full tillit till den
samvetsgrant och solidt bygda båten.

En grå, dyster morgon grydde slutligen, och vi befunno
oss vara tio mil norr om Rwoma och omkring tjugu mil
nordvest om Kagehyi. Vi gjorde vårt bästa och hissade segel, och
ehuru vinden i början var allt annat än gynsam, slog den snart
om och dref oss utefter Usukuma-kusten lustigt fram öfver de
höga vågorna rätt mot vårt läger.

Välkomstrop helsade oss från stranden, ty folket hade
igenkänt vårt segel på flere mils afstånd, och när vi kommo
närmare, utbyttes ropen mot muskötsalvor och viftningar med flaggor,
och hela stranden vimlade af tillströmmande glada menniskor.
Vi hade ju vant borta femtiosju dagar från vårt läger, och månget
falskt rykte om vår undergång hade hunnit dit och för hvarje
dag allt mem vunnit bekräftelse genom vår förlängda frånvaro.
Men åsynen af båten som styrde kurs på Kagehyi förjagade alla
bekymmer och farhågor.

Då kölen skrapade mot land, sprungo femtio män ut i
vattnet, ryckte mig ur båten och buro mig på sina skuldror rundt
omkring i lägret under skratt, handklappmngar, groteska
kroppsrörelser och äkta engelska hurrarop.

Frank Pocock var der, och hans anlete strålade af glädje,
men när jag frågade Frank hvar Frederick Barker var och hvarför
han ej helsade mig välkommen, mörknade hans ansigte vid den
plötsliga hågkomsten af vår förlust, och han svarade: "Emedan
han dog för tolf dagar sedan, sir, och han ligger här" —
hvarvid han högtidligt pekade på ett stenkummel nära sjön.

*
</chapter>
<chapter name="Elfte kapitlet.">
<h1>Elfte kapitlet.</h1>

Barkers sjukdom och död. — Andra dödsfall. — Förrädare i lägret. — Hvila.
— Sjukdom. — Rwoma stänger landvägen för oss. — Magassa strandsätter oss
till sjös. — Kinkig belägenhet. — Lukongeh kommer till vår räddning. —
Ukerewés historia. — Dresserade amfibier. — Jag lemnar Kagehyi med halfva
expeditionen. — Sjunkande kanoter. — Alla räddade. — Ito försonar oss. — Ankomst
till «Refuge»-ön med halfva expeditionen. — Slagsmål i lägret. — Fullständigt
uppbrott från Kagehyi. — Vi slå alla läger på «Refuge»-ön. — Vi ingå förbund med
Komeh. — En kungadans. — Mahyiga-ön. — Möte med Iroba-kanoter. — Vår
vänskap tillbakavisad. — Konungen af Bumbireh som gisslan. — Höfdingen Kitawa
och hans besättning dödade. — Mördarna straffade. — Den helsosamma verkan
deraf på deras grannar. —  Vi ankomma till Uganda.

Då den ytterliga förtjusningen öfver återseendet lagt sig
något, följde mig prins Kaduma, vägvisaren Sarambas vänner —
hvilken nu var en riktig hjelte — och Frank till min hydda
för att afgifva en kort berättelse om hvad som tilldragit sig
under min frånvaro.

Fred Barker hade, efter hvad Frank sade, njutit af en god
helsa till medlet af April, men efter den tiden började han få
periodiska frossanfall. Den 22 hade han deltagit i en jagt på
flodhästar på stranden mellan Kagehyi och Lutari och den 23
på morgonen badat i sjön och ätit en stadig frukost. Klockan
9 på morgonen hade han imellertid klagat öfver illamående och
gått och lagt sig. Strax efter sedan han intagit sängen fick
han ett så häftigt frossanfall, att blodet tycktes hafva stannat i
hans ådror. Frank och Barkers tjenare använde alla medel att
återgifva kroppen dess värme. De gåfvo honom konjak och
varmt te, lade upphettade stenar under hans fötter och bredde
på honom filtar, men det tjocka blodet ville ej komma i omlopp
och klockan 11 på förmiddagen var den stackars unge mannen död.

"Klockan 3 e. m. begrofvo vi honom", sade Frank, "nära
Nyanza. Stackars gosse, under de sista dagarna yttrade han

flere gånger: 'Jag önskar att Stanley ville komma tillbaka. Jag
skulle då tro att det kunde finnas något hopp om räddning,
men nu skall jag stelna till döds här, om han inte kommer'. Jag
tror, sir, att han skulle gått igenom, om ni varit här."

Jag saknade unge Barker mycket. Han hade blifvit mig
kär genom sitt klara förstånd och sina värdefulla tjenster. Var
jag sjuk, uppfyldes genast hvarje uttalad önskan; han förstod minsta
rörelse, minsta tecken. Han hade en god handstil och förde
räkenskaperna öfver alla våra förråd, tyger och perlor. För Frank var
han dessutom en förträfflig kamrat; de två unga männen voro ett
angenämt sällskap för mig, hvarjemte de vunnit wangwanaernas
hjertan genom sitt milda, älskvärda väsen. Jag hörde aldrig en
ed eller ett opassande ord komma öfver deras läppar; och då de
någon gång harmades öfver mitt folks dumhet eller öfvermod,
var deras vrede af passiv art; de togo aldrig i med
hårdhandskarna innan de först vädjat till mig.
<img id="3160">
Stenkummel uppkastadt till minne af Frederick Barker.
(Majita och Ururi på andra sidan Spekebugten.)</img>

Men Frank hade äfven andra dåliga nyheter att förtälja,
Mabruki Speke, som Burton kallade "den tjurhufvade" —
Burons och Spekes, Spekes och Grants trogne tjenare och min egen
på min första expedition, äfvensom Livingstones på hans sista resa
och en af de pålitligaste i mitt följe från Zanzibar till
Victoria-sjön — var död. Jabiri, en af de starka båtbärarna, hade äfven
dött; likaså gamle Akida och dessutom tre andra. Alla hade
dött af dysenteri. Msenna, "Zanzibars slagskämpe", hade ännu
en gång förgått sig, efter sex månaders hyggligt uppförande. Jag
återkom från min upptäcktsfärd på Nyanza-sjön till Kagehyi den


5 Maj. Den 6 hade han ämnat med en trupp af sextio man
begifva sig till Unyanyembé, om jag icke till dess kommit tillbaka.

Kipingiri, höfdingen öfver Lutari och broder till Kaduma,
höfdingen öfver Kagehyi, hade uppgjort en sammansvärjning med
Kurrereh, höfdingen öfver Kyenzi, och höfdingen öfver Igusa att
med förenade krafter anfalla och plundra lägret. Wangwanaernas
ledare, Manwa Sera och Kachéché, hade upptäckt komplotten,
och sedan Frank och Fred Barker lockat ur Kaduma ett och
annat, hade de utdelat ammunition och fast beslutit att göra allt
hvad de kunde för att afslå anfallet. Prins Kadumas trofasthet
mot sin frånvarande vän och Franks och Freds tappra uppförande,
tillika med höfdingens öfver Igusa plötsliga död hade till följd
att Kipingiri afstod från att sätta den nedriga sammansvärjningen
i verket.

Frank berättade äfven för mig att han sjelf haft ett
eller två lindrigare feberanfall, men att de gått öfver snart.
Wangwanaerna hade repat sig märkvärdigt efter den jämmerliga
svältkur de genomgått i Ugogo och Urimi, och flere af dem hade
nu så godt hull, att jag knappt kände igen dem. Sedan jag
inventerat förråden, var det mig en glädje att finna att Frank
varit utomordentligt hushållsaktig. Jag fann honom stå på bästa
fot med prins Kaduma, vara vän med Sungoro och högt aktad
af wangwanaerna; efter denna inventering fans intet att anmärka,
och hvad hans uppförande beträffar, förtjenade det allt
erkännande.

Efter vår ankomst till Kagehyi togo vi oss en väl
behöflig och väl förtjent hvila. Då jag nu föll på den idén att
väga mig, fann jag att min vigt utgjorde endast 115 skålp.,
således vägde jag nu 63 skålp. mindre än de jag lemnade
Zanzibar. Frank Pocock vägde 162 skålp.! Denna betydliga
minskning i vigt tillskref jag knapp föda och brist, icke sjukdom.

Huru ljufva voro ej dessa första hvilodagar! Frank var
nyfiken att få höra allt som händt oss på vår 1,000 mil långa
segling rundt sjön, och wangwanaerna slogo en tät ring omkring
oss för att lyssna till våra lidandens iliad. Huru deltagande
voro ej dessa stackars svarta, odisciplinerade menniskor! Kaduma
uttryckte den största förvåning och Sungoro upphörde icke att
undra öfver huru vi betett oss för att segla rundt omkring sjön
i den "lilla båten". Wasukumaerna diktade till dess ära sånger,
som de sjöngo om aftnarna; och de nakna små tjufpojkarna gjorde
af bananstammar små miniatyrbåtar, i hvilka de satte qvistar till
master och blad till segel. En endas föredöme hade, syntes det
mig, redan burit frukt här, och dessa bytingars försök bevisade
att infödingarna behöfde blott ett eller två sådana föredömen till
för att sporras till liknande företag. Framtida upptäcktsresande
skola finna mången redo att gå i den djerfve vägvisaren Sarambas
fotspår, och wasukumaerna blifva säkert i framtiden lika goda
sjömän som de äro dugliga bärare och oförtrutna på resor
till lands.

Nu stötte sjukdom till. Den afrikanska febern ansatte mig
häftigt den ena dagen efter den andra, och min af umbäranden
försvagade kropp var ock lätt mottaglig derför. Tre feberanfall
minskade min vigt med ytterligare 7 skålp. Genom att från
morgon till qväll taga in kina kunde jag på femte dagen lemna
sängen, visserligen gulblek, svag och darrande, med glåmiga
ögon, klappande hjerta och susning i öronen — men febern
var likväl öfvervunnen.

Hvar höll imellertid Magassa till med sina kanoter? Dag
efter dag hoppades vi få se honom, men hans kanoter kunde ej
upptäckas vid horisonten och slutligen uppgåfvo vi hoppet att få
se honom eller att sjöledes uppnå Uganda. Vi beslöto
derför att öfver Mweré till fots marsehera genom konung Rwomas
land. Vi gjorde ingen hemlighet deraf. Kaduma fick
underTättelse derom och meddelade hvad han hört åt hvar och en,
så att det snart kom till Rwomas öron.

Konung Rwoma, som var en af Mirambos bundsförvandter,
var imellertid ogynsamt stämd mot wangwanaerna och hade
mycket förvridna begrepp om huru de hvita män sågo ut
som nu voro i Kagehyi. Något bland de enfaldiga
naturbarnen hade berättat honom att der fans en hvit man med
"långt rödt hår och stora röda ögon" — förmodligen menades
Frank, ehuru man gjort en högst skamlig karrikatyr af honom.
Detta rykte förmådde Rwoma att sända en ambassad till
Kagehyi. Den sade:

"Rwoma sänder <i>salaams</i> till den hvite mannen. Han
behöfver inte den hvite mannens tyger, perlor eller messingstråd,
och han tillåter inte den hvite mannen att draga genom hans
land; Rwoma vill ej se honom eller någon annan hvit man med
långt, till axlarna nedhängande rödt hår, med hvitt ansigte och
stora röda ögon; Rwoma är inte rädd för honom, men om den
hvite mannen närmar sig hans land, skola Rwoma och Mirambo
bekriga honom."

Till denna djerfva men öppna förklaring lade
wasukumaerna äfven anclra skäl för att bevisa att vi icke kunde välja
landvägen. Den gick nämligen mellan Muanza och Mweré fram genom
sträckor som beboddes af sins emellan tvistande stammar. Rwoma
var Mirambos bundsförvandt; Kijaju, hans granne, var
bundsförvandt till de roflystna watutaerna; höfdingen öfver Nchoza,
hvilket låg strax bredvid, förde krig med watutaerna; Antari,
konung öfver Ihangiro och Bumbireh, skulle naturligtvis upptaga
vår ankomst illa; Mankorongo, Swaroras af Usui efterträdare,
kunde endast tillfredsställas genom en tribut, som skulle alldeles
ruinerat oss. Om jag toge vägen söder ut till Unyanyembé
skulle wangwanaerna aldrig kunna hållas till sammans och
expeditionen upplösas som snö.

Hvilka utsigter hade vi sjöledes? Magassa och hans flotta
hördes icke af. Han hade troligen återvändt från Musira-ön
af fruktan att äfventyra sina kanoter på den stora vattensträckan
emellan Musira-ön och Alice-ön, ty wagandaernas kanoter, hvilka
äro gjorda af plankor och sammanfogade med växtfibrer, sjunka
lätt i svårt väder och sjön är under den regniga årstiden mycket
farlig att våga sig ut på med dessa bräckliga farkoster.
Wasukumaerna egde inga kanoter och jag hade blott en enda båt,
som i svårt väder kunde föra högst femton personer. Min pligt
bjöd mig dock att begifva mig vidare till Uganda och
Albertsjön, ty jag hade gifvit mitt hedersord derpå. Och likväl var
landvägen omöjlig och, efter allt utseende, äfven sjövägen!

Under det jag för Sungoro förklarade med hvilka
svårigheter jag hade att kämpa, sade han, sedan han besvarat
åtskilliga af mig gjorda frågor, att Lukongeh, konung öfver
Ukerewé, hade talrika kanoter, men han betviflade att denne ville
låna ut dem åt mig. "Likväl," fortfor Sungoro, "är han en
äiskvärd man och kan blifva en god vän, om han fattar tycke
för någon." Jag tänkte på Lukongeh, men ett nytt feberanfall
afklippte alla mina planer. Mitt nervsystem var högst angripet
efter alla mina umbäranden och ansträngningar. I min yrsel
inbillade jag mig vara inbegripen i underhandling med konungen,
och under feberfantasierna ljöd det ständigt i mina öron
"Lukongeh, Lukongeh" — ingenting annat än "Lukongeh".

Då jag den 15 Maj började blifva bättre, afgingo prins
Kaduma, Sungoros timmerman och Frank Pocock i en
beskickning till Lukongeh. De medförde tio vackra tygstycken, tio

<img id="4369">Egendomliga granitklippor på Wezi-ön, mellan Usakuma och Ukerewé.

(Denna ö berättas vara den hvarpå löjt.<sc> Smith</sc> och mr <sc>O'Neil</sc> kort förut dödades af Wakerewéaerna.)</img>


KUNGLIG   KONSELJ.                                            195

fundoer glasperlor och fem famnar messingstråd för att öppna
underhandlingar om köp eller förhyrning af kanoter.

Den 28 återvände Frank och hans följeslagare med femtio
kanoter jemte manskap under befäl af två höfdingar och
"premierministern" i Ukerewé. Jag fattade glad Franks hand men
blef mycket nedslagen, då jag hörde att dessa kanoter skulle
föra expeditionen till Ukerewé! Detta var för ingen del i min
smak, ty till följd af en nyck eller genom någon misshällighet,
hvilken allt för lätt kunde uppstå mellan wangwanaerna och
infödingarna, kunde expeditionen försinkas flere månader. Jag
förklarade att jag icke ville gå in på denna anordning och sade
höfdingarna att de kunde ledsaga mig tillbaka till Ukerewé,
emedan jag sjelf önskade träffa Lukongeh.

Sedan jag försett mig med skänker som kunde vinna en
afrikans bifall — vackra långhåriga kläden, filtar, scharlakansröda
och randiga tyger från Kutch och Muscat, dessutom glasperlor
af utmärkt beskaffenhet och andra saker allt för talrika att här
uppräkna, till ett värde af omkring 800 dollars — begaf jag mig
alltså den 29 på väg till Msossi, Lukongehs hufvudstad, på norra
sidan af Ukerewé.

Vi uppehöllo oss några få timmar i Wezi, der jag
fotograferade dess sällsamma granitklippor; på eftermiddagen
fortsatte vi resan och anlände till Kisorya klockan 4 e. m., der vi
slogo läger.

Nästa morgon foro vi vid 9-tiden genom Rugedzi-sundet,
som förenar Speke-bugten med Majita-viken, Det var 6 fot
bredt på några ställen men så fullt med gräs och vattenväxter,
att det säkert snart skulle blifva ofarbart; vi lyckades dock bana
oss väg genom att skjuta oss fram med störar. Några bland
wakerewéerna säga att Majita-berget skiljes från fastlandet genom
ett dylikt sund, en sak som ej skulle förvåna mig. Vi
uppnådde slutligen Msossi och fingo tak öfver hufvudet, en oxe och
bananer att äta samt mjölk att dricka.

Klockan 9 på morgonen den 31 framträdde vi inför den
kungliga konseljen i Ukerewé, som tagit plats å en äng på några
klippstycken och var ganska pittoresk att skåda med Lukongehs
fryntliga ansigte i midten och omkring honom de mindre ljusen i
en cirkel. Konungen, en vacker ung man på tjugosex eller tjugoåtta
år med ljus hy och öppen blick, tog oss i noggrant
skärskådande; hans förnämsta höfdingar Msiwa, Mosota, Mgeyeya och

Wakoreh, följde hans exempel så väl som de öfliga af hans
höfdingar, män, qvinnor och barn.

Af Lukongehs frågor fann jag att han skulle taga lika
mycket intryck af samtal om Europa som Mtesa i Uganda,
och jag såg snart att han lätt skulle kunna omvändas till
kristendomen, ehuru framtiden för mig var allt för uppfyld af
bekymmer, att jag nu skulle vågat försöket.

Inga underhandlingar kunde öppnas denna dag. Vi skulle
äta och hvila; den följande dagen deremot kunde vi, om
konungen kände sig må bra, börja skrida till verket.

Andra dagen var Lukongeh lyckligtvis vid godt lynne och
mådde förträffligt. Så var äfven fallet med mig. Jag föreslog
derför med möjligast största grannlagenhet att han skulle antingen
sälja eller låna mig tretio kanoter. Alla hans invändningar
kullkastades, då han fick syn på de medförda skänkerna. Då han
såg mig så offentligt förevisa de praktfulla tygerna, darrade han
och bad mig genast lägga i hop dem. Derjemte tillade han att
han skulle besöka mig på aftonen och att jag kunde vara
öfvertygad om att han skulle göra sitt bästa för mig. På
aftonen den 4 Juni smög han sig till min hydda med sin trogne
minister och fyra af sina förnämsta höfdingar, och då skänkte
jag honom två vackra filtar, en skotsk pläd, två röda sängtäcken,
prydnader af koppar, tretio vackra tygstycken, femtio fundoer
perlor och två ringar messingstråd, förutom många andra saker
såsom koppar, fat, tennkärl o. s. v. Hans höfdingar erhöllo fem
tygstycken, fem fundoer perlor och två famnar messingstråd
hvardera. Tack vare dessa frikostiga skänker skulle jag inom
kort erhålla svar, men under tiden måste jag gifva mig till
tåls. "Ät och blif fet," sade Lukongeh, i det han gick sina
färde, lycklig öfver de rikliga gåfvorna.

Följande sin konungs exempel, behandlade wakerewéerna
oss aktningsfullt. De läto oss genomgå en noggrann
undersökning och studerade uppmärksamt våra anletsdrag för att
öfvertyga sig huruvida de hade någon likhet med araben Sungoros;
vi hade dock haft tid att vänja oss dervid och underkastade
oss derför detta obehag med likgiltighet.

I Ukerewé finnas representanter för många stammar —
såsom wataturuerna, wa-hyaerna, watambaraerna, wasumbwaerna,
warurierna, wakwyaerna och wazinjaerna.

De äldre, åt hvilka landets traditioner anförtros, gåfvo mig
en lista på följande konungar:
<table oc>
<td r>1. <td>Ruhinda I
<td r>2. <td>Kasessa
<td r>3. <td>Kytawa
<td r>4. <td>Kahana I
<td r>5. <td>Gurta I
<td r>6. <td>Nagu
<td r>7. <td>Mehigo I
<td r>8. <td>Mehigo II
<td r>9. <td>Kahana II
<td r>10. <td>Gurta II
<td r>11. <td>Ruhinda II
<td r>12. <td>Kahana III
<td r>13. <td>Iwanda
<td r>14. <td>Machunda
<td r>15. <td>Lukongeh, den nuvarande konungen.
</table>

Ukerewés grundläggare, Ruhinda I, är den konung hvars
minne mest vördas. Han förde sitt folk i kanoter från Usongora
och Ihangiro, hvilket i forna dagar var kändt under namn af
U-wya. Han var den som införde telningar af pisang- och
bananträdet i Ukerewé. De af honom besegrade urinvånarna
kallades wa-kwyaer — en annan benämning för de vildar som
bodde på Majita-berget. En ringa återstod af denna stam finnes
ännu på södra kusten af Ukerewé, midt emot Kagehyi.

<img id="3161">Vid Msossis landningsplats, med Kitari-höjden till venster och Majita-berget till höger.</img>

De kungliga grafvarna finnas i Kitari. Den höjd på
hvilken de äro belägna är återgifven på närstående teckning af
Msossis landningsplats; en framstående Ukerewé-höfding har
fått i uppdrag att skydda den mot vanhelgande. Alla konungar
begrafvas i sittande ställning.


Det öster om Rugedzi-sundet belägna område som lyder
under Lukongehs spira har han bemäktigat sig genom att fördrifva
wataturuernas nomadiserande stam, dock först efter en häftig strid,
som räckte fem dagar och hvarvid många af wakerewéerna dödades
genom herdarnas förgiftade pilar. Ehuru de nu lefva fredligt med
hvarandra, råder dock lika stor olikhet mellan wakerewéerna och
wataturuerna som mellan en nubisk och en syrisk arab. Mtaturuen
är ljushyllt, högväxt, har fin näsa och tunna läppar, medan
deremot mkerewén utgör en blandning af den etiopiska och
negerrasen.

Konungen anses vara begåfvad med öfvernaturlig makt, och
Lukongeh begagnar hvarje sig erbjudande tillfälle att stärka sina
undersåtar i denna tro. Man förmenar honom kunna efter
behag framkalla regn eller torka och låta landet öfversvämmas.
Det är lyckligt för honom att nederbörden efter hans tillträde
till regeringen varit både regelbunden och ymnig. Konungen
har ej uraktlåtit att påpeka de stora fördelar Ukerewé vunnit,
sedan han efterträdde sin fader på tronen; han är derför både
älskad och fruktad.

Ej nöjd med det rykte han åtnjöt såsom "regngörare",
traktade han i sin ärelystnad efter att dessutom blifva ansedd som
en "stor medicinman", hvarför han enträget besvor mig att
meddela honom några af européernas stora hemligheter — såsom
att förvandla menniskor till lejon och leoparder, låta regn falla
eller upphöra, låta vinden blåsa, förläna fruktsamhet åt
qvinnorna och manbarhet åt männen. En så beskaffad begäran
framställes mycket ofta af afrikanska höfdingar. Då jag tillkännagaf
min oförmåga att villfara hans önskan, hviskade han till sina
höfdingar:

"Han vill inte göra hvad jag ber honom om, emedan han
är rädd att inte få kanoterna; men I skolen få se, att då
mina män återvända från Uganda, skall han gifva mig allt hvad
jag begär."                                                                          

Bruket att helsa konungen är högst egendomligt och
alldeles olika allt hvad jag sett annanstädes. Sedan folket
närmat sig sin herskare, slå de i hop händerna och knäböja
inför honom. Upptager konungen denna vördnadsbetygelse med
välbehag, visar han detta genom att blåsa och spotta i deras
händer, hvarefter hans undersåtar låtsa som om de med hans
spott ingnede sitt ansigte och sina ögon. De tyckas anse
konungens saliv som en kostelig ögonsalva.
Sinsemellan knäböja wakerewéerna, klappa händerna och.
ropa: <i>"Waché, waché!" "Waché sug!" "Mohoro!" "Eg sura?"</i> 
— hvilket i öfversättning betyder: "Morgon, morgon!" "God
morgon!" "En god dag!" "Hur mår ni?"

De i detta land cirkulerande historierna om de trollkonster
som utöfvas af befolkningen på Ukara-ön bevisa att dessa öboar
hafva varit måna om att förvärfva rykte om sig i detta afseende,
att de äro listiga och, inseende att vidskepelse är en svaghet
hos den menskliga naturen, sökt draga all möjlig fördel af denna
omständighet. Deras välde öfver amfibierna är — enligt
wakerewéernas utsago — underbart. Khamis, son till Sungoros
timmerman Hamadi, hvilken en lång tid varit sysselsatt med att
åt sin arbetsgifvare bygga en dhow, d. v. s. farkost med segel,
delade helt och hållet dessa villfarelser.

Khamis bedyrade med ed att det fans en krokodil som
lefde i höfdingens öfver Ukara hus. Djuret åt ur sin husbondes
hand, det var så läraktigt och lydigt som en hund och lika
klokt som en menniska. Lukongeh hade en gång i sitt harem
en vacker qvinna, som Ukaras höfding önskade ega, men han
kunde på länge ej utfinna något sätt att komma i besittning af
henne förr än han kom att tänka på krokodilen. Ögonblickligen
meddelade han sig med reptilen och bad den lägga sig på lur
i vassen nära Msossi, der den unga qvinnan dagligen brukade
bada; sedan skulle den utan att göra flickan något ondt föra
henne öfver det åtta mil breda sundet till Ukara. Middagen
nästa dag var den unga qvinnan i höfdingens af Ukara hus.

Då jag tillät mig betvifla sannolikheten af denna underbara
berättelse, sade Khamis harmset:

"Hvad, ni tviflar på hvad jag säger? Fråga Lukongeh,
och han skall bekräfta hvad jag berättat."

Derpå tillade han:

"Machunda, Lukongehs fader, hade en krokodil som
stal en arabs hustru och öfver fält och åkrar bar henne till
konungens hus!"

För Khamis liksom för de wangwanaer som lyssnade till
hans historier var denna sista det mest öfvertygande bevis på
att krokodilerna i Ukara voro högst underbara varelser.

Wakerewéerna tro äfven, att om en hök fångar en fisk på
wakaraernas område, dör den i samma ögonblick!

Enligt en annan af Kahmis' historier hade Kaduma af
Kagehyi en flodhäst som kom till honom hvarje morgon en lång
tid för att låta sig mjölkas!

Det fordras tolf getter och tre jordhackor för att i
Ukerewé köpa en hustru af hennes föräldrar. Araben Sungoro var
nödsakad att betala Lukongeh 350 skålpund olika slags perlor
och 300 yards godt tyg innan han lyckades få en af dennes unga
systrar till hustru. Om friaren är så fattig, att han eger
hvarken getter eller hackor, ersätter han dessa artiklar med spjut,
bågar och pilar, men han kan icke skaffa sig en hustru förr
än han är i stånd att erbjuda hennes föräldrar en tillräcklig
brudlösen. Om föräldrarna eller slägtingarna äro snikna och ålägga
friaren hårda vilkor, är dennes belägenhet i sanning svår, emedan
det efter giftermålet ofta händer att anspråk göras på boskap,
får, getter o. s. v.; en vägran att uppfylla dessa anspråk har
till följd att giftermålet förklaras ogiltigt tills barn födas, då all
förbindelse med hustruns blodsförvandter upphör.

Tjufvar, äktenskapsbrytare och mördare aflifvas genom
halshuggning. De kunna likväl undslippa dödsstraffet, om de blifva
deras slafvar som de förorättat.

Rullar af messingstråd stå högt i värde hos wakerewéerna
och begagnas af deras hustrur som prydnader; de lägga dem i
flere hvarf kring halsen, hvarigenom det på afstånd ser ut som
bure de krasade halskragar. Armband af koppar, messing och
jern äfvensom fotledsringar af samma metall utgöra jemte
armband af elfenben männens favoritprydnader.

För att beteckna sorg bäras kransar af pisangblad omkring
hufvudet, hvarjemte begagnas ett slags svart smink, gjordt af en
blandning pulveriserade brännkol och smör. De äldre qvinnorna
utmärka sig för den onaturliga storleken hos deras bröst, hvilka
likt påsar hänga ända ned till nafveln och uppbindas med snören.
Männens och qvinnornas drägt utgöres af halfberedda oxhudar,
getskinn eller en gördel af bananblad, äfvensom förkläden af
ett groft, af gräs sammanväfdt tyg.

Den 6 Juni på aftonen kom Lukongeh, åtföljd af sin förste
minister, till mig, sedan han förut sagt sina höfdingar på hvad
sätt de skulle bistå mig, för att delgifva mig sitt beslut och
sina planer.

Hans ord föllo sålunda:

"Mina undersåtar äro skygga, då de komma till främmande
land. De äro inte beresta såsom wangwanaerna. Jag måste
derför föra dem bakom ljuset, ty på annat sätt skall jag ej
kunna hjelpa er. Jag ämnar gifva er tjugutre kanoter med åror.
De äro inte mycket värda, och om ni inte blir nöjd med dem,
<table>
<td 3c><img id="4391"></img>
<td r>1. <td>Spanmålsbod i <td c>Ukerewé.
<td r>2. <td>Hus. <td c>"
<td r>3. <td>Stol. <td c>"
<td r>4. <td>Kanot. <td c>"
<td r>5. <td>Qvinnobröst. <td c>"
<td r>6. <td 2>Ukerewé-krigare.
<td r>7. <td 2>Ukerewé-qvinnor med smycken af messingstråd.
<td r>8. <td 2>Ryssjor, Ukerewé,
</table>

får ni ej klandra mig derför. Jag skall säga åt mitt folk att
ni kommer tillbaka till Ukerewé. Förneka inte detta. Tala inte
om er färd; gör ni det, kan ni vara säker på att de rymma
från er. Om ni är klok och försigtig, skola de följa er till
Usukuma. Då ni väl kommit dit, tager ni kanoterna och årorna,
efter som jag skänker er dem; här äro min unge brorson och
kusin, hvilka skola följa er till Uganda samt ingå förbund med
wazinjaerna för er räkning ända till Ihangiro. Jag önskar att
ni efter framkomsten till Uganda måtte bedja Mtesa blifva min
broder, så skola vi utbyta skänker. — Ni får ej glömma att
skicka mina ynglingar tillbaka fråh Uganda. Far väl. Jag
har sagt allt."

Lukongeh ålade mig äfven att med hans unge brorson och
kusin skicka honom två drägter af blå och skarlakansröd flanell,
botemedel för reumatism och hufvudvärk, en revolver och
ammunition, en tygbal, flere slags perlor vägande 50 skålp., två
fezer, en engelsk filt, en Kiganda-kanot rymmande fyrtio man,
två elfenbenständer, getskinn från Usoga, utterskinn, jern- och
messingstråd — hvilket allt jag naturligtvis lofvade skicka
honom ordentligt.

Lukongeh och hans höfdingar voro tidigt ute på morgonen
den 7 Juni för att säga mig farväl. Men endast fem små
kanoter voro i ordning!

"Hvad betyder detta, Lukongeh?" frågade jag.

"Bry er inte derom, res och kom ihåg hvad jag sagt er,
min broder. Lukongeh menar ärligt," svarade han med
värdighet.

"Underlige man," tänkte jag för mig sjelf, "som bryr sig
om sanningen i detta land! Han är säkert en af de första i
detta afseende. Vi få väl se."

Vi stakade vår båt fram genom det trånga, smala
Rugedzi-sundet och rodde till Kisorya. Lukongehs förste minister, hans
brorson och kusin, hvilka skulle blifva våra vägvisare, voro
med oss.

Från Kisoryas höjder tog jag en präktig fotografi af en
djup vik som går från Speke-bugten till Rugedzi-sundet och
Urirwibergen på andra sidan bugten. Från Kisorya foro vi till Ugoma,
der vi gjorde ett uppehåll, en hård pröfning för vårt tålamod,
till den 11 Juni, då vi med tjugusju kanoter från Ukerewé
rodde till Wezi-ön, belägen nära nog midt i Speke-bugten mellan
Ukerewé och Kagehyi.
<img id="4370">Utsigt af bugten som leder till Rugedzi-kanalen från Kigoma, södra delen af Ukerewé,

kusten af Speke-bugten.</img>



Nästa dag, då vi landade vid Kagehyi, tillsade jag med  
sänkt röst Frank och Manwa Sera att draga kanoterna upp i
land och bad Lukongehs minister och båda unga slägtingar söka
förmå kanoternas besättning, 216 till antalet, att förvara sina
åror i min hydda.

Wakerewéerna fingo då del af konungens list och
underrättades om att fyra kanoter stodo till deras förfogande, i fall
de ville återvända till Ukerewé, och som det behöfdes fyra dagar
för hela deras trupp att komma tillbaka dit, skulle de få proviant
för tio dagar. Då wakerewéerna hörde detta, blefvo de
naturligtvis mycket förvånade och högeligen förbittrade. De grepo
förste ministern och öfverhopade honom med förebråelser, men
denne sköt skulden på de unga männen; sedan de släppt honom,
bundo de Lukongehs slägtingar och skulle otvifvelaktigt genast
hafva mördat dem, om jag icke hade vidtagit mina
försigtighetsmått. På en af mig åt Frank och Manwa Sera gifven vink
störtade femtio wangwanaer fram, hvilka genom att rikta mynningen
af bössorna mot den uppretade hopen drefvo den ur byn Kagehyi.

Då wakerewéerna voro utom vårt läger höllo vi en <i>palaver</i>
med dem. Vi sade att vi skulle vänta sex dagar i Kagehyi; under
tiden kunde de meddela sig med Lukongeh, och i fall kungen
ångrade sitt löfte, skulle kanoterna sändas tillbaka, annars kunde
de, om de behagade, återvända till oss. Vi försäkrade, att om
de bemannade kanoterna åt oss, skulle hvar och en af dem
erhålla sin belöning, men Lukongehs slägtingar, hvilka tillhörde
mitt läger och voro i min tjenst, fingo de icke vidare oroa,
emedan jag var förbunden att beskydda dem.

Sedan dessa bestämda vilkor blifvit för dem uppstälda,
togo fyrtiofem de fyra kanoter, som erbjudits dem och återvände
till Ukerewé för att rådpläga med Lukongeh. Sex andra
kanoter, som skickats af deras vänner den följande dagen, användes
till att föra Ukerewé-infödingarne åter till deras land. På
tredje dagen fans knappt en enda af dem qvar i lägret, men
ehuru vi väntade sju dagar i Kagehyi, kom ingen underrättelse
från Lukongeh, hvarför vi läto ministern och hans fem tjenare
afresa.

Under tiden hade jag sändt bud till alla de
kringliggande områdena med uppmaning till deras inbyggare att
infinna sig på en marknad der all spanmål som fördes till Kagehyi
skulle uppköpas till ett pris för åtta mått (ett sådant mått = 1/4
eng. <i>bushel</i>) af en doti blått, hvitt eller olikfärgadt tyg. Den
19 Juni hade vi redan köpt 12,000 skålpund spanmål — sesam
hirs och majs — och 500 skålpund ris, som vi tömde i säckar,
hvar och en innehållande omkring 100 skålpund.

Som kanoterna voro mycket otäta, lärdes besättningen på.
hvarje kanot, under öfverinseende af Lukanjah, Lukongehs
brorson, och Mikondo, den sammes kusin, huru de skulle reparera
dem. Arbetet tillgick sålunda att plankorna på nytt hopfogades
med växtfibrer och derefter diktades med bananlöf.

I dagningen började embarkeringen af 150 män, qvinnor
och barn med hundra bördor af tyger, perlor och messingstråd;
88 säckar spanmål och 30 lådor ammunition. Som jag icke utan
den allra största oro kunde åt andra öfverlemna ledningen af
flottiljen, styrde jag med <i>Lady Alice</i>, lastad med större delen
af vårt ammunitionsförråd, i spetsen för kanoterna klockan 9 på
morgonen till Mabibi-holmarna. Dessa ligga tre mil vesterut
från Wezi, sex mil från Ukerewé och omkring nio mil från
Kagehyi.

Till min stora glädje märkte jag att wangwanaerna snart
skulle inhemta konsten att ro, ehuru många bland dem voro
ytterst rädda på vattnet. Det ingick i min plan att vi skulle
begagna oss af den tid. då det var jemförelsevis lugnt, samt
icke blottställa så många lif och så mycken egendom, medan
sjön upprördes af stormar, tills wangwanaerna hunnit sätta sig
tillräckligt in i sina nya åligganden.

En stark bris blåste från nordvest hela morgonen men
mojnade af mot aftonen. Två timmar derefter begagnade vi oss
af stiltjen och lade ut från Mabibi. Vi gingo omkring sydvestra
udden af Ukerewés halfö och styrde mot Kunneneh-holmarna,
som vi uppnådde utan några missöden. Åter blåste den
nordvestliga vinden skarpt, och som den nu hade spelrum öfver en
större vattenyta, lade sig sjögången ej förrän mot klockan 2
eftermiddagen. Det var ett styft arbete att ro mot de höga vågorna,
och afståndet till Miandereh-öarna var ganska stort. Genom
ihärdighet gjorde vi god fart men ännu i solnedgången hade
vi ej Miandereh-holmarna.

Ett ogenomträngligt mörker omgaf oss. Vi kunde icke se
hvarandra; vi hörde endast årornas jemna, taktmässiga slag i
vattnet, men inga röster förnummos. Då och då svängde jag
ett brinnande vaxljus i mörkret såsom ledning för de tanklösa
och ovarsamma. Sålunda och genom hotelse om straff för dem
som veko ur kosan höllos kanoterna till sammans.

Vi hade rott så i tre timmars ständigt mörker, då
plötsligt gälla rop hördes efter "båten". Då jag med min båt vände
om, urskilde jag till min stora förvåning mörka. i vattnet
omkringflytande föremål, hvilka befunnos vara menniskohufvuden, som
närmade sig min båt från en sjunkande kanot. Vi togo de
uppskrämda stackrarna om bord och fiskade upp fyra balar tyg,
men en ammunitionslåda och 400 skålpund spanmål hade gått till
bottnen.

Vi foro åter sakta framåt, men hade knappt kommit en
half mil från olycksstället, då å nyo genomträngande rop hördes
i det djupa mörkret. "Båten, o, båten!" ropades med
föltviflans uttryck.

Under det vi styrde mot olycksstället, tände jag en
vaxstapel och satte dermed eld på en bok, i hvilken jag läst på
eftermiddagen, för att lysa upp vattenytan omkring oss. Äfven
här sågo vi menniskohufvuden och balar i vattnet samt en kanot
kantrad med en stor öppning på sidan. Medan jag fördelade
dessa förolyckade på de andra kanotema, hörde vi till vår
förskräekelse att fem gevär gått till botten, men lyckligtvis spildes
intet menniskolif och af lasten förlorades ej mera än fyra säckar
spanmål.

Min båt var nu ända till relingen lastad med tjugutvå man
och tretio bördor, och om vinden frisknade till, skulle den
ovilkorligen sjunka, såvida den ej lättades från en del af lasten.

Jag ropade till de uppskrämda männen, att om flere
kanoter läckte, finge de genast kasta ut spanmålen och glasperlorna
men på inga vilkor lemna sina båtar, hvilka skulle bära dem
tills jag hann vända och rädda dem.

Jag hade knappt sagt detta förr än åter höjdes de ångestfulla
ropen: "Herre, kanoten sjunker! Fort, kom hit. Ack, herre, vi
kunna inte simma!"

Åter igen begaf jag mig dit hvarifrån ropen hördes och
såg två män ro af alla krafter medan fem andra länsade kanoten.
Under det jag öfverlade huru jag skulle kunna bistå dem, hördes
åter andra rop: "Båten! Kom hit med båten! Skynda —
båten, båten!" Från ännu ett annat ställe hördes: "O, vi sjunka
— vattnet står oss till knäna! Kom, herre, eller vi dö! För hit
båten!"

Det var tydligt att dessa stackars rädda varelser gripits
af en fasa som meddelade sig åt alla de andra. Till svar på
deras ångestrop och såsom det enda medlet att rädda oss alla
ropade jag i sträng ton till dem:

"I som viljen rädda er sjelfva följen mig till holmarna så
fort I kunnen; och I som ropen derborta kunnen hålla er fast
i era kanoter tills vi komma tillbaka."                                

Vi rodde af alla krafter. Månen gick upp och kastade
under en half timmes tid sitt ljus öfver Miandereh-holmarna, mot
hvilka vi styrde kurs. Månskenet hade äfven en uppmuntrande
verkan på wangwanaerna; men ännu hördes de jämmerliga ropen
långt bakom oss: "Herre, ack, herre! Kom hit med båten —
båten!"

"Hör på dem, mina gossar — hör!" ropade jag åt mitt
folk, och de svarade med att låta båten flyga genom vattnet,
ehuru vågorna nästan slogo öfver den. "Ro på, gossar; spara
inte på årorna! Lif och död bero af era ansträngningar. Ron
som hjeltar." Båten nästan lyfte sig öfver vattnet, då tio
roddare med vild förtviflan drefvo den framåt.

Miandereh-holmarna te sig allt större och tydligare för vår
syn. "Hurra, mina gossar, här ha vi dem! Kraftiga tag och
trotsen det mörka vattnet — era bröder hålla på att dunkna!"

Vi uppnådde snart Miandereh, lossade lasten och de
skeppsbrutna, och sålunda lättad flög båten ut igen öfver den mörka
vattenytan och skummet yrde om stäfven.

Der voro två bröder som hade blifvit satta till styrmän på
två kanoter och företrädesvis gjorde sig bemärkta under denna
förfärliga natt. Hvar och en af dem hade sitt manskap, som
utgjordes af deras vänner och tillhörde samma stam. De hette
Uledi och Shumari; den förre var omkring tjugofem, den senare
aderton år gammal,

Då jag med min båt återvände till olycksstället, sköto två
kanoter pilsnabbt förbi mig.

"Hvem der?" frågade jag.

"Uledis och Shumaris kanoter," svarade någon.

"Vänd genast om, sedan ni urlastat kanoten, och rädda folket."

"Det är just hvad vi tänka göra, <i>inshallah!</i>" svarade en röst.

"Bra karlar de der, det kan jag ansvara för," tänkte jag.
"Sjelfva deras ord och ton tillkännagifva det."

Vi ilade vidare för att rädda och blåste i ett horn för att
förkunna vår ankomst. Vi foro om tre eller fyra kanoter,
hvilka kappades om att uppnå holmarna. Tack vare himlen,
var sjön lugn; månen sken klart och kastade sitt gyllene sken
öfver vattnet.

"I ären raska karlar; skynden på, mina vänner; tänken på
de stackars menniskorna i sina sjunkande kanoter der ute på
sjön," yttrade jag.

Till svar på mina böner ansträngde sig besättningen, så
att deras hjertan nästan kunnat sprängas; deras hastiga rörelser,
de djupa suckar som undsluppo deras bröst, den framilande
båten, den ifrige rormannen — allt öfverensstämde med min
egen sinnesstämning. Sjelf fattade jag en af årorna för att
aflösa en ung gosse och ännu mer öka den kraft som jagade
båten öfver vattnet: Den tycktes nästan hafva fått lif.

Ännu en gång hörde vi nödropen.                        

"Ack, båten, kom hit med båten!" ljöd det öfver de
guldskimrande vågorna från de sjunkande kanoterna.

"Hören I, karlar, ron på, om också årorna springa!
Ännu fortare! Vi måste rädda dem. T natt eller aldrig!"
ropade jag.

Med förnyad styrka sköt vår båt framåt. Hvar enda nerv
i våra uttröttade kroppar spändes, och med anlitande af våra
sista krafter uppnådde vi inom fem minuter först en kanot, så
en andra och slutligen en tredje, tills båten låg så djupt i
vattnet, att blott en tum syntes af dess reling. Alla voro imellertid
räddade — män, qvinnor och barn. Vi trodde att kanoterna
skulle sjunka, men det lätta material hvaraf de voro bygda gjorde
att de kunde flyta med sin last.

Vi hvilade på årorna för att invänta hjelp, och snart syntes
Uledis och Shumaris kanoter skjuta fram sida vid sida, under
det linier af hvit skum tillkännagåfvo den kraft hvarmed de
båda farkosterna framdrefvos. Under högljudda glädjerop saktade
roddarna farten. Deras första ord voro:

"Äro alla räddade?"

"Ja, alla," svarade vi.

"<i>El hamd-ul'-illah!</i>" ("Lofvad vare Gud!") svarade de
andäktigt.

Med tillhjelp af dessa två kanoter kunde vi återvända till
holmarna med de tretiotvå männen, qvinnorna och barnen samt
deras räddade egendom. Vår förlust under denna förfärliga
natt utgjordes af fem kanoter, fem gevär, en ammunitionslåda
och 1,200 skålpund spanmål.

Följande morgon lemnade vi en tredjedel af manskapet och
godset qvar å Miandereh och foro till Singo, dit vi ankommo
klockan 9 förmiddagen. Några få kanoter sändes tillbaka till
Miandereh för att hemta de qvarlemnade. Läsaren torde
påminna sig, att då båten återvände från Uganda och passerade
Ito, en ö belägen en half mil sydvest om Singo, Itos infödingar
drefvo bort oss genom att slunga stenar. En sådan styrka som
den vi nu räknade behöfde icke frukta sådan råhet, och å andra
sidan voro infödingarna säkra för att oroas af oss. Jag
afsände derför Lukanjah och Mikondo, vägvisarna från Ukerewé,
till Ito-ön för att säga infödingarna hvilka vi voro och på
samma gång häfva deras fruktan för vedergällning. Lukanjah
lyckades förträffligt och kom tillbaka, åtföljd af Itos höfding,
hvilken såsom ersättning för det dåliga bemötande vi rönt medförde
försoningsgåfvor i form af ett par feta killingar och flere
knippen mogna pisanger. Från den stora Komeh-ön kom äfven
följande dagen dess konung till oss, och snart fröjdade vi oss
gemensamt vid en mängd stora krukor starkt öl och många
slagtade getter. Dessutom köpte vi af herskaren öfver Komeh fyra
goda, nästan nya kanoter, som voro tillräckligt starka att trygga
oss mot vidare ångest.

Efter den bedröfliga erfarenhet wangwanaerna gjort vid
inloppet till Speke-bugten insågo de nödvändigheten af att noga
undersöka och omsorgsfullt reparera sina kanoter. I Kagehyi
hade de blott gjort en mycket ytlig repáration, men alla voro
nu öfvertygade om vigten af att väl sammanfoga och dikta alla
plankor i kanoterna. Frank, Lukanjah och jag tjenstgjorde så
som uppsyningsmän vid arbetet.

Efter sju timmars rodd anlände vi den 24 Juni till
"Refuge"-ön och började genast på dess södra sida inrätta ett starkt
läger. Den 25 sysselsatte vi oss med att uppföra en stor hydda
för vårt spanmålsförråd och en annan för expeditionens
effekter; vid byggandet af hyddor åt garnisonen togs tillbörlig hänsyn
till den noggranna bevakningen af lägret.

Jag utvalde fyrtiofyra män till garnison, utnämnde Frank
Pocock till kapten och Manwa Sera till löjtnant samt bestämde
att de bägge vägvisarna Lukanjah och Mikondo skulle tjenstgöra
såsom tolkar, för den händelse några besökande anlände. Jag
qvarlemnade fyra kanoter, så att garnisonen, om den så önskade,
måtte kunde sätta sig i förbindelse med infödingarna i
Itawagumba på fastlandet, och anträdde den 26 min återfärd till
Usukuma med båten, sjutton kanoter och 106 man.

Fyra dagar senare ankommo vi till Kagehyi klockan 3
eftermiddagen, men som resan varit utomordentligt svår, inlöpte
endast fjorton kanoter i viken.

Då fem dagar hade förflutit och vi ännu ej erhållit några 
underrättelser om de tre återstående kanoterna och deras
besättning af tretton man, afsände jag till Lukongeh en kanot med
två wangwanaer och åtta wasukumaer; jag lät bedja honom
att han skulle spåra upp de uteblifna, hvilka utan tvifvel
antingen hade rymt eller blifvit tillfångatagna af wakerewéerna.

Samma dag köpte jag af Kipingiri för 40 yards tyg en
stor kanot, som kunde bära tretio personer och hvilken
wangwanaerna i anledning af dess egendomliga form gåfvo namnet
"Flodhästen". Den var bygd af lönnträ och så rutten i
aktern, att jag genom en enda spark med foten deri gjorde ett
hål af 9 tums diameter. Ehuru kanoten sålunda var ett
gammalt vrak och tung till följd af det vatten den insupit, ansåg
jag mig likväl kunna använda den för transport af ridåsnorna.

Under det Uledi och Salaam Allah, timmermännen, och två
eller tre ledare voro sysselsatta med att i en hål nära
åstranden hjelpa mig reparera den åldriga "Flodhästen", kom en man
plötsligt framrusande och ropade:

"Fort, fort, herre, wangwanaerna hålla på att mörda
hvarandra! En mängd äro redan döda!"

Vi lemnade en man qvar för att se efter våra verktyg
och sprungo sedan uppför kullen, der ett förfärligt skådespel
mötte våra blickar. Omkring tretio med bössor beväpnade män
hotade hvarandra under vredgade åtbörder; andra svängde klubbor
eller knölpåkar i luften, medan några stucko med spjut
eller knifvar. Ett ursinnigt raseri tycktes hafva bemäktigat sig
det hittills fredliga folket. En man låg redan död till följd af
ett förfärligt knifsår i hjertat, en annan låg orörlig utsträcekt på
marken och hade fått hufvudskålen spräckt af en knölpåk.
Upphofsmannen till denna ogerning höll just på att under väldiga
svängningar med en lång klubba bana sig väg genom en
larmande hop, hvilken ljudliga slag träffade på hufvuden och axlar.

Jag fattade en tjock käpp och rappade till banditen så
kraftigt öfver knogarna, att han släppte klubban, hvarefter han
genast blef fasttagen af mina medhjelpare. Nu ropade jag på
ledarna, med hvilkas bistånd jag afväpnade de rasande. Denna
summariska procedur gjorde snart slut på slagsmålet, och sedan
vi förnummit att <i>pombé</i> (öl) var orsaken till tumultet, anbefaldes
alla som voro nyktra att ställa upp sig i en linie, då det
befans att femtiotre voro alldeles berusade. Vid anstäld
undersökning framgick att den som mördat Membé, en af våra


starkaste båtförare, var Fundi Rehani och att den som hade spräckt
den andre mannens hufvudskål var Membés broder, Rehani.
Båda blefvo genast fängslade för att undergå förhör i närvaro
af prins Kaduma, araben Sungoro och wangwanaernas ledare.
Krukorna med pombé sönderslogos, och en noggrann
efterforskning anstäldes öfverallt efter öl.

Denna blodsutgjutelse på Usukumas jord hade till följd att
jag för att blidka prins Kaduma måste till honom utbetala en
del tyger, och sedermera fordrades ersättning för rättigheten att
få begrafva de dödade.

Den nämnd som jag tillsatte för att fälla dom i saken
dömde Membés mördare till döden, men då jag ej ville
samtycka till detta ytterliga straff, förvandlades domen till två hundra
käppslag och mannens beläggande med kedjor tills han i
Zanzibar kunde öfverantvardas åt sin herskare. Den druckne,
rasande Rehani hade visserligen genom åsynen af sin döde broder
blifvit förledd till den grymhet hvarmed han spräckte en mans
hufvudskål, men han dömdes icke för ty, såsom förvunnen att
hafva angripit en fullkomligt oskyldig, till femtio käppslag. Dessa
domar verkstäldes samvetsgrant och med behörig ceremoni inför
alla wangwanaerna. De tycktes göra djupt intryck på dem, och
jag grep tillfället i flykten och förestälde slagskämpen Msenna
och andra som den föregående dagen hade utmärkt sig genom
sin vildsinthet det straff som nödvändigt måste följa på sådana
gräsliga dåd.

Den 5 Juli återkommo till min stora glädje de kunskapare
som blifvit afsända till Lukongeh för att efterspana de saknade
kanoterna. Två af dem hade de funnit, men om den tredje
erhöllo vi inga underrättelser förr än ett helt år senare, då vi,
efter vår ankomst till Ujiji, fingo veta att besättningen hade
rymt och begifvit sig direkte till Unyanyembé med sina bössor.
Besättningen på de två kanoter som vi nu lyckligen återfått
berättade för mig att de af vinden blifvit drifna till Ukerewés
fastland, hvarest de genast blifvit gripna och förda till Lukongeh.
I stället för att blifva dödade, hvilket infödingarna antagit genast
skulle komma att ske med fångarna, blefvo de tvärt om vänligt
behandlade af konungen, hvilken för öboarna bevisade att den
hvite mannen handlat som han gjort endast på hans befallning.
Den 6 Juli utdelade vi afskedsgåfvor åt prins Kaduma och
hans älskvärda, genialiska prinsessa, åt araben Sungoro, prins
Kipingiri af Lutari och Kurereh — ehuru de två senare föga
gjort sig förtjenta deraf — samt åt en mängd andra. 
Sedermera inskeppade jag allt folket, instufvade expeditionens djur
och effekter och lemnade klockan tio Kagehyi för sista gången,
nu viss om att Kipingiri icke kunde nå mig eller tillfoga
mig någon skada.

Jag erfor ej ens den ringaste känsla af saknad, då vi
lemnade detta ställe, der expeditionen haft sitt läger i mer än fyra
månader. Icke så att byn saknade hvad vi behöfde, ty detta var
ingalunda fallet; ej heller att infödingarna på något sätt visade
oss ovilja, ty detta vore orättvist att påstå, men det ändamål för
hvilket vi uppehöllo oss i landet kunde ej nås genom att
beständigt förblifva på ett ställe. Tiden hade helt enkelt kommit,
då vi åter måste börja våra resor, och jag var så mycket mem
glad deröfver som jag misstänkte att den djerfve och illasinnade
Kipingiri beständigt utöfvade ett skadligt inflytande på Kaduma.

Den 11 Juli anlände vi välbehållna och utan
olyckshändelser till "Refuge"-ön, der jag fann att garnisonen trifdes
förträffligt. Till följd af den unge Lukanjahs — kusin till konungen
af Ukerewé — inflytande hade infödingarna på fastlandet låtit
förmå sig att utbyta sin mot oss afvoga sinnesstämning mot en
vänskapligare och blodsbrödraskap hade formligen blifvit ingånget
mellan Manwa Sera, å vår sida, och Kijaju, konung af Komeh,
och konungen af Itawagumba, å infödingarnas.

Lukanjah, som märkt hvilket starkt intryck makt och
myndighet gjorde på hans svarta bröder, hade med flit så
öfverdrifvit mitt inflytande och antalet af mina följeslagare, att en
vänskaplig förbindelse med en så mäktig man för Kijaju blifvit
en kär plan, hvilken han sökte förverkliga genom att skänka
mig tre feta oxar, sex getter och femtio knippen bananer, för
att ej nämna ett förråd godt maramba-vin, af hvilket allt jag
fann att garnisonen hade lifnärt sig under min bortovaro från
"Refuge"-ön.

Jag uppdrog åt Frank att med tyger, perlor och
messingstråd återgälda Kijajus frikostighet, ty sjelf hade jag genom den
beständiga oro för folk och effekter hvad jag sväfvat under
färderna mellan "Refuge"-ön och Kagehyi ådragit mig en så
allvarsam sjukdom, att jag under fem dagar ej kunde gå ut ur min
hydda.

På sjette dagen lemnade jag imellertid min bädd och
började ströfva omkring på ön, der vi den förfärliga dag, då vi
flydde från Bumbireh, funnit en tillflyktsort och lindring i våra
bekymmer och der nu hälften af expeditionen skulle vistas
omkring en månad. De yngre medlemmarna af garnisonen kände
till hvarje vinkel och vrå på ön och hade ordentligt fäst sig
vid sitt tillfälliga hem. På östra sidan hade de upptäckt
omkring femton fruktträd, fulla af de läckraste bär, hvilka
smakade likt mogna krusbär. Den lilla frukten hade två stenar,
hvilka närmast kunde jemföras med mindre dadel-kärnor.
Garnisonen hade endast förtärt hälften af bären, så att, då
jaganlände med min förstärkning af 150 man, ännu fans ett
tillräckligt antal qvar för alla. Trädets blad likna persikans,
frukterna hänga tre och tre till sammans och veden är seg och böjlig.

Samma dag fick jag, till bådas vår tillfredsställelse, besök
af Kijaju, konung öfver Komeh. Denne försåg mig med två
vägvisare, som skulle ledsaga mig till Uganda, hvarifrån jag
borde skicka dem tillbaka till Komeh med Lukanjah och
Mikondo. Deras hjelp var mig till nytta endast i så fall, att de
kunde säga mig namnen på alla platser mellan "Refuge"-ön och
Uzongora.

På samma sätt som vi hade lemnat Kagehyi afreste vi från
"Refuge"-ön. eller så, att garnisonen inskeppade sig och vi
qvaflemnade dem som hade uppehållit sig i Kagehyi för att stanna
på "Refuge"-ön tills vi skulle komma tillbaka och hemta dem.

Natten tillbragtes under vild dans i månskenet, vid hvilken
tre konungar närvoro. De deltogo med barns hela uppsluppna
glädtighet i den muntra leken.

Gamle Kijaju utmärkte sig särskildt genom vilda, fantastiska
"<i>pas</i>". Itawagumba, som tycktes vara afundsjuk öfver sin farbrors
prestationer, ansträngde sig som om han varit tokig, och den
kraftige höfdingen af Bwina giorde så höga språng som om han
varit en flygande trapezkonstnär. Unge Lukanjah från Ukerewé
och hans kunglige slägting Mikondo debuterade denna natt med
lindansares hela vighet och under uppsluppen munterhet, medan
de hundra krigarna från fastlandet sjöngo dansmusik med en
sådan styrka i sina lungor, att de kolossala klipponia på
"Refuge"-ön genljödo af de vilda tonerna. Wangwanaerna, hvilka
anfördes af Frank och den tappre Manwa Sera, ökade den stora
cirkeln med 150 män och 20 qvinnor, och alla instämde med
full hals i den sång som gamle Kijaju sjöng för att fira den
dag på hvilken den hvite höfdingen ingick brödraskap med
konungen af Komeh.

Förfriskningar  saknades ej för att muntra de dansande;
stora massor af oxkött rostades öfver präktiga eldar, och
åtskilliga krukor öl och maramba-vin, hvilka blifvit ditförda af
Bwina och Komeh, hade strykande åtgång bland de törstige.

Då vi morgonen den 18 Juli lemnade "Refuge"-ön, sökte de
vägvisare som Kijaju skaffat mig göra sjöns genius oss bevågen
genom att offra perlor åt honom. De anropade honom i
följande ordalag:

"Var god mot den hvite m'kama, o, Nianja, derom besvär
jag dig! Låt honom lycklig och välbehållen komma öfver ditt
stora vatten!"

Från Kazaradzi-ön, der vi hvilade ut öfver natten, bevitnade
vi en den härligaste solnedgång. Vestra delen af himlen glödde
halfvägs upp till zenith omkring en hel timme i skimrande
guldfärg, som kastade sitt glänsande återsken öfver berg, kullar,
slätter och sjö.

Följande dagen afseglade vi till Wawizua-ön, och den 20
passerade vi de pittoreska öarna Mysomeh och Rumondo, då alla
kanoter för att draga fördel af den starka sydvestvinden hissade
små loggertsegel, som voro gjorda af besättningens ländkläden.
Från Rumondo styrde vi rakt på Nameterré-ön, dit vi snart
anlände utan några olyckshändelser.

Wangwanaerna voro nu fullkomliga sjömän. De hade
tillegnat sig konsten att ro, styra och segla, och hvarje man kände
till punkt och pricka sin plats och sin förmåga, hvilket bäst
visade sig under den långa resan från Wawizua till
Nameterré-ön, då de trotsade vind och vågor och genom sitt mod tillvunno
sig mina varmaste loford.

Den 21 Juli anlände vi till den sydligaste af de fruktade
Bumbireh-öarna, Mahyiga, hvilken jag efter en noggrann
undersökning fann vara obebodd.

Vid en liten vik på öns vestra sida upptäckte vi lemningar
efter ett stort läger. Af de hvälfda hyddornas form och de
huflika ingångarna kunde vi tydligt se att det uppslagits af
wagandaer. Och dock — hvilka wagandaer kunde väl hafva framträngt
så långt mot söder?

Som vi nu befunno oss i en farlig trakt, var det
nödvändigt att skaffa oss en ordentlig lägerplats, så mycket mer som
en liten del af expeditionen skulle blifva tvungen att qvarstanna
på denna ö tills återstoden kunde öfverföras från "Refuge"-ön.
Alla händer sysselsattes derför med att undanrödja buskar och
snår på ett afstånd af 200 yards från viken, och en tolf fots
bred väg anlades från södra sidan af Mahyiga-ön till den norra.

Omkring klockan 5 eftermiddagen, då vi ännu voro i fullt
arbete, närmade sig försigtigt två stora kanoter i riktning från
Iroba-ön vår vik. Infödingarna gjorde allt hvad de kunde för
att öfvertyga sig om antalet af våra kanoter, och vi kunde
tydligt se att de räknade männens antal på ön innan de sade ett ord.
Slutligen ropade de till oss, och jag bad Lukanjah från Ukerewé
och Kijajus man svara dem.

Samtalet, som för oss var af stort intresse, så mycket mer
som vi brunno af otålighet att få veta hvad man kunde vänta
från Bumbireh, lydde som följer:

"Är detta den hvite mannen som var på Bumbireh ?"

"Ja."                           

"Åh!  Han omkom då inte på Nianja?"

"Nej, han lefver och har återvändt."

"Åh! Den hvite höfdingen får ej vara ond på Iroba, Vi
oroade honom inte, derför har han ej någon anledning till tvist
med oss. Folket på Bumbireh är illasinnadt. Hvarför har den
hvite höfdingen kommit hit?"

"Han är på väg till Uganda."

"Huru kan han fara till Uganda?" Vet han inte att
Bumbireh ligger i vägen och att Ihangiro har ögonen öppna?
Tänker han fly?"

"Nej, han tänker fara sjövägen med sina kanoter. Säg
Bumbireh, att den hvite höfdingen ej är rädd, och att han har en
mängd unga män med sig. Om Bumbirehs invånare önska ingå
vänskap, så låt Shekka sända tillbaka de åror han stal, och
den hvite höfdingen skall vara nöjd."

"Magassa", svarade de, "som slog läger på den ö der I
nu befinnen er, mottog årorna af Shekka och förde dem till
Uganda, då han trodde att I haden omkommit på Nianja?"

"Den hvite höfdingen omkom inte, han är här. Om det
är sant att årorna äro i Uganda, så må Shekka blifva vän med
den hvite höfdingen och bed honom hitsända två eller tre män,
som kunna följa med oss till Makongo i Uzongora eller till Uganda,
såsom Lukongeh af Ukerewé och Kijaju af Komeh hafva gjort,
hvarefter det ej vidare skall bytas några ord dem emellan."

"Shekka är mycket stark, och Bumbirehs män äro tappra.
Antari af Ihangiro, den store konungen, är ännu starkare, och
Shekka är hans son. Hela Nianja här omkring tillhör honom,
och de skola ej låta er passera. Hvad tänker den hvite
höfdingen göra?"

"Säg Shekka och hans fader Antari att den hvite
höfdingen kommer att stanna här många dagar och att han gerna
skulle vilja blifva vän med honom. Då han är färdig att
afresa, skall han tillkännagifva det. Om konungen af Iroba är
den hvite mannens vän, så bed honom sända hit lifsmedel till
försäljning."

Sedan vildarna lofvat uträtta allt hvad vi begärt och att
ditföra lifsmedel följande dagen, rodde de båda kanoterna bort,
under det två eller tre af besättningen skrattade öfvermodigt.

Den 23 nalkades oss på ett djerft och utmanande sätt
omkring klockan 10 på morgonen en annan kanot från Iroba,
hvilken innehöll femton man. Vi frågade besättningen, om den
medförde någon föda som var till salu.

De svarade "nej", men tillade att vi nog så småningom
skulle erhålla lifsmedel. Sedan de tagit en öfversigt af lägret,
återvände de och gåfvo derunder uttryck åt sitt förakt på ett
sätt som begagnas öfverallt på kusten af Uvuma, Uganda
Uzongora och Ukerewé. Det består deri att man med årorna
kastar upp vatten i luften bakom sig. Detta förstås lika bra som
då en engelsk pojke räcker lång näsa.

Lukanjah smålog, då han såg detta, och när jag bad
honom säga mig sin tanke om saken, svarade han i menande ton:

"De der menniskorna ha någonting i sinnet."

Den 24 afsände jag på morgonen, långt före dagningen, så
att Iroba- eller Bumbireh-folket ingenting skulle märka, sexton
af de största kanoterna under Manwa Sera, hvilka skulle
återvända till "Refuge"-ön och afhemta återstoden af expeditionen.
Efter många uppmaningar att vara försigtiga och ej begå några
dårskaper såg jag dem försvinna ur min åsyn.

Vårt läger var nu fullkomligt i ordning och såg så rent
och fint ut som två dagars arbete kunnat göra det.
Vakthyddor voro äfven uppförda på de högsta delarna af ön, och fem
man under en ledare ditkommenderades. Den garnison som
qvarblifvit hos mig på ön utgjordes af fyratiofem man och de
fyra vägvisare jag erhållit af mina vänner Lukongeh och Kijaju.

Samma dag anlände äfven kanoter från Iroba, och under
det dessa lågo stilla, visade vi deras besättningar perlor och
tygstycken, koppararmband och skinande messingstråd. Våra
vänskapsförsäkringar och vårt erbjudande af gåfvor besvarade
de med att kasta upp vatten med årorna och håna oss.

Då infödingarna på Iroba kommo igen den 25, antog jag,
efter noggrant öfvervägande, en strängare ton för att försöka,
om detta skulle hafva bättre verkan än vänlighet, som de
troligen endast skulle möta med förakt och hån. Jag sade dem
att konungen af Iroba måste bevisa sin vänskapliga
sinnesstämning genom att följande dag vid middagstiden skicka och låta
oss köpa lifsmedel, och att, som jag kände till att han stod i
förbindelse med sin granne konungen af Bumbireh, väntade jag
antingen att de skulle återsända årorna eller till mig lemna två.
eller tre män såsom gisslan, emedan jag visste att fastlandet var
fiendtligt. Jag tillade vidare, att som jag var tvungen att
fortsätta resan till Uganda, måste jag, innan jag äfventyrade
qvinnornas och barnens lif i ruttna och öfverfulla kanoter, erhålla
säkerhet att vi finge passera i fred och ej anfölles under vägen.

Infödingarna tycktes blifva litet rädda öfver förändringen i
min ton och lofvade att ofördröjligen sända så mycket lifsmedel,
bestående af bananer, mjölk, honing, kycklingar, ja, till och med
oxar, som den hvite mannen behöfde.

Den 26 på morgonen rapporterade vaktema som stodo på
utkik att de sågo en mängd kanoter skjuta ut från fastlandet
och närma sig den stora Bumbireh-ön. Jag skyndade upp på
kullens topp och urskilde med min kikare aderton kanoter, som
voro tungt lastade med menniskor och hvilka jag med ögat följde
tills de hade farit rundt om Irobas vestligaste udde och
derefter styrde kurs på Bumbireh. Det var tydligt att någonting
allvarsamt förestod, men hvad det var eller hvilken form det skulle
taga kunde jag ej afgöra. Troligt var att de ämnade anfalla
ön nattetid, i synnerhet som de visste att vi för tillfället ej voro
särdeles manstarka. Detta var, som sagdt, mycket sannolikt, ty
öboarna voro, som vi hade erfarit, ingalunda enfaldiga utan
beslutsamma och tappra. Hvad skulle vi imellertid företaga oss
i sådant fall?

Jag väntade till klockan 3 eftermiddagen på konungen af
Iroba. Ingen kom. Jag hade alltså intet ögonblick att förlora.

Jag bemannade min båt och fyra af kanoterna med
tretiofem man, lemnade endast Safeni med fjorton man qvar för att
se efter ön och lägret och for till Iroba för att göra en
rekognoscering. Då vi kommo fram, märkte jag att på stranden
rådde stor uppståndelse. Jag styrde rakt på kusten midt emot
en by och vi landstego. Tjugufem af mina män uppstäldes
såsom skärmytslare längs efter stranden för att gifva
vederbörligt eftertryck åt mina ord. Jag tillsade Lukanjah från Ukerewé
att han skulle bedja konungen af Iroba och hans förnämsta män
nalkas oss; hvarom icke, skulle vi skrida till anfall.                         

De närmade sig oss, omkring femton till antalet.

"Säg konungen af Iroba", sade jag, "att han har uppfört
sig illa, då han sändt sina unga män för att skratta åt oss.
Emedan han ljugit så många gånger för mig, måste han sjelf
och två af höfdingarna följa med oss till lägret. Ingenting ondt
skall tillfogas honom, men han måste stanna hos mig tills Shekka
af Bumbireh är i mina händer eller fred blifvit sluten såsom
jag föreslagit."

Intet våld behöfde användas, utan konungen af Iroba och
två af höfdingarna gingo stillatigande ned i båten. Då de hade
satt sig, bad jag konungen gifva sina unga män befallning att
fängsla Shekka af Bumbireh och två af hans höfdingar, hvarpå
jag gaf ett högtidligt löfte, att när jag hade dem i mitt våld,
skulle konungen af Iroba och hans vänner blifva frigifna. Irobas på
stranden samlade undersåtar gåfvo lifligt sitt bifall till detta
förslag och förklarade att Shekka följande dag skulle vara i mina
händer.

Den 27 på morgonen kom en kanot från Iroba med
lifsmedel åt konungen och höfdingarna, hvarjemte jag underrättades
att man ännu ej lyckats gripa Shekka. En af de unga männen,
som sades vara konungens son, erbjöd sig blifva gisslan i stället
för fadern. så att denne sjelf kunde få försöka bemäktiga sig
Shekka. Denna rörande hängifvenhet gjorde ett så lifligt
intryck på mig, att jag, sedan jag föranstaltat blodsbrödraskap mellan
konungen af Iroba och en af wangwanaerna, återgaf den förre
friheten.

Klockan 5 eftermiddagen medförde konungen af Iroba,
trogen sitt löfte, den trolöse konungen af Bumbireh och två af
hans höfdingar. Då de kommit i land och blifvit igenkända
af wangwanaerna, uppgåfvo dessa ett högljudt rop och skulle
hafva misshandlat Shekka, om jag ej för tillfället varit
närvarande. Båtbesättningen var så uppbragt, att den troligen skulle
hafva mördat honom, om jag ej gjort allt för att öfvertyga den
att hans lif och tjenster voro oss nödvändiga och att en god
behandling kunde tillförsäkra oss hans vänskap och fred med
Bumbireh.

Mitt syfte med att få konungen af Bumbireh och hans
bägge höfdingar i mitt våld kan lätt inses. Svaghet och
obeslutsamhet eller, med andra ord, mildhet och brist på fasthet å

vår sida hade vid flere föregående tillfällen visat sig skadliga
Sålunda, då vi tvekade att omedelbart skrida till handling efter
de af wanyaturuerna begångna morden, förestälde de sig att vi
tillbakahöllos af fruktan; den skonsamhet vi visade vid Ngevi-ön
ådrog oss endast ytterligare förtretligheter, och vår mildhet vid
Mombiti i Uvuma föranledde att man anföll oss med
stenkastning. Vårt tålamod i sundet mellan Uvuma och Ugeyeya gjorde
att infödingarna skredo till våldsamheter och sjöröfveri, och vår
långmodighet på Bumbireh kom dem att tänka att de skulle
kunna slagta oss som lam; vår försonlighet förtjente och möttes
äfven endast af förakt från Iroba-infödingarnas sida. Otaliga
gånger efteråt har jag märkt att vilden hyser aktning endast
för makt, styrka, djerfhet och beslutsamdet och att han är helt
och hållet okunnig om de grundsatser som bestämma en kristens
uppförande gent emot hans medmenniskor. Skonsamhet är för
vilden feghet; mildhet och tålamod äro för hans outvecklade och
ej resonnerande förnuft endast bevis på veklighet. De blodtörstiga
wanyaturerna fingo imellertid, då vi ryckte ut från vårt läger,
ehuru för sent, erfara att under vår qvinliga mildhet gömde sig
styrka; de djerfva wakambaerna på Ngevi-ön kommo först till
besinning, då de med förskräckelse hörde ljudet af aflossade
revolvrar, och  de dristiga wavumaerna afhöllos från att mörda
endast genom ett omedelbart och energiskt motvärn. De
förrädiska stenkastarna på Mombiti gåfvo endast vika, sedan vi
gifvit eld, och de grymma infödingarna på Bumbireh
respekterade oss först sedan vi lyckats öfvertyga dem om vår
manhaftighet. Irobas listige konung blef ej vår verklige vän förr
än vi gifvit honom en försmak af vår makt, och hans allt mer
tilltagande öfvermod stäfjades endast derigenom att vi visade
stränghet.

Makt utan storsinthet är imellertid blott simpel råhet och
tyranni och har endast en öfvergående verkan. Om jag bara
kunde bevisa konungen af Bumbireh och hans undersåtar att
den förste hvite man de sågo var utomordentligt fredlig ända
tills han blef oroad, och att han, oaktadt sin makt och styrka,
visade storsinthet, äfven sedan han blifvit uppretad, trodde jag att
detta skulle betydligt inverka på deras sinnen. Ehuru Shekkas
fängslande var nödvändigt för att betrygga expeditionens säkra
öfverfart mellan Bumbireh och Ihangiro, var det lika
oundgängligt att han blefve väl behandlad och sedermera frigifven,
förutsatt att ingenting under tiden hände som kunde gifva anledning
till en förändring i det milda behandlingssätt vi visade honom.

Då Shekka märkte att han var i deras våld som han med 
nyckfull grymhet öfverfallit och tvungit att blottställa sig för
fasorna på den stormiga sjön, utan medel till uppehälle eller
skydd mot de under regntiden här rasande våldsamma vindar och
stormbyar, blef hans uppförande lika ödmjukt som det förut varit
vildt, medan vi befunno oss i en motsatt ställning. Men vi
upplyste honom i foglig ton att vi icke traktade efter hans lif utan
blott sökte vår egen trygghet; att vi tagit honom till fånga för
att i hans person ega en gisslan i händelse af upprepade
våldsamheter; samt att vi, så länge han var fånge, sannolikt icke behöfde
frukta att blifva öfverfallna nattetid af Ihangiro-höfdingen Antari
eller Bumbireh-infödingarna, då de väl borde inse att vi genom
honom snart skulle kunna kräfva vedergällning.

Efter denna försäkran behagade han blifva meddelsam och
upplyste oss att Antari var dag och natt sysselsatt med att
samla en stor styrka på Bumbireh i afsigt att anfalla oss på
Mahyiga-ön. Han berättade också för oss historien om huru
Antaris fader i förening med Kytawa en gång i forna dagar
länge och med framgång kämpat mot den mäktige Sunas af
Uganda hela härsmakt, och han yttrade sin förvåning öfver att en
så obetydlig styrka som vår kunde hoppas undkomma
Ihangiro-höfdingen Antari<footnote>Antari — lejonet — är ett favoritnamn bland Uhuma-stammarna.</footnote> — "lejonet".

Shekka fick nu det rådet, att alldenstund vi nog skulle
veta att försvara oss, om vi blefve anfallna, vore det bäst att
han skickade bud till Bumbireh och till Antari med
underrättelsen, att vi icke sökte tvist med dem utan tvärt om önskade
inleda fredliga förbindelser mellan wangwanaerna och
infödingarna. Tre af de vanliga infödingarna i Bumbireh, hvilka vi
tagit med jemte Shekka och hans båda höfdingar, fingo derför
tillåtelse att åtfölja konungen af Iroba och hans vänner.

Klockan 9 förmiddagen återvände konungen af Iroba, denna
gång medförande gåfvor af mjölk, honing, bananer och en fet
killing, hvilken välvilja vi frikostigt återgäldade, icke utan mycken
politisk ostentation till fromma för Shekka och infödingarna.

Strax på eftermiddagen återkom han med tre stora kanoter
under anförande af Antaris förnämste äldste. De tillätos
landstiga, ehuru de till antalet voro öfverlägsna garnisonen på ön.
Innan jag lemnade mitt tillstånd dertill, uppmanade jag dock
Frank att hålla 30 man under vapen för att förhindra förräderi
och öfverrumpling.


Vi helsade hvarandra vänligt, ehuru det låg en viss stolt
tillbakadragenhet i deras sätt.                                    

"Hvad säger konung Antari?" frågade jag genom Lukanjah.

"Antari frågan Hvarför ha ni kommit till hans vatten
och lägrat er på hans ö?"

"Vi ha kommit hit, emedan vi måste färdas härigenom till
Uganda, och vi ha stannat på Mahyiga för att invänta vårt folk.
Då jag inte har tillräckligt antal kanoter för att på en gång
föra med folk och egendom, måste jag qvarlemna en del
här, medan jag med ena hälften fortsätter färden till Uganda.
Jag önskar att Antari försäkrar mig att han inte anfaller oss
på vår färd förbi Bumbireh eller oroar den del af oss som under
min frånvaro måste qvarstanna på denna ö. Hvad säger ni
härom?"

"Antari säger att han är en stor och mäktig konung. Hela
fastlandet som du ser från Rumondo ända till Kytawas gränser
tillhör honom, likasom alla dessa öar och vatten. Han har
aldrig förr sett främlingar färdas till sjös: de brukade alltid
komma landvägen. Han säger: Du måste vända om!"

"Säg honom att vi inte kunna vända om", svarade jag. —
"Detta vatten tillhör hvarje främling lika väl som vinden. Må
vara att ön är hans tillhörighet, men ingen bor på Mahyiga
och vi skola inte göra någon skada på klipporna."

"Antari säger att han vill hålla fred endast med vilkor
att du vänder om. Han skickar dig dessa tre knippor bananer
jemte denna qvinna och detta barn."

"Vi handla inte med slatvar och tre knippor bananer äro
oss till ingen nytta. Hvad vi behöfva är tillstånd att få
passera i lugn och fred vår väg till Uganda, och om Antari vill
skicka oss en större mängd bananer, så skola vi köpa dem, ty vi
ha många munnar att mätta."

"Då, säger Antari, skall han börja krig med er och döda
er alle sammans."

"Ah, har han sagt dessa ord?"

"Ja, Antari har sagt dessa ord."

Jag hviskade till Frank att hemta Shekka, som genast
framfördes. Vid hans åsyn reste de sig som en man under
hotande åtbörder. Vi stego också upp och visade en hållning
som öfvertygade dem att det tjenade till intet att bruka våld.

Jag sade till anförarna:

"Sitten ner och frambären mina ord till Antari. Öppnen era
öron och fatten. Antari är Mtesas slaf; jag är Mtesas vän. 
Antaris folk plundrar och försöker mörda Mtesas vän, men han 
undkommer och är på väg tillbaka till Mtesa. Vidare göra sig
Antari och hans folk mycket brådt med att rusta till krig mot
Mtesas — Antaris herres — vän. Han skickar många kanoter
och hundratals män till Bumbireh. Han skickar också tre
kanoter för att låta mig veta att han ämnar anfalla mig och
kanske — I veten det bäst sjelfva — äfven för att rädda
Shekka, som jag håller i mitt våld för min egen säkerhet. Säg
Antari att den hvite mannen inte är en qvinna och att han
aldrig vill svälja lögnaktigt tal. Han ämnar begifva sig till Uganda,
antingen Antari vill tillåta honom det eller inte. Om Antari
besluter sig för att slåss, så bed honom komma ihåg huru den
hvite mannen rymde från Bumbireh. Den hvite mannen önskar
fred, men han fruktar inte Antari. Gå nu och frambär hvarje
ord till Antari, och i morgon måste jag vid middagstiden hafva
hans svar, så framt han inte vill att jag skall bortföra Shekka
och hans två höfdingar till Uganda och utlemna dem till Mtesa."

Utan att gifva dem tid till vidare begrundan, tvingade vi
dem, icke med våld men beslutsamt att begifva sig ned till sina
kanoter. När den förnämste af anförarna hunnit lugna sig,
hvilket icke lyckades honom förr än han kände sig säker i sin
kanot, tycktes han ändtligen inse att jag med flit undvikit alla
våldsamheter, och han sade nu:

"Den hvite mannen kan vara lugn. Han har Antaris son
Shekka i sina händer. Antari skall inte anfalla honom. Jag
skall tala med honom sanningsenligt, och då solen står högst i
morgon, Skall jag återkomma med budskap om fred."

"Det är bra. Säg Antari att intet ondt skall hända hans
son, utan att han skall återgifvas åt sitt folk så snart vi
oskadade passerat Bumbireh."

Mycken varsamhet var af nöden vid dessa dagars
underhandlingar, ty ett enda falskt eller vacklande steg hade kunnat
medföra hela expeditionens undergång, och genom alla hederns
lagar var jag förpligtad att efter bästa förmåga beskydda och
försvara deltagarna deri. De hade slutit sig till mig endast
med det vilkor att jag skulle sörja för deras säkerhet, och de
väntade af mig att jag med faderlig omsorg skulle vaka öfver
och skydda deras lif. Sedan jag tagit alla omständigheterna i
öfvervägande ännu en gång, kunde jag också, såsom jag sjelf
tyckte, svårligen hafva användt något bättre medel att undvika
stridigheter med vildarna, hvilka redan rustade sig till krig och
uppträdde med ett förnärmande skryt.

Omkring klockan 4 eftermiddagen syntes en liten flottilj af
sex vackra, brunmålade kanoter närma sig oss, sedan den
passerat sundet mellan Bumbireh och Ihangiro. Vi funno snart
att det var wagandaer, och sedan anföraren, som mottogs med
varma och högljudda helsningsrop, stigit i land, uppgaf han sitt
namn vara Sabadu.

Han upplyste oss att han var stadd i ett dubbelt ärende;
det ena var att begifva sig till Kagehyi i Usukuma för att
beledsaga araben Sungoro till Uganda, det andra att inhemta några
nyheter angående mig, detta senare emedan den länge saknade
Magassa vid sin återkomst till Uganda berättat att jag antingen
blifvit mördad af vildarna på Bumbireh eller drunknat under
öfverfarten. Han hade återkommit med årorna och trumman till
Mtesa, som blifvit mycket förskräckt, när han fått se dem,
emedan han, då årorna voro våra "fötter", verkligen trott att vi
blifvit mördade. Men då icke några vidare spår eller spillror af
båten påträffats, hade han börjat tvifla: han hade derför
uppdragit åt Sabadu att göra noggranna förfrågningar öfverallt der
jag passerat och hade derjemte afsändt Magassa med en talrik
styrka landvägen till Uzongora och Ihangiro samt en mtongoleh
vid namn M'kwanga med en flottilj af åtta kanoter för att
anställa efterspaningar till sjös längs kusterna. Sabadu berättade
äfven, att medan han uppehållit sig hos Kytawa jemte M'kwanga
på fastlandet, hade han hört omtalas den fara i hvilken vi
sväfvade och skyndat till vårt bistånd, tilläggande att M'kwanga
skulle anlända på morgonen med åtta med wagandaer bemannade
kanoter samt fem andra, bemannade med Kytawas folk under
tvänne höfdingar, hvilka genom sitt inflytande hos Antari
möjligen skulle kunna åvägabringa ett fördelaktigt fredsslut.

Då Sabadu kom med dessa nyheter, blef han, såsom man
lätt kan föreställa sig, hjertligt välkomnad och lät utan svårighet
förmå sig att på mitt ansvar stanna och hjelpa oss med
expeditionens fortskaffande till Uganda, för hvilket ändamål hans
kanoter, tillika med dem som M'kwanga och Kytawa medförde,
kunde anses fullt tillräckliga. Vi underrättade honom å vår
sida om vår närvarande ställning till Bumbireh och Ihangiro,
hvilken tycktes väcka hans synnerliga förtrytelse; men både han
och Bugomba — en sexton års yngling och broder till katekiron
eller förste ministern i Uganda — trodde sig kunna försäkra
oss, att om de begåfve sig till Bumbireh och med biträde af
Kytawas höfdingar försökte underhandla med infödingarna, det
nog skulle lyckas dem förmå dessa att inställa fiendtligheterna.
Med den erfarenhet jag redan egde om Bumbireh-infödingarna
hade jag dock svårt att dela denna lugnande förhoppning.

Omkring klockan 11 förmiddagen ankom M'kwangas
expedition, bestående af åtta stora och fem mindre kanoter
under befäl af tvänne bland Kytawas höfdingar, till Mahyiga;
manskapet utgjordes af 250 wagandaer och 50 wazongoraer.
Inberäknade besättningarna på Sabadus kanoter, garnisonen på
Mahyiga samt infödingarna från Komeh och Ukerewé, hade jag
nu en styrka af 470 man. Någon fruktan för ett anfall på ön
fans icke, men farhågan för hungersnöd återstod.

Vi vände oss nu till konungen af Iroba, och mot
lämplig ersättning lofvade han förse wagandaerna med bananer;
som det fans tillräckligt med spanmål, kunde wangwanaerna
uppehålla sig ännu några dagar. Genom konungen af Iroba
fingo vi visshet om att Antari sammandrog ett stort antal
kanoter, och inemot aftonen kom i solnedgången en ensam, starkt
bemannad kanot hastigt roende fram mot vår lägerplats; en man
deri reste sig med spjut och sköld och under åtbörder af
trotsigt hot, hvarefter kanoten lika hastigt aflägsnade sig mot
Bumbireh utan att fästa någon uppmärksamhet vid Kytawas höfdingar.

Det var nu tydligt att vår afresa till Uganda skulle möta
det häftigaste motstånd, men om följderna deraf kunde icke
finnas mer än en tanke. Af de kanoter som Kytawa, Antaris
granne, medförde kunde jag sluta till hurudana den senares voro.
Deras antal uppgick sannolikt till etthundra, hvilket med en
besättning af 10 man för hvardera utgjorde 1,000 man. Med
antagande att 6 bågskyttar funnos i hvarje kanot, skulle
stridsstyrkan blifva 600 man, mot hvilka jag kunde uppställa 70 man
med gevär och omkring 350 goda spjutkastare från Uganda.

Imellertid var der min pligt att fortfarande söka undvika
den blodiga sammandrabbning hvilken otvifvelaktigt skulle uppstå
till sjös och på allt sätt söka bringa Antari och
Bumbireh-infödingarna till insigt om gagnlösheten af fiendtliga demonstrationer.
Budskap i fredligt syfte vexlades derför mellan oss. Antaris
höfdingar besökte oss ännu en gång den 2 Augusti och
medförde då den försäkran att vi icke skulle blifva oroade, och
såsom bekräftelse på detta löfte sade han att Antari hade
gifvit Bumbireh-infödingarna order att lemna oss lifsmedel mot 
betalning, dock med det vilkor att vi skulle utlemna Shekka,
Antaris son, jemte två andra höfdingar till Kytawa samma dag
vi anlände till fastlandet.

Dessa nyheter mottogos med enhälliga bifallsrop, och ingen
var mera glad än jag sjelf öfver att faran sålunda vore
öfverstånden, ehuru det låg någonting i sättet hvarpå budskapet
framfördes och de förstulna blickar som vexlades mellan höfdingarna
och fångarna som jag icke tyckte om. Kanske hyste jag ännu
några svaga misstankar, men jag förrådde dom icke med en
min utan bemötte höfdingarna med mycken vänlighet.

Sabadu — som hade ett lifligt lynne — tycktes liksom
den unge Bugomba benägen att genast pröfva uppriktigheten af
dessa vänskapliga försäkringar, men jag afrådde dem från att
göra det denna dag, då vi för närvarande hade tillräckligt med
lifsmedel. Wagandaerna erinrade mig också mycket ifrigt att
de bestämdt afsvurit alla försakelser, hvarför de fingo mitt löfte
att följande morgon erhålla tyg och perlor, så att de kunde köpa
sig lifsmedel.

Följaktligen afsändes Sabadu följande morgon till Kajurri med
perlor, tyger och kaurier (snäckor hvilka begagnas såsom mynt) och
styrde in i den vik hvarur vi tagit till flykten i April. De voro
borta i sex timmar, under hvilken tid jag var högst orolig,
alldenstund utgången af deras företag var afgörande för vår framtid.

"Nå, hvad nytt, Sabadu?" frågade jag ifrigt, då han med
mörk uppsyn steg i land nära wårt läger. "Någonting ledsamt?"

"Ack", svarade han suckande, "Bumbireh-infödingarna äro
ett uselt och elakt folk. Vi stego i land vid Kajurri, der vi
träffade omkring tjugu infödingar, och Kytawas höfding talade
med dem. De sade att vi kunde gå och plocka så många
bananer vi behöfde, så skulle vi sedan få veta hvad vi borde
betala för dem. Wagandaerna lade ifrån sig sina spjut och
behöllo endast sina stridyxor, hvarefter de började skära ned frukten,
medan jag stannade qvar i kanoten. Plötsligt hörde jag skrik
och ett prassel i bananlunden, och strax derpå kommo
wagandaerna springande tillbaka, sköto kanoterna i sjön, störtade sig
i vattnet och klättrade om bord. Kytawas höfding fick sin
venstra arm afhuggen och sedan i hufvudet ett hugg, som dödade
honom. Åtta wagandaer blefvo illa sårade<footnote>Sex af dessa afledo af sina sår strax efter ankomsten till Uganda.</footnote>. Vi skola strax
föra dem i land, så får ni se dem. Ah,
Bumbireh-infödingarna äro ett dåligt folk!" slutade han med eftertryck.


De sårade fördes i land med gapande sår efter spjutstygn,   
ett eller två efter pilar; vid åsynen deraf ville en hop af två
till trehundra uppretade wagandaer och wazongoraer störta sig
öfver fångarna, men med tillhjelp af wangwanaerna och Frank
blefvo dessa räddade.

"Sakta, sakta, vänner!" ropade vi. "Det är inte dessa män
som begått dådet. Misshandlen dem inte; de äro oskyldiga."

M'kwanga, anföraren för wagandaernas flottilj, rasade.
Han fattade sin sköld och tre spjut, kallade samman sina
män och uppmanade dem att väpna sig, så skulle han i spetsen
för dem genomströfva och ödelägga Bumbireh, framtränga till
Antari, slå ihjäl honom under hans eget tak, hugga ned hvarje banan,
bränna hvarje hydda och förvandla Ihangiro till en askhög o. s. v.

Men M'kwanga lät slutligen öfvertala sig att vara lugn och
icke dåraktigt förspilla flere lif. Vi skulle, sade jag till honom,
öfverlägga, och om jag ansåg det vara min pligt att hämnas
detta dåd, skulle jag också göra det.

"Om ni inte hjelper mig att straffa detta förräderi", sade
han, "kan ni vara viss om att aldrig mera få återse Mtesas
ansigte eller Uganda. Wagandaerna kommo hit för att vara er
till tjenst, de kommo för att söka er, emedan Mtesa trodde att
ni omkommit. Wagandaerna lofvade likasom jag och Sabadu
att bistå er, när vi hörde att ni var i fara. Wagandaerna
lemnade lägret med ert samtycke för att gå och skaffa föda åt er
så väl som åt oss. Kytawas höfding är dödad och åtta man
sårade. Hvad tänker ni göra?"

"Endast hvad jag efter en lugn öfverläggning tror vara rätt.
Om jag inte bistår er, hindrar er ju ingenting att gå och slåss
med dem i morgon."

"Men", sade M'kwanga, "om jag ensam går att slåss med
dem i morgon, skall jag aldrig återvända till Mahyiga."

Han aflägsnade sig derpå misslynt, och wagandaerna blefvo
sedan kyliga mot oss och höllo sig på afstånd, liksom om vi
varit skulden till den sorgliga händelsen. Wazongoraerna
betygade högljudt sin sorg öfver förlusten af sin höfding, och de
egendomligt dystra klagoljuden gjorde ett mäktigt intryck på
alla som hörde dem.

Det dröjde icke många minuter innan jag bemannat min
båt och fem kanoter och var på väg till Iroba i afsigt att, innan
underrättelsen om hvad som händt hunnit blifva spridd, utforska
i hvad mån konungen i Iroba var invecklad i denna affär. Jag
fann honom fullkomligt oskyldig och alldeles okunnig om hvad
som tilldragit sig i Bumbireh sedan morgonen. Tillfrågad om
der funnos några infödingar från Ihangiro, svarade han att en
af Antaris yngsta söner var der. Vi begåfvo oss till den unge
mannens hydda, togo honom till fånga och förde honom till
båten med en uppmaning till konungen af Iroba att framföra
nyheten till Bumbireh, till höfdingarna för Antaris folk jemte en
förklaring, att om de ämnade sluta fred, måste de skynda sig
och underrätta mig derom före middagen följande dag, då jag
icke längre kunde återhålla wagandaerna eller uppskjuta min
afresa ännu en dag.

Ankomsten af en budbärare från observationsposten på öns
spets med tillkännagifvande att expeditionens kanoter syntes närma
sig söder ifrån fängslade för en stund allas uppmärksamhet, och
snart syntes uppe på höjden en mängd oroliga wangwanaer,
flere af dem hade hustru och barn, äfvensom andra slägtingar
och vänner om bord på den lilla flottilj som under sina små
segel nalkades ön.

I solnedgången hörde man de ankommandes upprepade
glädjerop öfver en lycklig framkomst. och snart landstego de och
blefvo hjertligt mottagna.

Men för att öka dagens dystra och sorgliga tilldragelser
hade Manwa Sera att berätta förlusten af två man, som drunknat
genom en af de ruttna kanoternas kantring, hvilket gaf ny
anledning till sorg. Ridåsnorna voro också i ett beklagansvärdt
skick, ty man hade varit tvungen att i de små kanoterna binda
de stackars djuren, så att dessa blifvit nästan qväfda och
knappast förmådde hålla sig uppe. Resten af styrkan befann sig
väl och någon egendom hade icke gått förlorad eller annan
olycka händt.

På aftonen kallade jag, medan de sörjande wazongoraerna
fördystrade lägret med sin högljudda klagan öfver den döde
höfdingen, Frank och alla wangwanaernas höfdingar till mitt
tält för att rådslå. Jag ville blott höra deras åsigter,
utforska deras känslor utan att derför yppa mina egna. Den
allmänna meningen var att vi måste slå oss igenom. Allt hvad
jag hade att invända deremot tjenade till intet och förmådde
icke rubba den slutsats till hvilken de kommit. Jag afskedade
dem derpå med löfte att meddela dem mitt beslut nästa morgon.
Jag uppdrog åt Frank att låta fördubbla vakten öfver fångarna,
så att icke något ondt skulle tillfogas dem under natten.

Ensam med mig sjelf, började jag allvarligt begrunda huru    
jag borde handla. Om jag haft en militärisk expedition under
mitt befäl, skulle det varit lättare att finna hvad pligten bjöd;
men ehuru expeditionen för sitt eget välbefinnande leddes efter
militäriska grundsatser, var den likväl organiserad uteslutande
för upptäcktsfärder och i särskildt syfte att uppsöka nya
handelsvägar till ömsesidig fördel för civilisationen och sådana hittills
obekanta land som vi funno lämpliga för kommersiella och
missionsföretag. Men utan afseende på dess karaktär egde dess
medlemmar rätt till sjelfförsvar och kunde efter nödig öfverläggning
vidtaga hvilka åtgärder som helst för sådant ändamål.
Grundsatser om rättvisa och billighet anser sig hvarje kristen med
en god uppfostran ega och gör sig en heder af att iakttaga
dem, men jemte dessa var det för en person i min ställning
nödvändigt att icke förgäta välgörenhet och fördragsamhet —
egenskaper som ofta tagas i anspråk i ociviliserade land för att
rätt kunna gagna ändamålet och skapa intryck som lända till
nytta för dem som möjligen komma efter den förste vägbrytaren.

Tretton dagar hade förflutit sedan vår ankomst till Mahyiga,
och den trettonde dagen börjades med det blodiga angreppet
mot män hvilka svekfullt lockats i faran, tydligen enligt en på
förhand uppgjord plan af Antaris äldste och Bumbireh-höfdingarne.
Sabadu uppgaf också att de sista ord han hört, då wagandaerna
rodde bort från Bumbireh, varit dessa: "Akten er för ondt i
morgon!" hvilket otvifvelaktigt antydde att krigs-"shaurin" nu
var så godt som afslutad och att alla upphetsats till stridslystnad.

Expeditionen var nu färdig att anträda marschen till Uganda,
men först måste passagen till sjös öppnas; hvarje
sammansvärjning som möjligen vore å bane måste blottas och hvarje
förräderi bestraffas; strafflösheten kunde annars lätt öfvergå till en
djerfhet som blefve vådlig för vår säkerhet.

Pligten mot de sårade wagandaerna och den dödade Kytawas
höfdings minne, aktningen och erkänslan för Mtesa och Kytawa,
rättvisan, som enligt alla menskliga och guddomliga lagar hos
alla folk, vilda eller civiliserade, fordrar att blod skall försonas
med blod, i synnerhet då det spilts genom lömskt anslag,
minnet af de qvalfulla dagar vi tillbragt i vildamas våld och
huru vi med knapp nöd undkommit dem — allt detta visade
bestämdt och befallande på nödvändigheten för oss att angripa
dem för att icke sjelfva blifva anfallna. De hade redan erhållit
en förstärkning af omkring 2,000 man från fastlandet; 
framgången af det försåt de lagt för de intet ondt anande
wagandaerna hade gjort dem segerdruckna och anblicken af offren hade
endast ökat deras blodstörst.

Då jag icke kunde finna någon utväg att undvika strid,
beslöt jag möta dem på deras egen ö och med ett enda
afgörande slag bryta deras stolta, vilda mod. Jag måste imellertid
afvakta utgången af mitt sista budskap, för den händelse att
underrättelsen att en af Antaris söner blifvit tillfångatagen
möjligen gjort dem böjda för att antaga anbuden om fred.

Följaktligen öppnades morgonen derpå ett par
ammunitionslådor och tjugu patroner utdelades åt hvarje man som bar reffladt
gevär eller musköt; 230 spjutkastare och femtio musketörer
utvaldes för ett anfall och 18 kanoter gjordes i ordning att föra
dem till Bumbireh.

Jag väntade till eftermiddagen och gjorde under tiden mina
observationer genom en fältkikare i riktning mot Bumbireh utan
att dock kunna upptäcka någon fiende i närheten af Mahyiga.

Den utvalda styrkan mönstrades. och jag tilltalade den
ungefär sålunda:

"Vänner och wangwanaer — jag önskar att den handling
jag nu går att utföra inte vore nödvändig. Men det måste ske,
och vi måste hafva sjöleden klar. Vi måste utforska och
förhindra de onda planer som dessa vildar uppgjort emot oss. Jag
ämnar uppsöka och bestraffa dem för mordet på våra vänner
och på det de må komma till insigt om följden och faran af
att oroa främlingar. Jag har inte för afsigt att tillintetgöra
dem, och således behöfver ingen af er landstiga, så framt vi
inte påträffa deras kanoter, hvilka vi böra förstöra. Vi måste
slåss tills de eller vi nödgas ge vika, ty endast så kan tvisten
afgöras. I striden bören I noga lyda mina befallningar, ty jag
skall skaffa mig möjlighet att bedöma, huruvida deras öfvermod
är brutet eller om vi skola nödgas strida mot dem till lands."

Afståndet mellan Bumbireh och Mahyiga var omkring åtta
mil, och först på eftermiddagen ankommo vi till den förra
ön. Vildarna hade tydligen väntat oss, ty kullarna utefter kusten
voro tätt fylda med män och vakter syntes utstälda öfverallt.

Genom kikare såg jag budbärare skynda bort till en tät
pisanglund på en af de sydligaste kullarna, hvarifrån man hade
fullständig utsigt öfver en vik vid foten af kullen. Det var
tydligt att hufvudstyrkan af infödingarna stod stridsfärdig i skuggan
af denna lund. Jag samlade i hop kanoterna och tillsade deras
förare att hålla sig tätt efter mig och styra alldeles samma kosa
som jag. Vi låtsade som om vi ville intränga i viken, men då
vi kommit nära land och märkte att den höga kullen dolde oss
för dem som uppehöllo sig i lunden liksom för vakterna, styrde
vi åt venster och rodde hastigt utmed stranden tills vi kommo
till en udde, på hvars andra sida vi funno en lugn och vacker
vik till höger om oss.

Denna manöver blottade för oss fiendens hela stvrka.
Vildarna voro, såsom jag anat, samlade bakom pisangträden i allt
för stort antal att kunna anfallas under betäckning. Viken var
på östra och norra sidan omgifven af höga kullar, hvilka med
en och annan klippafsats sträckte sig några fot ifrån stranden
och voro bevuxna med tunt gräs. Landet nedanför, mellan
kullens fot och stranden, var beväxt med hög vass.

Vi styrde rakt österut mot de mest blottade 
ställena. Vildarna, som trodde att vi ämnade landstiga der,
skyndade fram från sina gömställen till ett antal af mellan två och
tre tusen. Jag undersökte stranden noga för att se, om jag kunde
upptäcka de kanoter som ditfört ett så stort antal krigare från
fastlandet. Vi rodde imellertid långsamt framåt för att gifva
dem tid att ordna sig.

På ungefär 100 yards från stranden ankrade vi i linie;
stenankarna fäldes från midskepps, så att mina kanoter vände
bredsidan mot stranden. Jag uppdrog åt Lukanjah från
Ukerewé att fråga Bumbireh-männen, om de ville sluta fred, om
vi skulle blifva vänner eller slåss.

"<i>Nangu, nangu, nangu</i> (nej, nej, nej)!" syarade de högljudt,
svängande sina spjut och sköldar.

"Vilja de inte göra någonting för att rädda Shekka?"

"<i>Nangu, nangu!</i> Behåll Shekka; han är ingenting för oss!
Vi ha en annan <i>mbama</i> (konung).

"Vilja de inte göra någonting för att rädda Antaris son?"

"<i>Nangu, nangu</i>. Antari har många söner. Vi vilja
endast slåss. Om ni inte kommit hit, skulle vi sökt upp er."

"Ni skola nog komma att ångra det."

"Huh!" mumlade de tviflande — "Kom hit, vi äro färdiga."

Vidare underhandlingar tjenade till intet; hvarje man tog
sigte, och nu kommenderades fyr på en grupp af omkring femtio.
Resultatet blef flere döda och sårade.

Då vildarna varseblefvo den förstörande verkan våra
skott medförde på en samlad hop, skingrade de sig och rusade
ned mot stranden, der några af de djerfvaste gingo ut i vattnet
ända till midjan; andra, mera försigtiga, sökte skydd bland vassen,
hvarifrån de skickade oss en massa pilar, som likväl icke nådde
fram. Vi närmade oss nu stranden på 50 yards för att
gifva eld på nära håll med tillåtelse för en hvar att skjuta.
Vildarna försvarade stranden med mycken tapperhet en timme,
och deras stenar gjorde bättre verkan än deras pilar. Den
stridslust som lifvade dem visade nogsamt hvad de skulle kunnat
uträtta, om de lyckats landstiga på Mahyiga nattetid; här voro
imellertid spjuten, med hvilka de voro vana att strida, till föga
eller ingen nytta.

När vi slutligen märkte att deras mod började sjunka, drogo
vi till sammans kanoterna och gjorde min af att vilja våga en
hastig landstigning, och de läto narra sig att i hundratal störta
ned till stranden med sina spjut. Hastigt stannade vi kanoterna
och aflossade mot spjutbärarna en salva, hvilken helt och hållet
bröt deras mod och tvang dem att fly uppför kullen långt från
stridsplatsen. Vedergällningsvärfvet var fullbordadt.

Uganda-spjutkastare (230 man), hvilka hittills varit endast
intresserade åskådare, fordrade nu högljudt att få gå i land och
fullborda hämnden. M'kwanga påyrkade detta enträget;
wangwanaerna understödde wagandaernas fordringar och i sin
stridsifver drefvo de flere kanoter mot stranden, men alldenstund en
sådan ytterlighet icke öfverenstämde med mina planer, hejdade
jag dem, och då de, trots mitt förbud, fortsatte sina
landstigningsförsök, hotade jag att skjuta ned den förste, mgwana eller
mganda, som satte foten i land, och denna hotelse återstälde
ordningen.

Lukanjah fick tillsägelse att gifva Bumbireh-infödingarna en
varning, att om de icke haft nog af striden, skulle vi återkomma
dagen derpå och att de kunde besinna sig under natten.

Det var mörkt, när vi återkommo till vårt läger; vi
underläto imellertid icke att, när vi passerade Iroba, lugna den
vänlige konungen med en försäkran att han icke hade något att
frukta, då han icke varit delaktig i Bumbireh-infödingarnas
blodsdåd.

Sedan vi sålunda tillräckligt tuktat fienden och visat honom
vår stridsduglighet, kunde vi anse oss säkra om att expeditionens
fortskaffande med qvinnor, barn och effekter skulle kunna
försiggå genom sundet utan vidare fara. Den 5 Augusti börjades
derför embarkeringen tidigt  på morgonen. De fjorton 
Kigandakanoterna voro stora och hade godt lastrum, och i dem
placerades gods, ammunition och alla som voro rädda, män, qvinnor,
barn och wanyamwezierna. De aderton kanoterna från Ukerewé
och Komeh voro, tillika med de fem som den frikostige Kytawa
lånat oss, tillräckliga för transporten af de öfriga eller de mera
dristiga af expeditionen, hvilka ålades att i händelse vi blefve
öfverfallna hålla sig på båda sidor.

Vid M'kwangas trumslag, utan hvilka en trapp wagandaer
aldrig anträda en resa, och de muntra tonerna från Hamadis
horn lemnade våra tretiosju kanoter och båtar med 685 själar
ön och styrde mot Bumbireh.

Omkring kl. 9 f. m. anlände vi till Bumbireh, och vid
framkomsten till viken varseblefvos hundratals vildar på höjderna;
jag ansåg det lämpligt att å nyo göra en demonstration för att
erfara verkningarna af gårdagens strid. Då vi kommit nära intill
stranden, lossades ett skott med den verkan att ungefär ett
hundratal hastigt tog till flykten. Andra, hvilka, såsom vi kunde
se, tillhörde de äldre, mottogo oss med rop och närmade sig.

Lukanjah fick tillsägelse att fråga, om vi skulle förnya striden.

"<i>Nangu, nangu, m'kama</i> (nej, nej, konung)."

"Det är således slut med oroligheterna?"

"Vi skola inte längre tvista med er."

"I ämnen inte störa oss mer, om vi fredligt begifva oss vidare?"

"<i>Nangu, nangu.</i>"

"Och I lofven att låta främlingar vara i fred hädanefter?"

"Ja, ja."

"Och att inte en annan gång mörda folk som kommer för
att köpa mat af er?"

"<i>Nangu, nangu</i>"

Jag lät nu säga dem, att som de mördat en och sårat
åtta af Mtesas folk, var det min pligt att föra Shekka och
hans vänner till honom, men att jag skulle tala godt för dem
och att de sannolikt skulle vara tillbaka inom ett par månskiften.
Jag tog mig också friheten påpeka det olika bemötande vi rönt
i Bumbireh och i Ukerewé; Komeh, Itawagumba, Kytawa och
Kamini, samt slutade det korta talet med en lämplig
moralisk kläm.

Vi vände och rodde vidare utefter de mycket utskurna
stränderna af Bumbireh-ön, hvarunder vi flere gånger hade
tillfälle att iakttaga ett förändradt uppförande hos infödingarna,
hvilkas vildsinthet synbarligen blifvit bruten.

Konung Kamini mottog oss med furstlig ståt. De
wazongoraer som funnos i vårt sällskap prisade mig såsom en fader
och begärde tillåtelse att få följa med mig till Uganda. Kamiru,
en rättfram och fryntlig gammal man, samtyckte välvilligt och
försåg oss med kanoter i stället för fyra af de sämsta farkosterna
från Ukerewé, som ständigt behöfde lagas och diktas för att
icke sjunka. Den frikostige konungen gaf derjemte Frank
och mig en sådan mängd mjölk och honing, att flere kärl
blefvo sönderslagna, dervid den söta blandningen flöt ett par
tum högt på ett ställe i båten och slickades upp af
besättningen under förnöjdt grin.

En vik skiljer Ihangiro och konung Kamirus land. Vi
slogo läger på vikens norra sida, hvilken tillhörde Kamiru; på
södra sidan skulle vi hafva befunnit oss i fiendens land. Jag
ville gerna visa Shekka och hans vänner någon välvilja och
föreslog derför Kamiru att mottaga dem på Mtesas vägnar och
underhandla med Antari om deras friköpande, men härtill vägrade
han bestämdt under förklaring att han icke kunde beskydda dem
och att de, såsom varande Mtesas undersåtar, borde utlemnas
till denne.

Den 8 Augusti ankommo vi för andra gången till den lilla
Musira-ön, dit vi blifvit drifna af infödingarna i Makongo i
konung Kytawas land. De äldre i samtliga byarna längs kusten
helsade oss med glädjerop. Makongo öfverträffade Kamiru i
frikostighet, ty det skickades oss 4 oxar jemte 200 knippor
bananer. Kytawa hade utrustat en hel liten armé för att
framföra hans <i>salaams</i> och gåfvor af proviant jemte hans helsningar
och tacksägelser för det vi hämnats hans höfdings död,
hvarförutom han erbjöd oss tjugu kanoter, om vi vore i behof deraf.

Den bestraffning som infödingarna på Bumbireh erhållit
hade gjort ett ganska kraftigt intryck på wazongoraerna, och
Sabadu antydde att det kanske kunde vara nyttigt att rikta en
hotelse mot Kyozza, konungen i norra Uzongora, men jag
svarade honom snäft med den tillrättavisningen att de hvita männen
slåss endast till sjelfförsvar.

När vi foro förbi Kyozzas byar — Kagya, Weza och
Bugavu — kommo invånarna ned till stranden utan vapen och
helsade oss med höga rop, och då vi stannade för att tillaga
vår middag i en by nära Weza, kom en budbärare från Kyozza
och lofvade oss tio oxar, om vi ville stanna qvar och antaga
hans gästfrihet en enda dag. Vi sände honom ett artigt svar
men vägrade på den grund att vi önskade komma fram till
Uganda så snart som möjligt.

Vid Mezinda gjorde vi halt, och den 12 Augusti passerade
vi mynningen af Alexandra-Nilen och Chawasimba-udden samt
styrde kurs på Dumo i Uganda, dit vi kommo på aftonen,
utan att något märkvärdigt inträffat.

Följande dagen användes till att göra i ordning en
lägerplats och anskaffa proviant hos Mtesas närboende watongoleher
för den tid jag skall vara borta, samt till att skrifva bref till
<i>Daily Telegraph</i> och <i>New York Herald</i>, innehållande en kort
redogörelse för de händelser som här omtalats i detalj, hvilka
bref aflemnades till Frank för att befordras till kusten öfver
Karagwé och Unyanyembé.

En mängd smärre angelägenheter af samma slag som de
hvilka förekommit före afresan från Kahegyi på upptäcktsfärden
å Victoria-sjön i Mars månad togo nu min uppmärksamhet i
anspråk till midnatt. Innan jag hunnit gå till hvila ankommo
budbärare från Magassa — befälhafvare öfver kanotflottan som
utrustades för att kavojera mig April — med en enträgen
begäran att vänta på honom ett par dagar innan jag anträdde
färden till Ugandas hufvudstad. Men då hvarje timme var
dyrbar, kunde jag icke villfara hans önskan.

*
</chapter>
<chapter name="Tolfte kapitlet.">
<h1>Tolfte kapitlet.</h1>

Vi finna Mtesa sysselsatt med krigsrustningar.— »Jacks berg.» —
Ugandaarmén i sitt läger och på marsch. — Det kejserliga harem. — Fienden i sigte. —
Uganda-flottan. — Inledande skärmytsling. — Vägen öfver sundet. — Mtesas
fredssändebud mördade. — Hvad vet ni om änglarna? — Mtesas uppfostran
fullföljes mellan drabbningarna. — Bibeln öfversatt. — Jesus eller Muhammed? —
Mtesas beslut. — Den kunglige proselyten.

I Dumo gick ett rykte att Mtesa, kejsaren af Uganda, hade
i sinnet storartade krigsrustningar för en tillämnad expedition
mot wavumaerna. Han hade ej ännu gripit verket an, sades det,
ehuru man väntade att han snart skulle göra det. Som jag
derför hoppades finna honom i hans hufvudstad, beslöt jag att
skyndsamt uppsöka honom, så att jag utan allt för långt
uppskof kunde återvända och fullfölja min färd till Albert-sjön.

Gynnad af en frisk vind från nordvest, lemnade <i>Lady Alice</i>
redan första dagen den snabbaste af wagandaernas kanoter långt
efter sig, men då den var tvungen att invänta de öfriga, kastade
den för natten ankar utanför Bwirus med papyrusbuskar bevuxna
strand, der det var fullt af muskiter. Sedan vi den följande
dagen seglat öfver Sessé-sundet och passerat Katongas mynning,
kastade vi ankar vid Jumbas vik i Unjaku. Från denna vik
löper en bred väg, som Mtesa anlade för omkring två år sedan,
då han inträngde i Ankori och straffade Mtambuko, konungen
öfver detta af herdar bebodda område.

Den 18 Augusti seglade vi till Ntewi, der vi fingo två
tillförlitliga uppgifter. Konungen hade redan tågat till Usoga
och haft en skärmytsling med sina fiender, wavumaerna. Då
jag hörde dessa nyheter, kände jag mig till hälften böjd att
vända om, ty jag visste af erfarenhet att ett afrikanskt krig är
långvarigt och jag var ej vid lynne att låta mig uppehållas 
länge; men vid närmare eftersinnande och bestormad af 
wagandaernas enträgna böner, vidhöll jag min första plan, enligt hvilken
jag trodde mig kunna uppnå Albert Nyanza på en kortare väg,
hvilket skulle i någon mån ersätta den tidspillan som besöket
hos Mtesa komme att förorsaka.

Här fingo vi äfven höra att wavumaerna voro ute på sjön
i hundratals kanoter för att söka efter rof, och då jag icke ville
se <i>Lady Alice</i>, som redan gjort mig så stor nytta, falla i deras
händer, förde vi den till midten af byn, der vi lade upp den
med allt dess tillbehör — åror, segel, roder m. m. Man sade
mig äfven att årorna, som Magassa erhållit på Bumbireh, voro
i höfdingens öfver Nweti hus, och till min stora tillfredsställelse
såg jag dem åter i båtförarens vård. Vi stannade i Ntewi en
dag och träffade derunder äfven de två soldater hvilka voro
anstälda som hedersvakt hos Magassa, hvarförutom vi mottogo
<i>salaams</i> från Mtesa, hvilken sändt flere ledsagare mig till mötes
för att under vägen bereda mig det skydd och de
beqvämligheter som kunde anskaffas.

Med en ansenlig tillökning af vår konvoj lemnade vi Ntewi,
och sedan vi rott oförtrutet, anlände vi den 20 på
eftermiddagen till Nankuma, beläget i Buka-viken. Här lemnade vi
kanoterna, fortsatte följande dag vår resa till lands för att undvika
wavumaerna och slogo läger vid Ziba vid foten af "Jacks berg".

Berget har fått detta namn med anledning af en
olyckshändelse som drabbade min trogne följeslagare "Jack", en ovanligt
klok och tillgifven, gräfsvins-hund som följt med mig från England.
Mtongolehn hade skänkt mig en ko, som var vild och ostyrig.
"Jack" anföll derför kon, men kon kastade den stackans hunden
upp i luften och stångade honom derefter till döds. Han dog
"saknad af alla som kände till hans många goda egenskaper". Då
hans kamrat "Bull", den enda qvarlefvande af de fem engelska
hundarna, fick se den stackars "Jack" utsträckt död på marken,
tillkännagaf han så tydligt sin sorg öfver kamratens sorgliga öde som
en hund förmår. Med allvarlig hållning och försigtig till följd af
ålder och långa resor, gick han rundt den döda kroppen två eller tre
gånger, hvarefter han kom fram till mig och med sina ärliga
ögon blickade upp i mitt ansigte liksom ville han fråga: "Hur
kan detta komma sig?" Då han ej fick något svar, gick han
bort med högtidlig och sorgsen uppsyn och satte sig afsides,
med ryggen vänd åt mig, som om han i hopplös nedslagenhet
grubblade öfver de olyckor som i denna onda verld drabba så
väl menniskor som hundar.

Nästa dag gingo vi i nordöstlig riktning från "Jacks berg"
öfver Zedziwa, en flod som upprinner vid foten af en kulle,
belägen blott två mil från nordvestra ändan af Grants vik<footnote>Så kallad efter öfverste James Augustus Grant, Spekes älskvärde och ridderlige följeslagare.</footnote>. Denna
flod tror jag vara Luajerri, hvilken Speke på sin karta låter
komma från Victoria och bilda ett andra utlopp till Nilen.

Emedan jag till sjös undersökt hela den kuststräcka som
vattnas af Victoria Nyanza och sedermera till fots genomvandrat
hela sträckan mellan Nakaranga-udden och Buka-viken, kan jag
bestämdt intyga att det blott finnes ett utlopp för denna sjö,
nämligen Ripon-fallen. Der finnas tre floder, en på Usoga-sidan
af Napoleon-kanalen, benämnd Nagombwa, och två på
Ugandasidan, nämligen Zedziwa, som upprinner i Makindo nära Grants
vik, och Mwerango, hvilken upprinner vester om Mtesas
hufvudstad, hvilka af resande som befinna sig på kort afstånd
från sjön kunna förmodas vara aflopp för Victoria-sjön.
Nagombwa utfaller i Victoria-Nilen, icke långt ifrån Urondogani,
och Mwerango utmynnar i Mianja, Mianja i Kafu och Kafu i
Victoria-Nilen, någorstädes i närheten af Riongas ö.

I Makindo mottog jag för femte gången efter min ankomst
till Uganda helsningar från Mtesa, hvarjemte han skickade sin
spatserkäpp<footnote>Bruket att sända en spatserkäpp eger äfven rum i Dahomey.</footnote> såsom ett tecken att det verkligen var Mtesa som
sände mig förnyade välkomsthelsningar. Till sjös och till lands
hade hans sändebud mött mig för att bjuda mig välkommen,
och vid hvarje ställe der vi rastade tillstötte flere, hvilka högt
uttalade Mtesas stora högaktning för min person. Af de många
expeditioner som utsändes i alla riktningar för att söka mig,
då Magassa utspred ryktet om min död, var jag öfvertygad att
Mtesas vänskap för mig var någonting mera än endast en fras.

Då jag följande dag anlände till Ugungu, beläget midt emot
Jinja eller Ripon-fallen, kommo ytterligare två sändebud med
andan i halsen från det kejserliga lägret — hvilket jag såg
utbreda sig flere mil — med upprepade välkomsthelsningar och
visade för mig på motsatta stranden Mtesa och hans höfdingar,
hvilka voro högst pittoreska att åse i sina hvita drägter och
röda mössor. De voro omgifna af ett stort följe uppvaktande,
hvilka ville åse vår öfvergång af sundet. Fem stora kanoter
<img id="4371">Lady Alice på Riponfallen.</img>

<img id="4372">Ripon-fallen från Uganda-sidan.</img>

<img id="4373">Victoria Nyanzas utlopp genom Ripon-fallen, hvilka gifva upphof åt Victoria-Nilen.
Vår eftertrupps läger sedt från Usoga.</img>


lågo i beredskap vid färjstället och soldater af den kungliga
lifvakten voro beordrade att ledsaga oss genom den ofantliga
hopen på andra sidan sundet.

Huru olik var taflan omkring fallen denna dag icke den
som Speke såg 1863 och den som fem månader förut mötte
mina blickar, då jag styrde in i sundet efter en skärsmytsling
med wavumaerna. Nu vimlade sundet af stora kanoter. och
Ugungus och Jinjas stränder voro fulla af män, qvinnor och
barn; då deremot var allt stilla och ödsligt och det fallande
vattnets entoniga bras var det enda ljud som hördes.

Vi foro imellertid öfver sundet under larmet och sorlet af
flere tusen menniskor, och snart befunno vi oss midt ibland den
ofantliga här som Mtesa sammandragit från alla delar af sitt
rike, Magra, slankiga och raknästa infödingar från Karagwé,
hvilka hade nästan inga vador men en massa messingstråd
omkring fotlederna, samlade sig omkring oss med lika mycken
nyfikenhet som de grymma wakedierna, hvilka, nakna som de
kommit till verlden, trängde sig på oss utan att bry sig om
det skratt och flin som deras nakenhet framkallade hos de
välklädda wagandaerna. De fåfänga wasogaerna tycktes, medan de
betraktade oss, alldeles glömma att de sjelfva i lika hög grad
voro föremål för nyfikenhet från de tölpiga men oblyga
infödingarnas från Sessé sida som vi från deras. Ehuru inom en
så väldig här af svarta krigare solhattar, europeisk hy och
af något slags läder gjorda stöflar betraktades som
märkvärdigheter, kunde dock å andra sidan de af fårskinn i alla
färger tillverkade och med gräs uppstoppade hufvudbonaderna
och de långa, såsom kjortlar eller ländkläden använda
hvithåriga getskinnen ej annat än synas högst märkvärdiga för de
kanotbyggande infödingarna från Sessé, hvilka hittills aldrig
tycktes hafva skådat någonting dylikt. Uppmuntrade af den
lugna beredvillighet hvarmed vi tilläto dessa krigare att begapa
oss, började de blifva allt för närgångna tills de skingrades
till höger och venster af de hårdhändta vakterna, och
wasogaerna, wanyambuerna, wakedierna, wazongoraerna och
wagandaerna nödgades sålunda någorlunda lägga band på sin
nyfikenhet.

I närheten af det kejserliga högqvarteret mötte jag en stund
derefter Ugandas förnämsta höfdingar, hvilkas bekantskap jag gjort
vid mitt första besök. Bland dem igenkände jag nu den vackre
och ståtlige Chambarango, kejsarens hofmarskalk, Kauta, Sambuz
och sist kom katekroin — förste ministern — i sin lysande
scharlakansröda mantel, sin hvita drägt och fez, med en nästan
kunglig svit. De uttryckte alla sin tillfredsställelse öfver att se
mig frisk och sund, och de voro mycket nyfikna att få veta
huru vi undkommit från Bumbireh.

Följande dag kl, 8 på morgonen — Mtesas vanliga
mottagningstimme — tillkännagåfvo trumhvirflarna att mottagningen
börjat, och en half timme senare kommo pagerna för att
ledsaga mig inför Mtesa. Det kejserliga högqvarteret betäckte en
yta af omkring 200 qvadratyards, och ehuru dessa hus uppförts
endast för tillfället, skulle dock få européer hafva åstadkommit
så beqväma boningshus och snygga gårdar som wagandaerna med
de medel som stodo dem till buds beredt åt sin herskare.

I porten till den yttre gården trängdes en mängd
representanter för många land, som med otålighet afvaktade att få
se en skymt af den store monarken i all sin ståt, men vakterna
voro obevekliga, ty med bösskolfvar och stafvar stötte de
våldsamt undan den påträngande massan och voro lika
hårdhändta som någonsin polismyndigheterna i London vid ett
liknande tillfälle. För mig voro pagerna till fyllest. På en vink
af dem öppnades för oss en bred väg fram till porten, som
genast slogs upp på vid gafvel. Sedan vi gått öfver den första
gården och genom porten till den gård der mottagningen egde
rum, visade sig för oss det mest pittoreska skådespel. En i
konisk form uppförd hydda stod midt på gården, och i den
breda dörröppningen satt en stum gestalt; på båda sidor stodo
fanbärama och den ärftliga lifvakten, under det att midtför
ingången i en vid cirkel stodo kejsarrikets höfdingar och
förnämsta dignitärer; i bakgrunden sågs Mtesas lifvakt med "på
axeln gevär" i dubbla led; på sidan befunno sig musikanterna
och trumslagarna och här och der i den öppna cirkeln framför
monarken stod en mängd hofmän.

Då jag nalkades, reste sig Mtesa, trädde fram så långt
leopard-huden nådde på hvilken hans fötter hvilade, då han satt,
och helsade mig ännu hjertligare än vid föregående tillfälle i
Usavara. Om en kort stund kallade han till sig Sabadu, den
höfding som ledsagat mig från Bumbireh, och uppmanade
honom att berätta alla detaljerna vid vårt möte, striden vid
Bumbireh och hvad som händt under resan, hvilket allt denne skildrade
med den största utförlighet. Derefter förestälde han i mitt ställe
fångarna från Bumbireh för monarken, med en förbön att Mtesa
icke skulle döda dem utan behålla dem tills Antari utbetalat
lösesumman. Mtesa fick nu veta ändamålet med min ankomst,
som var att erhålla de vägvisare han vid mitt första besök
lofvat mig för att visa mig vägen till Muta Nzigé; jag anhöll
nu att han ofördröjligen skulle låta anskaffa dem, då jag redan
förlorat mycken tid till följd af brist på kanoter.

Mtesa svarade att han nu stod i begrepp att föra krig
mot de upproriska wavumaerna, hvilka trotsigt nekade att betala
skatt, härjade Chagwés kuster, bortförde hans undersåtar och
sålde dem sedan för några få knippor bananer. Han tillade att
det icke var brukligt i Uganda att låta främlingar fortsätta sin
resa, då kabakan var invecklad i krig, men enär kriget snart
vore slut, skulle han, i fall jag ville vänta, låta en af en här
åtföljd höfding föra mig kortaste vägen till Nyanza (Muta Nzigé).

"Dessutom", sade han, "kan en ringa styrka aldrig uppnå
sjön. Kabba Rega af Unyoro bekrigar för närvarande de hvite
i Kaniessa (Gondokoro), och Ankoris folk tillåter ej främlingar
beträda dess område vare sig för att idka handel eller i annan
afsigt, och alla vägar till sjön gå genom dessa land."

Jag insåg nu att antingen måste jag afstå från min plan
att undersöka Nyanza och med ens begifva mig vidare till
Tanganika — hvilket skulle fört mig långt ur min kosa och kanske
i Europa betraktats som dårskap — eller också finge jag tåligt
vänta tills kriget var slut och sedan genom ilmarscher taga igen
den förlorade tiden. Men då man ånyo försäkrade att kriget ej
skulle räcka länge, beslöt jag att stanna och begagna mig af
uppskofvet till att förvärfva mig kännedom om landet och dess folk.

Den 27 Augusti bröt Mtesa upp och anträdde marschen
till Nakaranga, en udde som låg 700 yards från Ingira-ön, hvilken
af wavumaerna utsetts till fästning och depot. Han hade
samlat en armé af 150,000 krigare, och man antog att han ämnade
bekriga så väl de upproriska wasogaerna som wavumaerna.
Utom denna ansenliga styrka räknade han nära 50,000 qvinnor
och nästan lika många barn och slafvar af båda könen,
hvarför jag, sedan jag kastat en blick öfver alla de skattskyldiga
stammars olika läger som på Mtesas befallning lemnat sin
kontingent, uppskattade antalet själar i Mtesas hela läger till omkring
250,000!

Denna ofantliga summa må anses öfverdrifven, men de som
kände till Ugandas seder och befolkning samt beskaffenheten och
vidden af Mtesas välde förvånade sig lika litet deröfver som de
hvilka sågo den af mer än fem millioner själar bestående här
som berättas hafva åtföljt Xerxes på hans tåg mot Grekland.
Ehuru jag såg framför mig den ofantliga sträcka som Mtesas
läger upptog, trodde jag knappt mina egna ögon, men en dag
bad jag Mtesa tillfredsställa min nyfikenhet och låta mig
upprätta en lista på hans höfdingar. Alltid medgörlig och beredvillig
för att behaga de hvita männen, för hvilka han hyser stor aktning,
sammankallade han sina förnämsta wakunguer och watongoleher
samt befalde dem uppgifva antalet af sina underbefälhafvare.
Följande lista öfver generalerna och öfverstarna upprättades vid
tillfället:


<table> 
<td><td>Generalernas namn. <td>Antalet underbefälhafvare<br>eller öfverstar. 
<td r>1. <td>Pokino, katekiron, höfding öfver Uddu och förste minister i Uganda <td r>6.
<td r>2. <td>Chambarango, höfding öfver Usiro......... <td r>6.
<td r>3. <td>Kaeema ........................ <td r>6.
<td r>4. <td>Kitunzi, höfding öfver Katonga-dalen....... <td r>2.
<td r>5. <td>Sekebobo, höfding öfver Chagwé.......... <td r>24.
<td r>6. <td>Mkwenda....................... <td r>19.
<td r>7. <td>Kasuju, befälhafvare öfver den kejserliga familjens lifvakt...................... <td r>5.
<td r>8. <td>Kagu......................... <td r>5.
<td r>9. <td>Kangau......................... <td r>18.
<td r>10. <td>Kimbugwé...................... <td r>24.
<td r>11. <td>Katambalé.................... <td r>2.
<td r>12. <td>Nana Masurie, Mtesas moder............ <td r>10.
<td r>13. <td>Sabaganzi, Mtesas farbroder............. <td r>4.
<td 3r>131.
<td 2r>Kejsarens personliga lifvakt .......... <td r>23.
<td 3r>Summa 154.
</table>

Den styrka dessa underbefälhafvare kommendera vexlar
mellan 50 och 3,000 man, och Mtesas lifvakt, hvilken har ett
befäl af 23 watongoleher, kan icke uppskattas till mindre än
3,000 man. Om på en slump wagandaernas styrka beräknas
till 125,000 man och dertill läggas de andelar hvarmed Karagwé,
Uzongora, Ukedi, Usoga, Sessé och öarna Irwaji, Lulambu, Kiwa,
Uziri, Kikibi m. fl. bidragit, äfvensom alla de gästande araber
och wangwanaer hvilka kommit med sina skjutvapen för att
hjelpa Mtesa, synas mig en styrka af 250,000 man från dessa
trakter icke voro för högt beräknadt.

Förtruppen hade tågat förut, men då jag var nyfiken att
se hufvudstyrkan af denna stora armé defilera förbi, begaf jag
mig i denna afsigt i god tid till yttersta ändan af lägret.
<img id="4374">Victoria-Nilen, norr om Ripon-fallen, på dess väg till Unyoro, från Usoga-sidan af fallen,</img>



Först kom med sin afdelning Mkwenda, som försvarar
gränsen mellan Katonga-dalen och Willimiesi mot wanyoroerna. Han
är en storväxt, starkt bygd ung man, tapper som ett lejon, med
mycken krigserfarenhet, listig och förslagen, besitter stor
färdighet i spjutets handterande och dessutom många andra i strid
förträffliga egenskaper. Jag anmärkte att wagandaernas
höfdingar, ehuru de blifvit muselmaner, höllo fast vid sina
sedvanliga krigsmålningar och vidskepliga föreställningar, ty hvarje
krigare var på det osmakligaste målad med ockra och lera.
Mkwendas styrka utgjordes af, trossen inberäknad, omkring 30,000 man,
och ehuru gångstigen dagen förut endast var en smal get-stig, hade
den nu af denna legion upptrampats till en bred aveny.

Den gamle general Kangau, hvilken försvarar landet mellan
Willimiesi och Victoria-Nilen, kom dernäst med sin afdelning; han och
hans krigare ilade till stridsplatsen med flygande fanor och klingande
spel samt ansigtet och kroppen färgade med hvitt, svart och ockra.

Derefter kom en skara af omkring 2,000 utvalda krigare,
mycket förtrogna med spjut och sköld, alla smidiga och
lättfotade män, som under sitt framryckande uppgåfvo väldiga
krigsrop "<i>Kavya, kavya</i>" (de två sista stafvelserna af Mtesas
titel, då han var ung — <i>mukavya</i> (som betyder "konung")
och skakade spjuten. Bakom dem kom i hastig marsch
kejsarens muskötbeväpnade lifvakt, omkring tvåhundra i fronten och
hundra på hvarje sida om vägen. Den inneslöt sålunda Mtesa
och hans katekiro, och tvåhundra man bildade eftertruppen,
hvilken med sina trumslagare, pipblåsare och flygande fanor
utgjorde en högst imponerande och krigisk anblick.

Der Mtesa kom gående till fots, barhufvad, klädd i en
drägt af blårutigt tyg, med ett bälte af engelsk tillverkning om
lifvet och ansigtet rödfärgadt, liknade han de romerska kejsarna,
hvilka, då de återvände segrande ur striden, målade sina
ansigten med högröd färg. Katekiron, hvilken gick före honom, bar
en mörkgrå rock af kaschmir, som herr de Bellefonds hade
förärat honom. Jag tror att afsigten dermed var att vilseleda
en möjligen på lur bland buskarna liggande lönmördare. Om
äfven så varit händelsen, syntes försigtighetsmåttet alldeles
öfverflödigt, ty marschen var så hastig, att endast en bössa skulle
kunnat göra någon verkan, men wavumaerna och wasogaerna
hafva icke några sådana vapen.

Sedan Mtesas lifvakt tågat förbi, följde höfding efter
höfding, afdelning efter afdelning, hvar och en för infödingens öra                                                                                                          
särskiljande sig genom sitt egendomliga trumningssätt. De
marscherade mycket fort, mera likt krigare som ila till drabbning:
än sådana som äro stadda på marsch, men efter hvad man sagt
mig, hafva de för vana att alltid röra sig med hastighet, då det
gäller ett företag af krigisk natur<footnote> Wagaudaernas krigsrop börja alltid med deras respektive höfdingars namn
och sluta med de två sista stafvelserna, sålunda:

»Mukavya, kavya, kavya!»

»Chambarango, ango, ango!»

»Mkwenda, kwenda, kwenda!»

»Sekibobo, bobo, bobo!»

»Kitunzi, tunzi, tunzi!»

Detta förklarar kanske hvarför Speke stafvar ordet »tack» <i>n'yanzig</i>, då
förhållandet är att wagandaerna återgifva »tack» genom att först säga:
<i>Twiyanzi-yanzi-yanzi</i>, hvilket, flere gånger hastigt upprepadt, ljuder likt <i>n'yanzig</i>.</footnote>.

Omkring två timmar sedan hufvudstyrkan börjat sin marsch
kom Kasuju, åt hvilken anförtrotts de unga prinsarna och
Mtesas qvinnor, företrädd af ett tusen spjutbärare och följd af 
ett lika stort antal. Qvinnorna voro till antalet omkring 5,000,.
ehuru blott 500 kunde sägas vara kejsarens konkubiner; de öfliga
tillhörde tjenstepersonalen.

Om svarthyade skönheter träffas i Afrika, måste de, tänkte
jag, finnas i en så mäktig herskares harem som Mtesas, hvilken
kan hopsamla ungdom och skönhet från så många land. Till
följd deraf betraktade jag konkubinerna mycket uppmärksamt,
så att jag skulle kunna bilda mig en riktig uppfattning af den
afrikanska skönhetstypen. Jag blef ej helt och hållet sviken i
min förväntan, ehuru jag förestält mig att alla Mtesas hustrur
skulle egt större personliga behag. Men Mtesas smak skiljer sig
betydligt från vår europeiska. Af alla de femhundra kunde jag ej
upptäcka tjugu, som voro värda en blick af beundran af en hvit man
med något begrepp om qvinlig skönhet, och bestämdt icke mer
än tre som förtjenade att betraktas. Dessa tre, de förnämsta
af de tjugu skönheterna vid Mtesas hof, voro af Uhuma-rasen,
utan tvifvel från Ankori. De hade qvarteronens hy, rak näsa,
tunna läppar och stora, glänsande ögon. Deras gestalter voro
för öfrigt af största formfulländning, och Hafiz kunde med
poetisk hänförelse hafva utropat att de voro "raka som palmträd
och sköna som månar". Det enda fula var deras hår,
negerrasens korta, krusiga hår; men i alla andra afseenden kunde de
tjena till typer för den högsta skönhet som central-Afrika
förmår frambringa. Mtesa anser dem likväl ej öfverträffa, ej ens
kunna sättas i jemnbredd med hans fetlagda, skinande och 
plattnästa gemåler; han till och med betraktade dem hånande en
dag, då jag vid en enskild audiens gjorde honom uppmärksam
på dem. Speke säger, om jag minnes rätt, att i Uganda är
fetma hos qvinnokönet liktydig med skönhet. Detta har
möjligen förr varit fallet, men nu är det icke så, ty bland de qvinnor
som Mtesa eller hans höfdingar hedrade med sin ynnest har jag
ej sett någon med ovanlig korpulens. Det är ju helt naturligt
att der riklig tillgång finnes på födoämnen och derjemte klimatet
är behagligt, der lägger också den bättre lottade delen af
menskligheten vanligen på hullet, det må nu vara i Uganda eller
England, men derför är icke sagdt att öfverdrifven fetma anses
såsom något skönhetselement.

Efter kejsarens harem följde Mtesas farbror, den gamle,
ståtlige Sabaganzi, hvilken jag en lång tid betraktade såsom en
verklig Salomo bland wagandaerna i anseende till den mängd
qvinnor som åtföljde honom, tills jag en dag fick veta att
egandet af ett stort antal qvinnor i Uganda betyder rikedom; alla
dessa qvinnor hafva ett visst värde och kunna utbytas mot
handelsvaror af alla slag, såsom tyger, boskap, perlor eller
skjutvapen. Jag kan likväl ej helt och hållet fritaga den gamle från
tillvitelsen för galanteri, ty en afton gaf han vid Nakaranga med
egen hand en örfil åt en älskare som kommit att uppvakta en
af hans talrika Dulcineor. För öfrigt är han en svartsjuk,
hämndgirig gammal hedning af koleriskt temperament oaktadt sina
vackra anletsdrag och sin inställsamma tunga.

Trött på att beskåda denna ofantliga skara, som välte
fram våg efter våg, en lefvande flod af krigare, och sedan
jag inhemtat tillräckligt angående deras antal och sätt att färdas,
lemnade jag min observationsplats och gled in i marsch-linien
bakom Sabaganzas eftertrupp, der jag, lindrigast sagdt, plågades
otroligt af de framskyndande krigarna, hvilka trots alla hinder
nödvändigt envisades att komma främst. De ledsagare Mtesa
gifvit mig gjorde sitt yttersta att hejda de ursinnigt påträngande
krigarna och slogo omkring sig med sina höga stafvar. Slagen
gjorde dock ingen skada, emedan de parerades med stora
sköldar af trä och vassrör.

Då jag såg det var förgäfves att kämpa mot ett så stort antal
och så inrotade vanor, underkastade jag mig med tålamod
obehagen, öfvertygad att vi ej skulle behöfva mer än två eller tre
dagar för att uppnå Nakaranga.
Vid Mpani, der vi slogo läger för natten, hörde vi att
wavumaerna kort efter vårt uppbrott från Jinja, eller "Stenarna",
hade varit der, tändt eld på det öfvergifna kejserliga lägret och
dessutom med spjut dödat fem eller sex olyckliga innan
höfdingen som det ålåg att vakta lägret märkte deras
förehafvande. Vid solnedgången sågo vi wavumaernas kanoter, två eller
trehundra till antalet, triumferande återvända till sin ö.

Fyra dagar derefter, eller den 1 September, tog Mtesas armé
Nakaranga i besittning. Der slogs nu läger, hvarje höfding
omgifven af de krigare hvilka stodo under hans befäl och på den
punkt som af katekiron blifvit dem anvisad.

<img id="4392">Kanal mellan Usoga och Uganda.</img> 

Den afdelning som anfördes af Mtesas moders officerare
lägrade sig öster om Nakaranga-udden; höfdingen Ankori och
hans fantastiskt utstyrda wasogaer norr om Nana Masuries folk;
åt den ridderlige Mkwenda och hans fruktansvärda afdelning var
hela norra sidan af lägret anvisad; och åt den skräckinjagande
Sekebobo gafs, då han anländt från Namagongo-udden, den del
af lägret som vette åt sjön från Mkwendas bataljoner till yttersta
ändan af Nakaranga-udden. Det kejserliga högqvarteret upptog
en rymd af 400 qvadratyards i midten af det ofantliga lägret
och vaktades afundsjukt af lifvakten, katekirons, Chambarangos
och Kimbugwés trupper, af Kasuju med den kejserliga familjens
lifvakt och den uppblåste, stortalige Kitunzi, höfding öfver
Katonga-dalen.


Motstående träsnitt kan möjligen bättre förklara för läsaren
dessa lokalförhållanden, som vid denna tidpunkt voro af så stor
vigt för Uganda. På aftonen var hären beqvämt inqvarterad i
omkring 30,000 hvälfda hyddor, öfver hvilka här och der syntes
några som genom sin höjd och koniska form tillkännagåfvo att
de utgjorde höfdingarnas tillfälliga bostäder.

Trots all denna brådska blef dock den hvite främlingen
"Stamlee" (som wagandaerna kallade mig) icke glömd.
Beqväma hyddor uppfördes och anvisades på Mtesas särskilda
befallning åt honom och hans båtbesättning nära den stora breda
väg som katekiron anlade och som förde från det kejserliga
högqvarteret till Nakaranga-udden.

Nyfiken att erfara hvilka utsigter det fans för Mtesa att
besegra sina upproriska undersåtar, begaf jag mig på vägen öfver
berget till en punkt hvarifrån man hade obehindrad utsigt öfver
Ingira-ön, dit rebellerna tagit sin tillflykt med hustrur och barn
och några boskapshjordar. Då man tog i betraktande att deras
resurser utgjordes hufvudsakligen af några och tjugu tusen vildar,
hvilkas enda vapen voro spjutet och slungan, kunde Ingira-ön
icke blifva något fruktansvärdt hinder för en styrka sådan som
den kejsaren af Uganda samlat på denna udde, hvilken låg
endast 700 yards från ön. Dennas längd var endast en mil och
dess bredd från bergets fot, som låg midt emot udden, till stranden
på Uvuma-sidan blott en half mil. Berget reste sig temligen brant
på alla sidor men var lätt att bestiga för de snabbfotade och
kraftfulla infödingarna. Wavumaerna saknade dock icke
bundsförvandter som ville hjelpa till att afvända det straff hvarmed
Mtesa hotade dem, och den gemensamma faran så väl som ett
allmänt hat till den fruktade herskaren hade nu i en
kraft-ansträngning till frihetens återvinnande förenat invånarna på
Ugeyeya- och Utamba-öarna tillika med dem från Kitenteh —
ryktbart i Ugandas annaler för sin långvariga men olyckliga
kamp med kejsar Suna, Mtesas fader.

Befolkningen utefter hela Usogas kust från Nakaranga till
Uganda hade frivilligt antagit sig wavumaernas sak och afsändt
mer än 150 stora, för strid fullt bemannade kanoter. De
konfedererade hade, enligt operationsplanen, valt Ingira-ön till
mötesplats för den förenade kanot-flottan. Mtesas plan var att
bemäktiga sig Ingira-ön och från denna fara öfver till en
närbelägen och derifrån landstiga i Uvuma, hvarefter naturligtvis
endast omedelbar och fullständig underkastelse kunde rädda 
rebellerna. Jag gladde mig åt att få tillfälle att bevista detta
fälttåg, ty jag hoppades att genom mitt inflytande kunna
afvända de fasor som vanligen åtfölja en vunnen seger i Afrika.

Ehuru jag icke hade någon orsak att taga wavumaernas
parti och för närvarande var en varm bundsförvandt till Mtesa,
hade jag beslutit att intet blodbad i min närvaro skulle ega rum
bland de besegrade.             

Den fruktansvärde Sekebobo, under hvars befäl stodo
tjugufyra watongoleher, eller öfverstar, med en styrka af omkring
50,000 man, besatte nu Namagongo, och Mtesas flotta, hvilken
han också kommenderade, väntade blott på kejsarens order att
öfverföra dem.                                                                     

Uganda-flottan räknade 325 stora och små kanoter, af hvilka
egentligen endast 230 voro i stridbart skick. Hälften af dessa
var bemannad med wasesséer, infödingar från den stora Sessé-ön;
den andra hälften med de modiga infödingarna från Irwaji- och
Lulamba-öarna, med utvalda män från kusten mellan Usavara
och Buka-viken under Chikwatas, viceamiralens, befäl, med
manskap från Unjaku under viceamiral Jumba och sjöbrigaden under
amiralens i flottan, Gabunga, befäl.

Ehuru Gabunga hade titel af storamiral öfver flottan,
emedan han förde befälet öfver alla Uganda-kanoterna, hvilka kanske
uppgå till ett antal af 500, får man dock ej tro att han förde
högsta befälet under striden. Hans åliggande var blott att
fortskaffa den befälhafvande amiralens eller generalens order till
dennes kaptener och löjtnanter, ty sjömännen ingripa sällan i
striden annat än i utomordentliga fall.

De i striden deltagande på hvarje kanot äro endast
skyldiga att lyda sin öfverbefälhafvare; sjömännen och roddarna lyda
Gabunga, flottans storamiral, som i sin ordning mottager order
af öfverbefälhafvaren.

Den största kanoten jag såg i denna flotta mätte 72 fot i
längd, 7 fot 3 tum i bredd och var 4 fot djup från kölen till
Telingen. Tofterna voro 32 till antalet med plats för 64
roddare utom styrmannen. Der funnos troligen flere än 100
kanoter som höllo 50 till 70 fot i längd och omkring 50 mellan 30
till 50 fots längd; de återstående 80 båtarna voro af alla
storlekar, från 18 till 30 fot långa. Den öfriga delen af flottan
utgjordes af smärre båtar afsedda att föra endast tre eller
sex man.

Det största slaget —  100 till antalet — erfordrade, öfver
hufvud taget, femtio mans besättning hvardera, hvilket för alla till
sammans skulle utgöra 5,000 man. Det andra slaget kräfde fyrtio
man hvardera, eller 2,000 man för att bemanna femtio kanoter.
Det tredje slaget tjugu man hvardera, och då de voro åttio till
antalet, erfordrades således 1,600 man, till hopa alltså 8,600 man.

En ganska aktningsbjudande siffra för en krigsmakt till sjös.
skola de flesta kanske tycka. Men i en sjöstrid eller vid ett
tillfälle som det närvarande, då kejsardömets stridbara män
uppbådades i och för ett vigtigt krig, voro de oundgängliga för att
öfverföra den väldiga krigshären i ändamål att anfalla Ingira-ön.
De för angreppet bestämda kanoterna skulle således fyllas med
stridbart manskap; de till största slaget hörande kunde föra från
430 till 100 man utom båtbesättningen, hvarför Mtesa vid
inträffande krig kan på Victoria-sjön i sina kanoter föra ut
omkring 16,000 till 20,000 man.

Andra dagen efter vår ankomst fingo vi tillräckligt bevitna
den energi hvarmed wavumaerna ämnade bekriga wagandaerna.
De rodde med fart nästan ända fram till stranden och derefter
tillbaka ut i sjön tre eller fyra gånger innan wagandaerna kommo
ihåg att de i sina musköter hade medel att straffa deras
förmätenhet. Då kulorna hveno öfver kanoterna, böjde de flesta
af wamumaerna ned hufvudet och rodde farkosterna med blott en
hand, medan några af de djerfvaste bland dem roade sig med
att inför våra ögon gifva prof på den utomordentliga skicklighet
hvarmed de handterade spjutet och tillika visade oss huru väl
de kunde hålla balansen på tofterna af sina små, smala
kanoter. Denna deras djerfhet var ej utan verkan på många af
wagandaerna, ty jag hörde flere af dem säga att det icke blefve
en så lätt sak att besegra wavumaerna.

På morgonen den tredje dagen började Sekebobo, som
under natten mottagit order derom, låta den kejserliga flottan fara
öfver Nakaranga-viken. Mtesa hade sändt honom ett bud att
flottan skulle lätta ankar, hvarför jag genast skyndade till
stranden för att bevitna affärden. Jag fann då att nästan alla
wagandaerna gripits af samma nyfikenhet, ty stranden vimlade på
en sträcka af tre eller fyra mil af täta massor af menniskor,
hvilka nästan alle sammans voro klädda i den nationella bruna
barktygsdrägten.

Wavumaerna höllo under tiden ögonen fästa på Sekebobo
och kunde från toppen af sin bergiga ö urskilja allt lika väl
som om de af Mtesa sjelf blifvit underrättade om hvad som
skulle ske, och för att, om möjligt, hindra detta eller åtminstone
vinna byte bemannade de i hast hundra kanoter eller så
omkring och ilade likt krokodiler fram mot Namagongo. Innan
Sekebobo hunnit ordna sin flotta voro wavumaerna midt i viken
för att stänga vägen för honom och väntade der lugnt tills han
kommit ut på djupt vatten.

Hundra kanoter mot 325 var allt en ojemn strid, och så
tyckte äfven wavumaerna, ty då Mtesas flotta nalkades i tät,
någorlunda regelbunden ordning, öppnade wavumaerna sin linie
till höger och venster och läto fienden gå förbi dem.
Wagandaerna, hvilka vid denna fiendens manöver hemtade nytt mod,
började nu höja segerrop, men knappt hade de första ropen hörts
förr än wavumaernas åror piskade vattnet till skum — och set
midt in i den tätt slutna flottiljen sköto nu de tappra öboarna
från båda sidor och spredo förvirring och bestörtning i hela
Uganda-armén.

Hvad de ursinniga wavumaerna togo sig till vet jag icke,
men vid denna syn störtade Mtesa upp och lät höra sitt
krigsrop, "<i>Kavya, kavya!</i>" och armén, män, qvinnor och barn skreko
"<i>Kavya, kavya!</i>" Då man ute på flottan hörde detta rop,
upprepades det ursinnigt af dess manskap, hvilket kraftigt
anföll fienden. Men sedan wavumaerna gjort fjorton goda priser,
tycktes de ej vilja möta wagandaerna i en så ojemn strid utan
sökte — belåtna för tillfället — djupare vatten, dit, sällsamt
nog, wagandaernas flotta ej vågade följa dem.

Detta hastigt öfvergående men lifliga skådespel kom mig
att fråga mig sjelf huru det varit möjligt att jag, då wavumaerna
voro så modiga, lyckats undgå dem; och huru en båt och en
tvåpipig elefantbössa varit tillräckliga att på vår upptäcktsresa
befria oss från tretio väl bemannade Uvuma-kanoter. Genom
aktgifvande på händelsernas gång erhöll jag svar på denna fråga.

Ett två eller tre dagars uppehåll, hvarunder ingenting af
vigt inträffade, följde på ankomsten af Sekebobos afdelning och
Mtesas flotta. Derefter skickade Mtesa bud och meddelade mig;
hvad han tänkte om den sannolika utgången af kriget i ungefär
följande ord: —

"Stamlee, jag önskar höra din tanke. Alla hvita män äro
kloka och tyckas förstå allting. Jag önskar få veta hvad du
tror att jag kan vänta af detta krig. Skall jag segra eller ej?
Min tanke är att vi måste gå till väga med mycken klokhet,
och efter en väl uppgjord plan, om vi skola lyckas taga
denna ö."

Småleende åt hans enkla. uppriktiga sätt att uttrycka sig,
svarade jag att det erfordrades siareförmåga för att förutsäga
utgången af kriget och att jag långt ifrån var en profet.

Han svarade härtill:

"Jag vet att wagandaerna ej skola strida med framgång på
vattnet; de äro inte vana dervid. De blifva alltid segervinnare
till lands, men då de komma i kanotema, äro de rädda för att
blifva bragta i oordning; många af deras krigare komma från
det inre af landet och kunna inte simma. Wavumaerna och
wasogaerna äro mycket förfarna på vattnet och simma som fiskar.
Om vi kunde uppfinna något sätt att föra wagandaerna öfver
till ön utan att behöfva använda kanoterna, skulle jag vara viss
om segern."

Jag svarade:

"Ni har män, qvinnor och barn i detta läger, så talrika
som grässtråna på marken. Befall hvar och en som kan det
taga upp en sten och kasta den i vattnet, och ni skall få se
dess djup förminskas; men om hvar och en bär dit femtio stenar
om dagen, vill jag ansvara för att ni om få dagar skall gå
torrskodd öfver till Ingira."

Vid dessa ord slog han med flata handen på låret och
befalde genast katekiron beordra två afdelningar till detta arbete;
inom kort sågos på bergsluttningen omkring 40,000 krigare, eller
omkring en sjettedel af den styrka som fans på udden,
sysselsatta med det ovanliga arbetet att åstadkomma en stenlagd väg
som skulle sammanbinda Nakaranga-udden med Ingira-ön. Sedan
de hållit på i tre timmar, gick jag för att se huru långt de
hunnit och fann då att de onödigtvis förspilde sina krafter med
att göra en 100 fot bred väg. Jag sade till katekiron att det
behöfdes ett år att fullborda ett sådant företag, men om han
ville inskränka bredden till 10 fot och uppställa folket i led,
kunde han sätta sin fot på Ingira-ön utan fara. Men ehuru
Ugandas förste minister icke åsidosatte höflighetens fordringar
och ej heller glömde att Mtesa, hans herre, behagade kalla mig
sin vän, märkte jag ganska väl att han ogerna mottog råd af
en främling eller utländing. Det var icke med ord, med
ovänliga blickar eller åtbörder som han tillkännagaf detta utan helt
enkelt genom att ej följa mitt råd. Den artigaste europé kan
ej öfverträffa Ugandas förste minister i belefvenhet. Med samma
förbindliga artighet bjöd han mig en full kurbits honungssöt
pisangvin, yttrade sig i åtskilliga ämnen, lockade mig att gifva
honom åtskilliga upplysningar angående lefnadssättet i Europa
och smålog med förnämt nedlåtande min. Icke desto mindre
upptäckte jag bakom denna antagna höflighetsmask en stolt ande,
oböjlig som stål. Hvad skulle jag väl göra med denne
oåtkomlige, lugne, småleende patricier annat än inom mig beklaga att
den gode och förträfflige Mtesa var omgifven af sådana män?
På samma gång kunde jag ej annat än le åt den väl spelade
liknöjdheten hos denne man, som blott allt för fullständigt utgjorde
typen för wagandaernas höfdingar.

Sedan arbetet fortgått i två dagar på samma sätt,
nämligen genom att kasta sten i vattnet, ansåg Mtesa att det ginge
fortare att fylla sträckan med träd och gaf katekiron befallning
derom. I tre dagar fälde wagandaerna träd och en hel skog
sköflades och fördes till Nakaranga-udden, der stockarna
sedermera bundos samman med rep och sänktes i djupet.

Den femte dagen på morgonen kom Mtesa ned till udden
för att taga en öfverblick af arbetet och erfor då till sin stora
glädje att vi voro Ingira-ön 130 yards närmare. Under det han
betraktade ön, frågade han mig hvad jag tänkte om att sända
ett fredsbudskap dit för att utforska wavumaernas sinnesstämning.
Jag svarade att i Europa skulle detta vara klokt handladt, men
icke i central-Afrika, emedan jag fruktade att wavumaerna skulle
mörda alla sändebuden. Dertill intalad af sina höfdingar eller
någon af wangwanaerna, vidhöll Mtesa sin åsigt och lät gifva
befallning att hans favoritpage Webba skulle med femtio män
afskickas i en stor kanot för att öppna fredsunderhandlingar med
wavumaerna; jag bad Mtesa lyssna till mitt råd och endast sända
en liten, dålig kanot. Så till vida lydde han mitt råd, att han
skickade en kanot med endast femton mans besättning. Just
som de, tanklösa och utan alla farhågor, rodde framåt, ropade
jag till Mtesa, hvilken stod omkring tjugu yards ifrån mig:

"Tag farväl af Webba, ty ni får aldrig mer se lille Webba."

Katekiron och två eller tre af hans höfdingar smålogo som
om det vore en orimlighet. Jag erfor i detta ögonblick alldeles
samma känslor som då jag första gången åsåg en tjurfäktning;
en kall rysning af fasa genomfor mig. Jag stod der hjelplös,
vanmäktig och ur stånd att afvända det sorgespel som jag af
instinkt kände skulle komma att uppföras.

Hela Uganda-armén var samlad  på sluttningen af
Nakaranga-berget och allas ögon voro fästa på skådespelet framför
dem; och utan tvifvel funno de, liksom jag, ögonblicket af
spännande intresse. Det Ugandas kanotflotta tillhörande manskapet
var i lägret och kanoterna lågo i närheten vid stranden.

Fredsunderhandlarna styrde kosan rakt på Ingira-ön; då
de kommit temligen nära, började de med wavumaerna ett samtal,
som hade till följd en inbjudning att lägga till med sina
kanoter. Medan de sakta rodde in bland vassen som kantade ön,
såg jag att alla wavumaerna samlades nära det ställe der wagandaerna förmodades skola landstiga och att flere af
wavumaernas kanoter lade ut från stranden för att beröfva wagandaerna
hvarje utväg att undkomma.

Vi behöfde blott några få ögonblick vänta på hvad som
skulle hända. Knappt hade kanoten med de i fredlig afsigt
kommande wagandaerna lagt till vid stranden förr än vi hörde
de olyckliges ångestrop ljuda öfver vattnet och derefter
wavumaernas jublande segerrop; kort derefter sågo vi krigare rusa
ned till öns yttersta udde närmast den stenlagda vägen, med hån
och begabberi svänga i luften de olyckligas hufvuden framför
Mtesa och derefter kasta dem i sjön. Mtesa återvände till sitt
högqvarter ytterst modfäld och nedslagen men gaf katekiron
befallning att fortfara med väganläggningen.                                     

Den ödmjukt hörsamme katekiron gaf order åt tvänne
höfdingar, de två höfdingarna tillsade sina watongoleher,
watongoleherna befalde sina män, och resultatet af alla dessa
befallningar var att af 150,000 man sågos 100 lätjefullt röra sig på
den nya vägen utan att uträtta det minsta, ty företaget hade
nu förlorat nyhetens behag.

Ingenting åtgjordes mera vid vägen, ty Mtesa hade fått en
ny idé, nämligen att erhålla undervisning i europeisk vetenskap.
Jag skulle för honom blifva en vetenskaplig encyklopedi. Som
jag ej ville motsäga honom, började jag samma afton blodbadet egt
rum förklara naturens hemligheter och Försynens underbara verk,
himlens, luftens och jordens under. Vi samtalade om mineralier
och metaller, den mångsidiga användning af dem som europeisk
uppfinningsförmåga möjliggjort och den oändliga mångfald af 
föremål hvartill de förarbetas och hvarför européerna äro så
beryktade. Den fruktade despoten satt med vidöppna ögon och
aldrig slappande uppmärksamhet; hans höfdingar låtsade af
vördnad för hans visade intresse vara lika intresserade som han sjelf
ehuru jag är säker om att åtskilliga af de äldre, sådana som
Kangau och Sabaganzi, tyckte allt sammans vara mycket tråkigt.
Katekiron, Chambarango och Kauta, som voro mera artiga och
belefvade, täflade med hvarandra i att med gapande mun och
stirrande ögon uppmärksamt följa mitt encyklopedistiska föredrag.
Jag öfvergick från mekaniken till teologien, ty min afsigt med
denna senare hade ej undergått ändring. Under min
extempore-rade föreläsning kom jag att nämna änglarna. Då Mtesa hörde
detta ord, skrek han högt af glädje, och till min stora förvåning
ropade Ugandas patricier i korus: "Ah-ah-ah!" som om de hört
någonting utomordentligt vackert. Då jag hela aftonen uppträdt
så lärdt, vågade jag ej framställa en fråga för att få veta hvad
denna lifliga glädje betydde utan väntade försigtigt till de
högljudda ropen och klappandet på höfterna upphört.

Då denna bullersamma episod var förbi, sade Mtesa:
"Stamlee, jag har alltid sagt mina höfdingar att de hvita
männen veta allting och äro skickliga i allting. Många araber,
flere turkar och fyra hvita män ha besökt mig; jag har hört
dem alla tala, och jag har funnit att i klokhet och godhet
öfverträffa de hvita männen alla andra. Hvarför komma araber
och turkar till Uganda? Är det inte för att hemta elfenben och
slafvar? Hvarför komma de hvita männen? De komma för att
se våra sjöar, floder och berg. Araberna föra med sig tyger,
perlor och messingstråd att derför tillbyta sig elfenben och
slafvar; de föra ock hit krut och bössor; men hvem har tillverkat
alla dessa saker som araberna taga med sig hit som
handelsvaror? Araberna säga sjelfva att de hvita männen gjort dem,
och ända hittills har jag inte af allt hvad de hitfört sett något
som ej de hvita männen gjort. Derför säger jag, för hit till
mig de hvita männen, ty om ni önska förvärfva kunskaper, måste
ni tala med dem för att vinna sådana. Tala nu om för
mig och mina höfdingar hvad du vet om änglarna, Stamlee."
Frågan var i sanning ganska svår att besvara, och mitt
svar skulle ej tillfredstält en europé. Men då jag kom ihåg
Paulus' bekännelse att han var duglig till allting och alla
menniskor till tjenst, försökte jag gifva en så tydlig förklaring som
möjligt öfver änglarna och hvad de egentligen anses likna -
-allt under det jag tänkte på Michel Angelos och Gustave Dorés
hvar i sin genre mästerliga sätt att förhärliga dem; och jag
tror att jag med Hesekiels och Miltons beskrifningar till hjelp
lyckades tillfredsställa och förvåna kejsaren och hans hof. För
att visa honom den grund på hvilken jag stödde mitt föredrag 
lät jag från lägret hemta bibeln och öfversatte för honom hvad
Hesekiel och Johannes säga om änglarna.

Huru obetydlig denna lilla episod än må synas, hade den dock
ganska väsentliga följder. Det vetenskapliga föredraget hade nu
lemnat rum för ett sublimare och mera högstämdt ämne,
nämligen gudsbegreppet och den heliga skrift. Kejsaren kastade
begärliga, nyfikna blickar på bibeln och min engelska kyrkans
bönbok; då jag märkte detta, förde jag fram till honom en yngling
vid namn Dallington, lärjunge vid universitetsmissionen i
Zanzibar, som kunde öfversätta bibeln för honom på kiswahilispråket
och för öfrigt meddela honom hvad jag önskade säga.

Under de lediga stunder som krigsoperationerna gåfvo oss
kunde man få se kejsaren, hofvet, Dallington och jag sysselsatta
med att i öfversättning göra ett utdrag ur den heliga skrift.
Många läste denna öfversättning, men Mtesa sjelf var den
flitigaste och ihärdigaste af dem alla.

Som jag hade öfverflöd på skrifpapper med mig, gjorde
jag åt honom en stor bok, i hvilken öfversättningen prydligt
kopierades af en skrifvare vid namn Idi. Då den var färdig,
egde Mtesa i sammandrag en protestantik bibel på
kiswahili-språket, omfattande alla märkligare händelser från verldens
skapelse till Kristi korsfästelse. Luce evangelium öfversattes
helt och hållet, alldenstund det innehåller en fullständigare
berättelse om vår Frälsares lefnad.

Då denna bibel i sammandrag var färdigskrifven, kallade
Mtesa till hopa alla sina höfdingar och officerarna vid sin
lifvakt, och när alla voro samlade, började han förtälja dem huru
han, då han efterträdde sin fader, var en <i>mshensi</i> (hedning) och
njöt af att utgjuta blod, emedan han ej förstod bättre och
endast följde sin faders föredöme; men då en arabisk köpman, som
tillika var en <i>mwalim</i> (prest), undervisade honom i Islam,
afstod han från att följa sin faders exempel, hvarför afrättningarna
blefvo sällsyntare och ingen ifrån den dagen kunde säga att han
sett Mtesa drucken af pombé. Men mycket fans som han ej
förstod — såsom hvarför omskärelsen var nödvändig för att
komma i paradiset, huru det var möjligt att menniskor som dött
kunde njuta af sinliga fröjder i himlen och huru menniskor
kunde gå på en brygga smal som ett hårstrå; dylika saker hade
han lärt af Islams söner. Han kunde icke fatta dessa ting,
emedan hans känsla fördömde dem, och ingen fans i Uganda
som kunde upplysa honom. Men som han af hjertat önskade
blifva god, hoppades han att Gud ville öfverse med hans
dårskaper och förlåta honom och sända till Uganda män som visste
hvad rätt var. "Imellertid", fortfor han leende, "nekade jag att
låta mig omskäras, ehuru araberna säga att detta först måste
ske innan man kan blifva en värdig son af Islam. Nu har,
Gud vare tack, en hvit man, Stamlee, kommit till Uganda med
en bok som är äldre än Muhammeds koran, och Stamlee säger
att Muhammed var en ljugare och att mycket i hans bok är
hemtadt ur denna; denne yngling och Idi ha läst för mig allt
hvad Stamlee läst för dem ur sin bok, och jag finner att den
är mycket bättre än Muhammeds bok. Dessutom är det den
första och äldsta af böcker. Profeten Moses skref en del af
den för mycket länge sedan, långt innan någon hört talas om
Muhammed, och boken var afslutad långt innan Muhammed föddes.
Liksom Kintu, vår förste konung, lefde långt före mig, lika långt
lefde Moses före Muhammed. Nu uppmanar jag er, mina
höfdingar och soldater, att säga mig hvad jag skall göra. Skall
jag tro på Isa (Jesus) och Musa (Moses) eller på Muhammed?"

Chambarango svarade:

"Låtom oss hålla oss vid det som bäst är."

Katekiron svarade:

"Vi veta inte hvad som är bäst. Araberna säga att deras
bok är den bästa — huru kunna vi då veta hvilken af dem
talar sanning?"

Kauta, den kejserlige hofmarskalken, sade:

"Då Mtesa blef en af Islams söner, undervisade han mig
och jag blef en Islams son också; om min herre säger att han,
ehuru han erhållit större kunskaper, undervisat mig orätt, kan
han nu lära mig det som är rätt. Jag väntar att få höra
hans ord."

Mtesa log och sade:

"Kauta talar väl. Om jag uppmanade honom att blifva
museiman, gjorde jag det emedan jag trodde det vara godt.
Chambarango säger: 'Låt oss hålla oss vid det som bäst är!'
Sant, jag önskar det som är bäst och jag vill ega den sanna
boken; men katekiron frågar: 'Huru skola vi veta hvad som är
sant?' och jag vill svara honom. Hören hvad jag säger:
Araberna och de hvita männen uppföra sig alldeles så som deras
böcker lära dem, göra de kanske inte det? Araberna komma 
hit för att hemta elfenben och slafvar, och vi ha sett att de
inte alltid tala sanningens språk, att de köpa menniskor af samma
färg som de och behandla dem illa, slå dem i kedjor och piska
dem. Då man erbjuder de hvita männen slafvar, neka de att
mottaga sådana och säga: 'Skola vi göra våra bröder till
slafvar? Nej, vi äro alla Guds barn.' Jag har ännu aldrig hört en
hvit man säga en osanning. Speke kom till oss, uppförde sig väl
och för till sitt hemland igen med sin broder Grant. De köpte
inga slafvar, och den tid de voro i Uganda voro de mycket
goda. Stamlee kom hit och han tog ej några slafvar. Abdul
Aziz bey (öfverste Linant de Bellefonds) har varit här och rest
sin väg utan att medtaga några slafvar. Hvilken arab skulle likt
dessa hvita män ha nekat att mottaga slafvar? Fast vi handla
med slafvar, är det intet skäl hvarför det ej skulle vara orätt,
och då jag tänker på huru araberna och de hvita männen handla
som de äro lärda, säger jag att de hvita männen äro mycket
öfverlägsna araberna, derför tror jag också att deras bok måste
vara för mer än Muhammeds, och af allt hvad Stamlee har
läst för mig ur den boken finner jag ingenting som jag inte
skulle kunna tro på. Boken börjar från verldens begynnelse,
säger oss huru och på huru många dagar denna skapades; der
står hvad Gud sjelf, Moses, profeten Salomo och Jesus, Marias
son, talat. Jag har med nöje hört derpå, och nu frågar jag er:
skola vi antaga denna bok eller Muhammeds till vårt rättesnöre?"

På denna fråga svarade alla, utan tvifvel dertill förmådda
genom Mtesas tydligt framträdande förkärlek för vår lära: "Vi
vilja ha den hvite mannens bok", och då kejsaren hörde deras
svar, strålade hans ansigte af belåtenhet och glädje.                         

Sålunda afsvor Mtesa islam och omvände sig till den kristna
tron. Han tillkännagaf sin afsigt att aldrig svika sin nya
religion, att bygga en kyrka och göra allt hvad i hans makt stod
för att befrämja utbredandet af kostliga tänkesätt bland sitt folk,
hvarjemte han ville efter bästa förmåga följa de heliga
föreskrifter som bibeln innehöll.

Jag å min sida, som kände mig stolt öfver mitt
omvän-delseverk, på hvilket jag arbetat oförtrutet i tre månader,
lofvade att Dallington, allra helst han sjelf önskade det, skulle
få lemna min tjenst, så att han finge tillfälle att stärka Mtesa
i hans goda föresatser, läsa bibeln för honom och tjenstgöra
såsom predikant tills man från Europa kunde skicka kejsaren en
prest, hvilken döpte och undervisade honom i de pligter den
kristna religionen ålägger.

"Stamlee", sade Mtesa till mig, då vi nära två månader
efter blodbadet på de stackars fredssändebuden skildes, "säg till
de hvita männen, då ni skrifver till dem, att jag är lik en man
som suttit i mörkret eller varit blind född, men att jag nu
önskar ingenting högre än att jag må blifva undervisad huru jag
skall se och att jag vill förblifva en kristen hela mitt lif."

*
</chapter>
<chapter name="Trettonde kapitlet.">
<h1>Trettonde kapitlet.</h1>

Krigstrumman röres. — Trollkarlarna drifva sitt spel. — I full krigarskrud. —
Kulor mot spjut. — Wavumaerna gäckade. — Mtesas raseri. — Seger eller död. —
Hård strid. — Den fångne höfdingen: strid mellan hedningar och kristne. — En
flytande mystér. — Vänd om, o, ande, kriget är ändadt! — Lägret i brand.

Den 14 September beslöt kejsaren af Uganda att angripa
wavumaerna, hvilka för hvarje dag blefvo allt djerfvare och
stortaligare. På morgonen lade fyrtio af wagandaernas kanoter ut
från stranden midt för vårt läger och styrde kosan mot
Nakaranga-udden, der de bildade en bataljlinie framför den
stenlagda vägen ut i sundet med kanoternas bakstam vänd mot
Ingira och fören mot Nakaranga-udden.

Mtesa åtföljdes af omkring tre fjerdedelar af sin krigshär,
då han gick ned till udden för att åse drabbningen. Utom de
stora krigstrummorna, hvilka uppgingo till ett antal af femtio
eller så omkring, samt hundra pipare och ett stort antal män
skakande kurbitsar, fylda med kiselstenar, hade han med sig de
kejserliga härolderna och trollkarlarna, hvilka icke underläto att
föra oljud och oväsen för att fira segern.

En stor hydda hade blifvit uppförd på bergsluttningen,
hvarifrån man hade en öfverblick af sundet och der Mtesa nu
gick in med sina favorithustrur. Då kejsaren satt sig, kommo
"Baals profeter", eller Muzimus prester och prestinnor, till ett
antal af mer än hundra, och framburo inför Mtesa sin hyllning
den ene efter den andre på ett högst tröttande och högtidligt
sätt, och för hvar och en värdigades Mtesa lyfta sin kejserliga
pekfinger.

Öfverstepresten var en högst fantastiskt klädd stolle. Det
är sed att före början af en slagtning inför monarken frambära
alla Ugandas kraftiga läke- eller trollmedel (för att sålunda blidka
de fruktansvärda muzimuerna eller onda andarna), så att han må
beröra eller med sitt finger peka på dem. De utgöras af döda
ödlor, träbitar, skinn och naglar af döda menniskor, klor eller
tassar af djur och fågelnäbbar, jemte mystiska knippor af örter
och blad, hvilka äro omsorgsfullt inneslutna i till formen
egendomliga, med mångfärgade perlor prydda kärl.

Under striden sjunga dessa manliga och qvinliga
svartkonstnärer sina besvärjelser och hålla upp sina trollmedel framför
fienden, medan de som bära kurbitsarna med kiselstenarna
upphäfva ett så förfärligt tjut, att det kunde förorsaka
nervattacker hos alla andra utom en afrikan.

Mtesa och hans här uppträdde i full krigsrustning, och de
förnämsta af hans män buro såsom mantlar präktiga
leopardhudar, men wasogaerna togo priset genom sina praktfulla drägter
och sin prydliga utrustning för öfrigt.        

Höfdingen Ankori och hans officerare voro särdeles ståtligt
klädda. Snöhvita strutsplymer prydde deras hufvuden och
lejon- och leopardhudar hängde öfver deras axlar, medan de omkring
midjan buro snöhvita, långhåriga ap- och getskinn; äfven deras
lansar voro prydda med fjädrar och hvita apskinn.

Vi hade tillräcklig tid att betrakta detta både nöjsamma,
intressanta och lifliga skådespel innan all vår uppmärksamhet
skulle tagas i anspråk af sjelfva striden. Åskådarna sutto,
skyddade mot all fara, på sluttningen af Nakaranga-berget från
vattenbrynet ända upp till bergets spets, rad öfver rad, tusenden
öfver tusenden.

Sedan kanoterna bildat linie, rörde de sig långsamt framåt
med akterspeglarna vända mot Ingira. Wavumaerna förblefvo
icke overksamma åskådare af denna manöver, men ännu hade
deras krigare icke inskeppat sig. De samlade sig nu med stort
larm, under det de som voro utsedda att försvara ön jemte
qvinnorna och barnen, flere tusen till antalet, sutto på
sluttningarna af det midt emot belägna berget på Ingira-ön. Den mängd
vass och gräs som kantade stranden var så tät, att vi icke kunde
noggrant bedöma antalet af fiendens krigskanoter, men en massa
bruna, långa och böjda förstäfvar skymtade fram bland de
bjert gröna banan-planteringarna och aftecknade sig mot öns
sluttande strand högt öfver den dervid växande vassen.

Sedan wagandaerna med största regelbundenhet avancerat
framåt, tillräckligt nära ön för att låta sina musköter göra 
tillbörlig verkan, började de öppna en ihållande eld och lyckades.
sålunda efter en stund egga fienden till strid. På en af
wavumaernas höfdingar gifven signal sköto deras kanoter med
förstäfven fram ur vassen, och sedan de upphäft ett det gällaste
härskri, framdrefvo roddarna dem med förvånande hastighet från
alla håll till ett antal af 194 mot wagandaernas linie, hvilken
nu började långsamt draga sig tillbaka mot den stenlagda vägen.

På denna var samlad en styrka af ett hundra
musketörer och fyra små haubitser, under befäl af katekiron och Mtesas
faktotum Tori.

Wavumaernas hastiga framryckande förmådde wagandaerna
att påskynda sina rörelser, och då de nalkades den stenlagda
vägen, delade de sin linie, hvarigenom de gåfvo katekiron och
Tori ett förträffligt tillfälle att utkräfva hämnd på förföljarna.
Till följd af bristande skicklighet hos dem som handterade
haubitserna och musketörernas ifver tillfogades wavumaerna
dock mycket ringa skada, men skotten och vapenslamret var
tillräckligt att drifva dem tillbaka med en uppsyn som om de
varit hungriga krokodiler, hvilka missräknat sig om sitt rof.
Detta var hela slagtningen — men så kort tid den än räckte,
visade den mig dock att Mtesa ej skulle kunna bemäktiga sig
den väl befästa och af en beslutsam fiende försvarade
Ingira-ön. Efter en stund drog sig Mtesa tillbaka och hans trupper
återgingo till sina qvarter. Wagandaernas kanoter vände om
till sin samlingsplats, derunder hållande sig tätt intill
Nakaranga-stranden, och lemnade sålunda wavumaerna herrar öfver
valplatsen.

På aftonen samma dag hade Mtesa stor mottagning, och
då alla voro samlade, talade han till dem offentligt och sade
att en ny drabbning skulle ega rum om några dagar, men som
han nyss erhållit mycket vigtiga nyheter, ämnade han dröja
något för att förvissa sig, om dessa nyheter voro sanna.

Arbetet på den stenlagda vägen fortgick blott långsamt.
Det var mycket ledsamt att vänta, men min tid upptogs
förnämligast af att undervisa Mtesa och hans höfdingar och
uppsamla sådana underrättelser som kunde sätta mig i stånd att
rätt uppfatta kejsardömets inkrånglade politik.

I dagningen den 18 September fingo höfdingarna plötsligt
befallning att göra sig redo till striden. Första underrättelsen
derom nådde mig genom de väldiga trummorna, då de kallade
både matroserna och krigarna till strid.

Men först hölls <i>burzah</i>, eller rådplägning. Så nyfiken jag
än var, vågade jag dock icke visa mig allt för intresserad af
kriget. Jag var imellertid öfvertygad om att Sabadu, hvilken
komme att tjenstgöra i lifvakten, skulle meddela mig alla
underrättelser han kunde snappa upp.

Vid nattens inbrott gaf mig den pratsamme Sabadu, på
hvars goda minne jag kunde förlita mig, en trogen berättelse
om huru sakerna nu stodo. Jag vill återgifva den för läsaren
med Sabadus egna ord.

"Ah, master, ni har gått miste om en syn. Jag har aldrig
sett Mtesa sådan som i dag. Åh, det var förskräckligt! Hans
ögon voro så stora som min knytnäfve. De sågo ut som ville
de fara ut ur sina hålor, och de sprutade eld. Höfdingarna
darrade, må ni tro! De liknade barn som gråta och bedja om
förlåtelse. Han sade till dem: 'På hvad sätt har jag bemött
er ovänligt, efter ni nu inte vilja strida för mig, ty de slafvar
som jag skickat till Usoga ha återvändt och sagt att der inte
fans en man som ej förenat sig med mig eller redan gått öfver
till wavumaerna? Hvem har gifvit er de kläder ni bära? Hvem
har gifvit er de skjutvapen ni begagna? Är det kanske inte jag?
Gaf någonsin min far Suna sina höfdingar så vackra saker som
jag ger er? Nej, och likväl stredo de för honom, och den 
tappraste bland dem skulle inte vågat råda honom att fly, såsom ni
gjort med mig. Är jag inte  kabakan? Är inte detta Uganda
lika väl som min hufvudstad? Har jag inte min armé här?
Och du, katekiro, var du inte en bonde innan jag klädde upp
dig och satte dig till höfding öfver Uddu? Och du 
Chambarango, hvem gjorde dig till höfding? Och du, Mkwenda, och du,
Sekibobo, och I, Kimbugwe, Kitunsi, Kaeema, Kangau, Kagu —
sägen, var det inte Mtesa som gjorde er till höfdingar? Voren
I furstar, efter som jag kallade er till höfdingar, eller bönder,
som det gjorde mig ett nöje att göra till höfdingar? Ah ha,
det lyster mig se den som inte vill strida i dag; det lyster mig
se den som i dag vågar springa för wavumaerna! Vid min
faders graf, jag skall låta steka vid sakta eld hvar och en som
rymmer sin väg eller vänder ryggen till, och den bonde som
utmärker sig i dag skall få hans land. Vakter eder sjelfva, ni
höfdingar. Jag skall i dag ha ögonen på den fege, och den
fege skall jag låta bränna. Jag svär det.' Ögonblickligen föll
katekiron på sitt ansigte till marken, gned ansigtet mot den
samma och ropade: 'Kabaka, sänd mig i dag i striden, gif akt
<img id="4375">En af de stora sjöstriderna mellan wagandaerna och wavumaerna i sundet mellan Ingira-ön och Nakaranga-udden.</img>


på min flagga, och om jag vänder ryggen till wavumaerna, tag
då och bränn mig eller låt hugga mig i stycken.' De andra
höfdingarna följde katekirons exempel och alla svuro att slåss
med förtviflans mod."

Omkring half nio på morgonen, då jag befann mig på
Nakaranga-udden, hörde jag ljudet af trummor som kom allt
närmare; jag förstod att rådplägningen var slutad och att striden
snart skulle begynna. Att döma af Mtesas blickar, liknade han
nu allt annat än en kristen. Raseriets eld glödde i hans ögon,
och pager, qvinnor, höfdingar — alla syntes slagna med
förskräckelse. Jag var då okunnig om hvad som tilldragit sig,
men när jag icke varseblef Chambarango och flere af de
mäktiga wakunguerna (generalerna), var jag öfvertygad om att Mtesa
tagit dem i upptuktelse.

Nu hördes andra trumhvirflar ute från sjön och snart fick
jag de vackra Uganda-kanoterna i sigte. Hela den af 230
fartyg bestående flottiljen sköt behagfullt fram på sundets lugna
grå vatten.

Bataljlinien var så ordnad att femtio kanoter, under befäl
af Chambarango, bildade högra flygeln; Sambuzi, Mukavya,
Chikwata och Saruti, alla underhöfdingar, innehade under öfverbefäl
af Kauta centern med hundra kanoter, och venstra flygeln stod
under kommando af den tappre Mkwenda, som hade åttio
kanoter. Tori kommenderade en trupp musketörer och var med sina
fyra haubitser posterad på den stenlagda vägen, som nu sköt ut
200 yards från stranden.

I denna slagordning rörde sig flottiljen med en besättning
af mer än 16,000 man framåt för att göra ett anfall på Ingira.
Centern, som betäcktes af flyglarna, hvilka borde hota
wavumaernas eftertrupper, om dessa anfölle den stenlagda vägen,
närmade sig beslutsamt Ingira-ön på ett afstånd af tretio yards och
öppnade en mördande eld mot slungkastarna på ön, hvilka,
troende att wagandaerna ämnade taga ön med storm, oförfäradt
stannade qvar för att mottaga anfallet. Denna deras tappra strid
räckte imellertid icke länge. Mkwenda ryckte nu upp från
venster och anföll med sina musketörer wavumaerna till höger,
skingrade deras kanoter och gjorde deras belägenhet högst kritisk.

Då wavumaerna sågo den hotande faran och icke ville dö en
neslig död, bemannade de sina kanoter; och 196 sådana sköto
liksom förra gången i ilande fart ut ur vassen vid Ingiras strand,
derunder deras besättningar uppgåfvo gälla stridsrop. 
Wagandaerna veko tillbaka mot midten af sundet, der de tappert och
kallblodigt behöllo sin ställning. Nu öppnade sig
Uganda-flottiljens center midt för den stenlagda vägen och mot den djerft
påträngande fienden riktade Tori sina haubitser. Han gaf eld
på en grupp af omkring tjugu kanoter, af hvilka mer än hälften
fullständigt skingrades; derefter laddade han ånyo hastigt och
afsköt med förfärlig verkan åtskilliga tre tum långa jernbultar.
Denna wagandaernas kallblodighet kom wavumaerna att draga
sig tillbaka till sin ö, der vi sågo döda och sårade bäras i land
ur en mängd kanoter. Wagandaerna kallades tillbaka till
Nakaranga-stranden för att mottaga kejsarens lyckönskningar och
helsas af den stora hopens jubel. Mtesa gick nu ned till stranden
för att uttala sin tillfredsställelse öfver sina truppers uppförande.

"Anfall dem än en gång," sade han, "och visa dem hvad
strid är."

Och åter ordnade sig slagtlinien, åter rusade wavumaerna
med rofgiriga hajars raseri fram ur vassen, derunder deras åror
förvandlade vattnet till skum och deras gälla stridsrop skuro
luften. Det var ett af de lifligaste skådespel jag någonsin sett;
men till följd af sin herskares förfärliga hotelser utmärkte sig wagandaerna genom kallblodighet och beräkning och wavumaerna lade
nu liksom förra gången i dagen oförskräckthet och förtvifladt mod.

En tredje gång tvungos wagandaerna till strid och för
tredje gången rände den oöfvervinneliga och ursinnige fienden
mot dem till en strid hvari han icke hade den minsta utsigt
att möta slag med slag utan att löpa fara att bortsopas af
artilleriet och musköterna på den stenlagda vägen.

En tredje drabbning utkämpades få dagar derefter mellan
178 Uvuma-kanoter och 122 Uganda-kanoter, och om wagandaerna egt sin fiendes blinda mod, skulle de afgjort stridens
utgång den dagen, ty wavumaerna voro ganska modstulna.

Följande dag stod en fjerde drabbning mellan 214 af wagandaernas kanoter och 203 af wavumaernas efter de vanliga
förutgående utmaningsropen. Wavumaerna blefvo tydligen segrare
denna gång, ty de jagade wagandaerna ända till på fyrtio yards
afstånd från Nakaranga-udden och gingo miste om sitt byte
endast genom den från musköterna och haubitserna på den
stenlagda vägen spelande lifliga elden, hvilken gjorde stora luckor
bland dem till följd af det ringa afståndet. Wagandaerna gjorde
ej mera något försök till anfall den dagen, ty de voro splittrade
och modlösa efter den dagens stora nederlag.

Wagandaernas flotta återvände till sin samlingsplats,
hvarunder de oförskräckta wavumaernas hån och begabberi ännu ljöd
i deras öron. På min förfrågan om orsaken till nederlaget
svarade man mig att Mtesas ammunition var nästan uttömd och att
han hade knappt en patron qvar till hvarje musköt. Till följd
af denna ledsamma omständighet bad han mig få låna en
qvantitet krut från lägret vid Dumo, en begäran som jag så
bestämdt afslog, att han aldrig mera förnyade den.

Vi hade nu den 5 Oktober, och jag hade lemnat mitt läger
den 12 Augusti. Det blef nödvändigt att jag på något sätt
deltog i kriget, om det skulle blifva slut med det samma. Jag
visste imellertid knappt hur jag skulle kunna göra detta så, att
alla parterna hade fördel deraf. Ty ehuru både mina egna
intressen och expeditionens välfärd i hög grad voro förknippade
med wagandaernas framgång och jag sålunda önskade Mtesa
framgång, hade likväl de tappra wavumaerna genom sitt mod
och sin oförskräckta hållning vunnit mina varmaste sympatier.
All min tankeförmåga togs derför i anspråk för att utfinna en
lösning af problemet huru alla parterna skulle kunna
tillfredsställas utan att någon förorättades.

Det var tydligt att wavumaerna icke ville gifva sig förr än
efter en förfärlig manspillan; men det var också lika tydligt att
Mtesa icke ville släppa det tag han fått öfver sin fiende utan
något slags ersättning och ej heller befordra mina
forskningsplaner, såvida jag icke hjelpte honom på något sätt.

Slutligen uttänkte jag en plan som jag trodde skulle lyckas;
men innan jag hann utföra den inträffade en händelse som
påkallade min omedelbara mellankomst.

Mtesa hade genom sina spejare lyckats tillfångataga en af
wavumaernas förnämsta höfdingar, och hans wakunguer och
förnämsta gäster hade blifvit inbjudna att bevitna hans hämnd
på denne höfding.

Då jag anlände till skådeplatsen, hade redan en stor mängd
risknippor blifvit upptrafvade till ett bål. Genom detta sätt att
kräfva hämnd trodde sig Mtesa kunna injaga tillbörlig skräck
hos wavumaerna.

Mtesa var vid det gladaste lynne, då jag inträdde i
rådförsamlingen; det var honom omöjligt att dölja den skadeglädje
han kände vid tanken på den förfärliga hämnd han stod i
begrepp att taga för hans favoritpage Webbas och hans
fredssändebuds mord.

"Nu, Stamlee, skall du", sade han, "då höfdingen hänger
på pålen" — denne var en gammal man omkring sextio år —
"få se huru en Uvuma-höfding dör. Han skall brännas till
döds. Och wavumaerna skola darra, då de få höra huru han dött!"

"Ah, Mtesa", svarade jag, "har du förgätit orden i den
goda bok ur hvilken jag läst så ofta för dig? 'Om din broder
gör dig skada, skall du förlåta honom.' 'Älsker edra ovänner.'
'Görer godt mot dem som hata eder.' 'Du skall älska din nästa
såsom dig sjelf.' 'Förlåt oss våra synder, såsom ock vi förlåte
dem oss skyldige äro.'"

"Men denne man är en inföding från Uvuma och wavumaerna föra ju krig mot mig. Har du glömt Webba?"

"Nej, jag kommer väl ihåg den stackars Webba. Jag såg
honom dö, och det bedröfvade mig djupt."

"Skall inte denne man dö, Stamlee? Skall jag inte taga
hans blod för Webbas, Stamlee?"

"Nej."

"Men jag skall göra det, Stamlee. Jag vill bränna honom
till aska. Jag vill bränna hvar enda själ som kommer i mitt
våld. Jag vill se blod — blod — blodet af alla dem som bo
i Uvuma!"

"Nej, Mtesa! Ej mem blod. Det är tid på att kriget
blir slut."

"Hvad!" utbrast Mtesa, i det ett af dessa anfall af
raseri, som Sabadu beskrifvit så vältaligt, kom öfver honom.
"Jag skall förgöra hvar enda själ i Uvuma, nedhugga hvart
enda träd och bränna hvarje man, hvarje qvinna och hvarje
barn på ön! Vid min fader Sunas graf, skall jag inte göra det!"

"Nej, Mtesa, du måste lägga bort dessa hedniska tankan
Endast en hedning kan drömma om blod och tala om
blodsutgjutelse, som du gör. Det är hedningaynglingen Mtesa som
talar nu. Det är inte mannen Mtesa som jag lärde känna och
som jag gjorde till min vän. Det är inte 'Mtesa den gode',
som du sade att ditt folk älskade. Det är inte Mtesa den
kristne, det är vilden. Bah, jag har nog af dig, jag känner
dig nu."

"Stamlee! Stamlee! Vänta litet och du skall få, se. Hvi
dröjen I?" sade han hastigt, i det han vände sig till bödlarna,
som afvaktade hans befallning.

Ögonblickligen blef den stackars gamle mannen bunden; men
jag reste mig häftigt och sade till Mtesa:

"Hör blott ett ord. Den hvite mannen talar endast en
gång. Hör mig för sista gången. Kommer du ihåg berättelsen
om Kintu som du här om dagen talade om för mig? Han
lemnade Ugandas land, emedan det stank af blod. Såsom Kintu
lemnade Uganda i forna dagar, så skall ock jag lemna ditt
land för att aldrig mera återvända dit. I denna dag blickar
Kintu ned på dig från andarnas land, och likasom han
förebrådde Ma'anda, emedan han mördat sin trogne tjenare, likaså
tadlar han genom mig ditt beteende i dag. Ja, döda den
stackars gamle mannen, och jag skall redan denna dag lemna dig,
så vida du inte dödar mig också, och från Zanzibar till Kairo
skall jag förtälja hvarje arab jag möter hvilket mordiskt odjur
du är, och i de hvita männens alla land skall jag med hög röst
förkunna den gräsliga ogerning jag såg Mtesa begå och huru
han här om dagen ville fly, emedan han hörde en gammal
enfaldig qvinna säga att wasogaerna voro i anryckande mot honom.
Hvad den store Kamanya måtte ha gråtit i andarnas land, då
han fick höra talas om att Mtesa ville fly. Huru många suckar
måtte ej den store Suna ha uppgifvit, då han såg Mtesa darra
af fruktan, derför att en gammal qvinna haft en olycksbådande
dröm. Far väl, Mtesa! Du må döda Uvuma-höfdingen, men jag
lemnar dig och skall inte åse det."

I Mtesas ansigte kunde nyss tydligt läsas den djuriska
lidelsens raseri och blodtörstig mordlystnad; men då han hörde sägas
att Suna och Kamanya blickade ner på honom från andarnas
rike, började tårar välla upp i hans ögon, och då slutligen stora
droppar runno utför hans kinder, snyftade han likt ett barn,
under det höfdingarna och bödlarna, hvilka iakttogo dödstystnad,
sågo helt förlägna ut. Generalfälttygmästaren Tori och
öfverhofmästaren Kauta sprungo nu fram, och sedan de rullat upp
sina hufvudbonader, torkade de dermed Mtesas ansigte, hvarunder
envisheten gaf vika och han, i det jag afträdde, hörbart mumlade
dessa ord:

"Talade inte Stamlee om andarnas land, och sade han inte
att Suna var vred på mig? O, han talar blott allt för sant!
O, fader, förlåt mig, förlåt mig!" Derefter lemnade han
rådsförsamlingen, som jag sedermera fick höra.

En timme senare kallades jag genom en page till Mtesa,
hvilken nu sade:

"Stamlee skall inte säga att Mtesa är elak längre, ty han
har förlåtit Uvuma-höfdingen och skall inte göra honom något
ondt. Vill Stamlee nu säga att Mtesa är god? Och tror han
inte att Suna är glad nu?"

"Mtesa är mycket god", sade jag och tryckte med värma
hans hand. "Haf tålamod och allt skall ändas väl och Suna
skall blifva glad, då han ser att Mtesa bemöter sina gäster väl.
Jag har någonting att säga dig. Jag har öfvertänkt din
brydsamma ställning, och jag önskar sluta detta krig för din skull
utan vidare ledsamheter. Jag vill timra en byggnad, som skall
skrämma wavumaerna och komma dem att önska freden, men
du måste gifva mig en hel mängd folk till hjelp, och inom tre
dagar skall allt vara färdigt. Under tiden skall du från den
stenlagda vägen utbasuna för wavumaerna att du har något så
förskräckligt i beredskap, att det med ens skall göra slut på
kriget."

"Tag hvar enda en, gör hvad du vill, jag skall ge dig
Sekebobo och alla hans män."

Nästa morgon förde Sekebobo till mig omkring 2,000 man
och frågade hvad jag hade att befalla. Jag tillsade honom att
han skulle skicka 1,000 af sina män att hugga en tum tjocka
käppar, 300 att hugga sådana som höllo tre tum i tjocklek och
voro sju fot långa, 100 att fälla raka, långa träd af fyra tums
tjocklek samt låta 100 man taga barken af dem och sno rep.
Han sjelf och 500 man ville jag hafva till hjelp på stranden.
Höfdingen meddelade sitt folk mina befallningar och ålade dem
att skynda sig, emedan det var kejsarens befallning, hvarpå han
ledsagade mig till kanotflottan.

Jag utvalde tre af de starkast bygda kanoterna, som höllo
70 fot i längd och 6 1/2 fot i bredd, och sedan jag röjt af stranden
närmast vattnet, lät jag draga upp dem parallelt med hvarandra
med fyra fots mellanrum. Dessa tre kanoter började jag nu
förvandla till en flotte, lade de höga träden tvärt öfver och
fastsurrade dem säkert vid tofterna. Då de 7 fot långa störarna
ankommit, lät jag fästa dem i upprätt ställning vid de båda
yttre kanoternas tofter och de tums tjocka käpparna flätas
in här och der ibland de andra, så att det hela, då det var
färdigt, liknade ett 70 fot långt och 21 fot bredt fyrkantigt
stängsel, som fiendens spjut ej kunde genomtränga.

På eftermiddagen följande dag var det flytande fästet
färdigt, och Mtesa kom med sina höfdingar ned till stranden för
att se det lägga ut, och pröfva dess sjöduglighet. Då höfdingarna
sågo det, började de sins emellan säga att det skulle sjunka
och meddelade denna sin fruktan åt Mtesa, som till hälften trodde
dem. Men kejsarens qvinnor sade till honom:

"Låt Stamlee hållas; han skulle ej låtit bygga en sådan
tingest, om han inte visste att den skulle flyta."

Då befallning gafs att fästet skulle gå af stapeln, utvalde
jag 60 roddare och 150 musketörer af lifvakten att stå färdiga
att gå om bord, då det blef flott. Derefter bad jag Tori och
en bland mina män att öfvervaka navigeringen och tillsade dem
att tillsluta fästets port, sedan de stött från land. Omkring
1,000 man hjelptes åt att få det flott, och snart såg man det
flyta på vattnet. Då manskapet och besättningen, 214 själar,
voro om bord, blef det för alla klart att det plöjde vågen med
lätthet och säkerhet. Uppfinningen beundrades af alla; att vara
uppfinnare syntes nu så lätt, sedan man en gång sett det 
utföras som hittills ansetts omöjligt — och en salva af bifallsrop
från hären belönade uppfinnaren.

<img id="3162">Det flytande fästet närmar sig Ingira.</img>

Flere långa blå, hvita och röda tygstycken hissades på
denna besynnerliga farkost, hvilken, tillsluten på alla sidor, tycktes
röra sig af sig sjelf på ett hemlighetsfullt sätt och inom sina
tysta, ogenomträngliga murar dölja någonting fruktansvärdt för
att slå de okunniga vildarna med fasa och förfäran.

Klockan åtta på morgonen den 13 Oktober samlades hären
vid Nakaranga, under ovanlig förhäfvelse, och öfver sundet
ropades nu till wavumaerna att en förfärlig tingest nalkades som
skulle förgöra dem alldeles, om de icke genast slöte fred och
erkände Mtesas öfvervälde. Jag tror till och med att man
påstod att alla muzimuerna och Ugandas trollkonster voro derinne,
ty jag hörde att någonting sades om muzimu och Uganda. Den

gamle Uvuma-höfdingen, hvilken placerades så, att han kunde
ses af alla, tillsades att uppmana wavumaerna att antaga de
vilkor Mtesa erbjöd, nämligen förlåtelse åt alla, så vida de
underkastade sig. Efter detta tillkännagifvande, som gjordes med
tillbörligt allvar och mycken högtidlighet, visade sig den
hemlighetsfulla farkosten, under det från trummorna hördes en
dundrande hvirfvel och hela massan horn läto höra en döfvande fanfar.

Af många skäl kände jag mig nu mycket orolig.

Fullkomligt i stånd att motstå de ursinnigaste anfall af
med spjut beväpnade män, gled fästet nu stadigt fram och
nalkades udden, styrde derefter rakt på Ingira-ön tills det kom den
samma femtio yards nära.

"Tala", hördes nu en stentorstämma midt under
dödstystnaden inne i fästet. "Hvad viljen I göra? Viljen I sluta fred
och underkasta er Mtesa, eller skola vi sätta eld på ön?
Skynden er att ge svar."

Ett ögonblicks rådplägning hölls af de förfärade wavumaerna.
Ett omedelbart beslut måste fattas. Fästet var ofantligt till sina
dimensioner, och fullkomligt olikt allt hvad de hittills sett röra
sig i deras farvatten. Ingen menniska syntes till, men ändock
hördes stämman klart och tydligt. Var det en ande, alla
Ugandas wazimuer, nu gynsammare stämda för deras fienders böner
än för wavumaernas? Det måste innesluta något djefvulskt otyg,
någonting liktydigt med de onda andar som deras inbillning i
stunder af svårmod och bedröfvelse anropade. Det rörde sig
med en säkerhet och djerfhet som voro häpnadsväckande.

"Tala", upprepade den väldiga stämman; "vi kunna inte
vänta längre."

Till vår lättnad svarade genast en man, synbarligen en
höfding:

"Nog, må Mtesa få sin vilja fram. Vi skola hopsamla
tributen i dag och komma till Mtesa. Återvänd, o ande, kriget
är ändadt!"

Vid dessa ord började den hemlighetsfulla farkosten vända
om till bugten der den blifvit hopfogad, och den fjerdedels
million vildar som åsett detta sällsamma skådespel uppgaf ett rop,
hvilket skar väldigt genom luften och från Ingiras höga berg
återkastades till Nakaranga.

Tre timmar derefter kom från Ingira-ön en kanot med
femtio man, af hvilka några voro höfdingar. De medförde flere
elfenbenständer och två unga flickor, döttrar af de tvänne 
<img id="4376">Napoleon-kanalen, Victoria-sjön. Uganda-herskarens flottilj på väg öfver från Usoga till Uganda.</img>


förnämsta höfdingarna i Uvuma. Dessa utgjorde tributen.
Elfenbenet lemnades i öfverhofmästarens våld och de unga flickorna
fördes till Mtesas harem, i hvars inre ingen man vågar inträda.
Den gamle Uvuma-höfdingen blef  återgifven åt sin stam, och
sålunda ändades detta långvariga krig på aftonen af den 13
Oktober 1875.

Glädjerop från båda sidor tillkännagåfvo alla parternas
belåtenhet. Samma afton eskorterades Uganda-flottan, som i denna
stund räknade blott 275 farkoster, ända till Jinja af tjugu bland
wavumaernas kanoter, och sedan den hade dubblerat
Namagongo-udden och sålunda betagit wavumaerna all fruktan för
förräderi, anstälde Uvuma-kanoterna en fredlig manöver, hvarvid vi
fingo tillfälle att beundra den skicklighet, hvarmed de sköttes,
äfvensom att beskåda dem noggrannare, hvilket hittills varit
alldeles omöjligt till följd af krutröken.

Vi skulle bryta upp den 15 Oktober klockan tre på
morgonen. Vi väcktes af den förfärliga "Jojussu", krigstrummornas
store konung. Ögonblickligen började vi packa in, men jag var
knappt klädd förr än mitt folk kom rusande in till mig och
ropade att det stora lägret stod i låga på hundra olika ställen.
Jag störtade ut ur min hydda och häpnade, då jag såg att
lågorna slukade torfhyddorna med en sådan hastighet, att såvida
vi ej ögonblickligen begåfvo oss af, skulle vi brinna upp jemte
dem. Jag fattade i en hast mina pistoler och tillsade
wangwanaerna att kasta packningen på axlarna och följa mig, så vida
lifvet vore dem kärt.

Ehuru stora vägen från Mtesas läger till Nakaranga-udden
hade en bredd af 100 fot, var det dock omöjligt att nu komma
fram der genom de rasande lågorna. Endast en väg återstod,
och den gick uppför sluttningen af Nakaranga-berget och genom
wasogaernas lägen Vi voro icke de enda som sökte fly samma
väg, ty omkring 60,000 menniskor hade tagit sin tillflykt dit och
voro sammanpackade i en tät massa, så stora voro faran och
ansträngningarne att undkomma det förfärliga eldhafvet der nedanför.
Det var ett storartadt men fasansfullt skådespel, och då jag
blickade ned derpå, tänkte jag på huru wagandaerna med egna
händer nu togo hämnd på de dödade wavumaerna, ty bland en
fjerdedels million menniskor måste det alltid hafva funnits ett
stort antal sjuka, som voro oförmögna att röra sig. Dessutom
hvilken mängd förskrämda qvinnor och små barn, hvilka måste
hafva omkommit till följd af bristande själsnärvaro; och huru
många blefvo ej nedtrampade af de flyende! De omkring sig
gripande lågorna, hvilka begärligt slickade de torra, fnösklika
hyddorna och dessutom uppdrefvos genom en frisk bris från sjön,
nästan förtogo mig andedrägten, och flere gånger kände jag mig
nära att qväfvas, men med sänkta hufvuden gingo vi blindt
framåt utan annan ledning än sjelfbevarelseinstinkten.

Så snart jag kunde det, såg jag mig om efter de
senfärdiga af min trupp och lyckades genom stränga förmaningar få
dem att hålla till sammans, men tre eller fyra voro nära på
färdiga att gifva allt förloradt innan vi hunno andas kyligare
luft och kunde lyckönska oss till vår räddning.

Gripen af harm öfver detta skändliga beteende, ty inom
mig tillskref jag Mtesa denna brottsliga handling, höll jag mig
med min trupp på långt afstånd från wagandaernas armé, och
ehuru Mtesa upprepade gånger bad mig åtfölja honom, vägrade
jag göra detta tills han ville afgifva förklaring hvarför han
låtit sätta eld på lägret utan att förut varna sitt folk eller mig,
hans gäst. Hans budbärare fritogo honom helt och hållet från
denna grofva vårdslöshet och förklarade att han låtit fängsla
flere personer som han misstänkte för att hafva satt eld på
lägret och att han sjelf lidit stora förluster af gods och qvinnor,
som omkommit i elden. Glad öfver att han ej var upphofvet
till denna hemska tilldragelse, lät jag helsa honom och lofvade
att möta honom vid Ugungu på Uganda-sidan af Ripon-fallen,
hvilket ock skedde den 18 Oktober.

*
</chapter>
<chapter name="Fjortonde kapitlet.">
<h1>Fjortonde kapitlet.</h1>

Sägnen om den otadlige presten. — Ugandas hjeltar: Chwa. — Kimera,
jätten. — Nakivingi. — Kibaga, den flygande krigaren. — Ma'anda. —
Wakinguru, kämpen. — Kamanya, wakediernas besegrare. — Suna den grymme. —
Namnjurilwa, Ugandas Achilles. — Setuba och hans lejon. — Kasindula, hjelten,
bonden, förste ministern. — Mtesa den mildögde.

Sedan jag lyckligt ankommit till Uganda efter en färd 
genom nya och högst egendomliga trakter, må det tillåtas mig
att uppskjuta med skildringen af våra resor och vårt lif i Uganda
för att lemna läsaren några upplysningar ur Mtesas lands
historia, dervid jag gör början med Kintu, prest, patriark och förste
konung i Uganda.

Om en lärd kritiker skulle finna någonting underligt eller
otroligt i detta kapitel, är detta icke författarens fel utan
Sabadus och tvänne äldre infödingars, hvilka äro ansvariga för
berättelsen om Kintus, Kamanyas, Sunas och Mtesas krig samt
om Namujurilwas, Setubas och Kasindulas hjeltebragder,
hvaremot Mtesa sjelf meddelade mig namnen på sina företrädare
jemte många andra saker som omtalas i detta kapitel.

För min del beklagar jag blott att brist på utrymme
tvingar mig att inskränka hvad jag kan meddela om detta
intressanta folks historia till några få sidor, men huru litet det är,
vågar jag likväl tro att det skall läsas med intresse af mången.

Uganda befolkades i omkring trettonde eller fjortonde
århundradet af invandrare från norden. Den tidpunkt till hvilken
jag sålunda hänför patriarken Kintus ankomst är möjligen
oriktig; kanske har han hitkommit långt förut och namnen på flere
af hans efterträdare fallit i glömska.

Traditionen har, så vidt sådant varit möjligt, noga bevarat
minnet af den första bland dessa invandrares handlingar men
föraktligt lemnat å sido hans efterföljares, och här såsom
annanstädes har den lyckats smycka sina gunstlingar med öfvernaturlig
förmåga och utomordentliga attribut,

Kintu, den förste invandraren och stamfadern för Ugandas
herskare, kom från norr och ledde kanske sin härkomst från
någon afrikansk arab eller gammal etiopisk familj. Han var en
mild, human och otadlig man och, att sluta af karaktären,
sannolikt en prest af något gammalt, länge sedan glömdt samfund. Han
medförde en hustru, en ko, en get, ett får, en kyckling, en
bananrot och en batat. Han vandrade omkring för att söka ett passande
land att bosätta sig i och stannade slutligen på vestra stranden
af Mwerango-floden, i Magonga, nära Unyoros nuvarande gräns.
Han fann landet obebodt, icke en lefvande varelse kunde
upptäckas på hela sträckan mellan sjöarna Victoria, Albert och Muta
Nzigé. Usoga var en vildmark, Ukedi en öde slätt och de
fruktbara dalarna i Unyoro voro obefolkade.

Presten Kintu var således allena i sitt rike. Hans land
skulle dock icke länge förblifva så ödsligt, ty hans hustru var
utomordentligt fruktsam. En gång om året födde hon fyra
barn, och hvarje pilt kom till verlden med skäggfjun och
utrustad med ynglingens kraft och gryende begär; barnen af
qvinnokön födde vid två års ålder barn, som i en lika tidig
ålder aflade och födde söner och döttrar tills landet började blifva
befolkadt, skogarna nedhuggas, marken odlas och planteras med
bananer och säd.

Den enda kon, geten, fåret och kycklingen förökade sig
också på något outgrundligt sätt tills de blifvit så talrika, att
hvar och en af Kintus afkomlingar egde stora hjordar
hornboskap, får och getter samt kycklingar i mängd. Bananroten som
Kintus helgade hand planterat i Ugandas jord sköt också nästan
ögonblickligt upp till en stam med lummiga grenar och i toppen
vaggade en sådan mängd frukt, att man icke får se maken
dertill i Uganda i våra dagar, medan roten spred sig öfver en
stor jordyta, hvarur inom kort hundratals bananer sköto upp
med höga stammar och den yppigaste löfrikedom. Batatplantan
täflade med bananen i lifaktighet och växte så fort, att den
tycktes slingra sig fram öfver marken.

När Kintus afkomma blifvit så talrik, att det började blifva
trångt i Magonga, tog han skott af bananroten och batatplantan
och gaf hvarje familj en del, undervisade dem huru de skulle
"så sin teg och plantera ädelt vin" och uppmanade dem att söka
sig ett hem hvar på sitt håll i landet rundt omkring. De som
fått stycken af bananen bosatte sig söder om Magonga, medan
de som fått stycken af batatplantan utvandrade till landet norr
om Magonga och nedsatte sig i dälderna i Unyoro. Häraf
kommer det sig att bananen ännu i dag föredrages såsom föda af
folket i södra Uganda och hela Magonga, medan folket i Unyoro
har förkärlek för bataten.

Såsom varande prest hyste Kintu en djup afsky för
blodsutgjutelse antingen det gälde menniskor, boskap, fåglar eller
insekter, men han förmanade icke sina afkomlingar att följa hans
föredöme. Om ett djur skulle slagtas till föda, befalde han att
det skulle föras bort från grannskapet af hans hus, och om en
man skulle straffas till lifvet för mord, vågade den som skulle
verkställa domen icke fälla sitt offer i Kintus närhet eller vid
hans hus eller trädgård, ej heller fick han någonsin sedan
nalkas patriarkens person. Om den brottslige på vägen till
afrättsplatsen lyckades tränga sig fram till Kintu och vidröra hans
fötter eller kläder, ja, om patriarken blott kastade en blick på
honom, var han räddad.

När den gode patriarken blef gammal, upphörde hans barn
att följa hans fromma föredöme. Sedan de funnit konsten att
af bananen bereda vin och starka drycker, hängåfvo de sig åt
dryckenskap och gingo dagligen berusade, uppförde sig
oanständigt, blefvo vilda i sitt språk, hårda och otyglade till lynnet
och, det värsta af allt, så upproriska, att de hotade att afsätta
och döda honom. Kintu fördrog länge de kärlekslösa barnens
uppförande med mildhet och sorgsen undergifvenhet men varnade
dem för det straff som en dag skulle drabba dem för deras
ogudaktighet och vildsinthet; de aktade dock icke på honom, ty
vinet hade beröfvat dem deras sinnens bruk.

Då Kintu fann sina förmaningar utan verkan, sade han
slutligen till sin hustru:             

"Se, mina söner, som jag skaffat till verlden, ha blifvit onda
och hårdhjertade och hota att fördrifva sin far eller döda
honom, i det de säga att jag blifvit gammal och onyttig; jag går
liksom en hatad främling bland mina egna barn. Dagligen
utgjuta de sina bröders blod, och jag hör aldrig annat numera än
mord och blodsutgjutelser, så att jag vämjes vid det. Det är
tid för oss att fly och bege oss annanstädes. Kom, låt oss gå!"                                                                                                                               

Och om natten flydde Kintu och hans hustru och togo
med sig sin ko, geten, fåret, kycklingen, en bananrot och
en batat.

På morgonen blef det bekant att Kintu saknades i sitt hus
och icke stod till att finna någonstädes, utan att han lemnat
landet och tagit med sig allt hvad han medfört, när han först   
kom dit. Alla uppfyldes af som och veklagan uppstod i hela
landet.

Sedan man i tre dagar sökt när och fjerran efter den
försvunne patriarken, tog Chwa, den äldste sonen, spjut och sköld
i sin hand och sade:

"Jag är den förstfödde af oss och det är min rätt att
intaga min faders plats. Nu måsten I, mina bröder, blifva goda;
annars akten er för mitt spjut."

Och som Chwa var stark, fruktades han af sina bröder
och de hyllade honom såsom sin konung.

Ehuru Chwa tillvällat sig sin faders kungliga makt,
upphörde han dock icke att söka efter honom. Han tycks hafva
närt hoppet att fadern skulle upptäckas i något aflägset land,
dit han kunde begifva sig och bedja honom om förlåtelse.

Då och då nådde äfven Chwa ett rykte, att hans fader
hade blifvit sedd, men ingen af hans många utskickade lyckades
finna honom, och Chwa dog slutligen, utan att hans hopp
blifvit uppfyldt.

Chwa efterträddes af sin son Kamiera, ett namn som ännu
i dag gerna bäres af den kejserliga familjens medlemmar.
Liksom sin fader spanade han till sin död efter patriarken Kintu,
men utan framgång.

Kamiera efterträddes af sin son Kimera, en jätte, som i
synnerhet utmärkte sig såsom jägare. Han var den förste som
använde hundar till jagt och förde alltid en sådan med sig vid
ett tåg hvart han gick, så mycket tyckte han om dessa djur.
Från denne konung gick kärleken för hundar i arf till hans
efterträdare, och mången ännu lefvande har bevarat Sunas minne
just för hans ömhet mot dessa djur, för hvilkas underhåll han
lade under sig hela landsträckor. Mtesa hade också, efter hvad
Speke berättar, en hund för hvilken han tycktes vara mycket
svag, men den nuvarande konungen har för länge sedan
öfvergifvit denna traditionella förkärlek för dessa djur och förbjudit
att de få finnas i hans närhet.

Kimeva var så stor, stark och tung, att hans fötter gjorde
märken i sjelfva klippan, och ännu i dag kunna fornforskarna i
Uganda visa ett sådant spår efter hans ena fot i en klippa icke
långt från hufvudstaden Ulagalla. Det berättas att detta märke
uppkom derigenom att han halkade, då han skulle slunga sitt
spjut mot en elefant. Kimera genomströfvade också
kringliggande okända land, när och fjerran, letande fåfängt i skogar
och ödemarker, kring dalar och bergshöjder, på slätter, i hålor
och längs flodstränderna efter den försvunne Kintu.

Föreställningen att Kintu endast vore försvunnen, icke död,
och att han vore odödlig, tycktes hafva rotfäst sig i allas sinnen,
och Kimera var till och med ihärdigare än sina företrädare i
försöken att stadga denna tro. Han stälde sig sjelf i spetsen
för flera stora expeditioner och erbjöd höga belöningar åt
inbyggarna, under löfte att den som upptäckte Kintu skulle blifva
den näst honom förnämste mannen i hans rike — katekiro i
Uganda. Men äfven hans efterspaningar voro fruktlösa och han
afled slutligen.

Almass (hvilket namn, om det är arabiskt, betyder
"diamant") efterträdde Kimera, jägaren. Denne konungs namn är
mycket omtyckt bland araberna, hvilket jag anser såsom ett
ytterligare bevis för att Uganda-monarkiens grundläggare hade
arabiskt blod i sina ådror. Om Almass har folksägnen
ingenting annat att förtälja än att han, liksom sin fader, hoppades
återfinna Kintu. Han efterträddes vid sin död af sin son Tembo.

Efter Tembo kommo Kigara, Wanpamba, Kaeema och
Nakivingi, af hvilka den sistnämnde blifvit ryktbar genom sin
tapperhet och sina många eröfringar.

Nakivingi bekämpade och underkufvade wanyoroerna, hvilka
till följd af sin förkärlek för batater sedan lång tid tillbaka
ansågo sig såsom ett särskildt folk, utan all gemenskap med
wagandaerna, en sats som ingalunda fann någon bekräftelse i den
vördnadsvärda traditionen.

Efter Nakivingi följer en lång rad af konungar, om hvilka
hvarken sägner, dikt eller historia ha något att förtälja.
Nakivingi — Ugandas Karl den Store — efterträddes af Moronda,
och efter denne följde Sekamanya, Jemba, Suna I, Kimbugwe,
Katerega, Ntewi och Juko. Den sistnämnde skall hafva haft en
slug, vildsint och upprorisk son vid namn Kyemba, hvars
pockande anspråk han sökte tillfredsställa genom att åt honom
afträda ön Uvuma. Kyemba återvände dock till Uganda, der
han afsatte och dödade sin fader Juko och tog regeringen
efter honom.

Bland Nakivingis hjeltar fans en krigare vid namn Kibaga,
hvilken kunde flyga. När konungen förde krig mot wanyoroerna,
skickade han Kibaga genom luften att taga reda på fienden,
hvilken, när denna utomordentliga varelse upptäckt honom,
anfölls i sina gömställen af Nakivingi och ofvanifrån af den modige
och trogne Kibaga, som nedkastade stora klippblock öfver
motståndarna och sålunda nedlade en stor mängd af dem.

Bland fångarna varseblef Kibaga en vacker qvinna, som
han begärde konungens tillstånd att få äkta. Då Nakivingi stod
i stor tacksamhetsskuld till Kibaga för den utomordentliga tjenst
denne hade gjort honom, gaf han henne åt den tappre mannen
till hustru, men med en varning att icke låta henne få
kännedom om hans makt, så att hon icke måtte förråda honom.
Kibagas hustru visste heller ingenting derom en lång tid efter
deras giftermål, men då mannen ofta helt plötsligt aflägsnade
sig från hemmet och återkom lika plötsligt, fattade hon
misstankar och beslöt att spionera på honom. En morgon, då han
begaf sig ut, blef hon ytterst öfverraskad af att se honom
plötsligt höja sig i luften med en börda af klippblock på sin rygg.
Hon erinrade sig nu att wanyoroerna beklagat sig öfver att på
ett besynnerligt sätt ofvanifrån flere af deras folk blifvit dödade
än som fallit för Nakivingis spjut, och då hon likt Delila älskade
sin ras och sitt folk högre än sin man, skyndade hon till
wanyoroernas läger och meddelade dem till deras öfverraskning
hvad hon sett.

För att hämnas på Kibaga lade wanyoroerna bågskyttar i
bakhåll på spetsen af alla höjder och berg med tillsägelse att
noga hålla vakt, lyssna till suset af hans vingar och afskjuta
sina pilar åt det håll hvarifrån ljudet kom, antingen någonting
syntes der eller icke. Så hände en dag, då Nakivingi drog ut
i strid, att Kibaga blef dödligt sårad af en pil, så att blodet
i stora droppar föll ned på vägen, och då konungen kom till
ett högt träd, upptäckte han en död kropp insnärjd i dess
grenar. Trädet nedhöggs, och Nakivingi fann till sin omätliga sorg
att det var liket af hans trogne flygande kämpe Kibaga.

Efter Kyemba kommo Tiwandéké, Mdowra, Kaguru,
Kikuruwé och Ma'anda. Den sistnämnde af dessa konungar hade
den lyckan att på ett högst märkvärdigt och romantiskt sätt
upptäcka spåren af den försvunne Kintu.

Ehuru hvarken sägen eller historia i öfrigt ha någonting
att förtälja om Ma'andas företrädare, är det likväl troligt att
hvarje konung giorde allt hvad han kunde för att upptäcka den
försvunne Kintu, alldenstund tron att han ännu fans i lifvet var
lika fast rotad i Ma'andas regeringstid som någonsin i Chwas
och Kimeras dagar. Ma'anda var fullt och fast öfvertygad derom,
och sporrad af hoppet att han en dag skulle blifva nog lycklig
att se denna tro förverkligad, anstälde han ifriga efterspaningar,
genomströfvade stora skogar, slätter och dalar, skenbarligen för
att jaga villebråd men i sjelfva verket för att erfara något
om Kintu.

En dag kort efter hans återkomst till hufvudstaden från
ett sådant ströftåg hände det att en bonde, som bodde icke långt
derifrån, blef tvungen att gå in i en skog för att skaffa bränsle
åt sin familj. Han öfveransträngde sig, och då han blifvit
alldeles uttröttad och hade långt till hemmet, beslöt han att
tillbringa natten i skogen bredvid sin vedhög. För att försäkra
sig om en trygg och ostörd hvila uppförde han en enkel hydda
och omgaf den med ett stängsel af de fälda trädens grenar, och
när allt var färdigt, lade han sig ned och somnade.

Det hårda arbetet och tröttheten måste hafva försänkt
honom i en djup sömn, men han drömde i alla fall. Det
berättas nämligen att han haft en besynnerlig dröm, hvari han
tyckte sig höra en röst, som sade:

"Gå bort till ett ställe i skogen, der du finner en öppen
plats, omgifven af ganska tjocka träd, och en bäck flytande nära
förbi; der skall du få se någonting som skall göra dig mäkta
rik och till en stor höfding."

Denna dröm förnyades tre gånger. Den sofvande kände sig
spritta af fröjd vid dessa ord, glädjen väckte honom, och han
beklagade i början att allt det goda som blifvit honom lofvadt
var blott en dröm, ett gäckeri. Men då han erinrade sig att
han kände till det uppgifna stället, ty han hade ofta varit der,
och att det låg icke långt derifrån, tyckte han att han gerna
kunde lyda rösten i drömmen, om också blott för att
tillfredsställa sin nyfikenhet. Tre gånger hade han drömt det samma,
och alla tre gångerna hade rösten talat tydligt och i en
öfvertygande ton, hvarför han trodde att det kunde ligga någon
sanning förborgad i hans dröm.                         

Efter några timmars rask vandring uppnådde han den
beskrifna platsen och nalkades den mycket försigtigt i tanke att
någonting alldeles motsatt till hvad han drömt skulle kunna
inträffa, efter som drömmar ibland äro bedrägliga. Han hörde
bäcken sorla och plaska, och trädens sus i skogen fylde hans
hjerta med förfäran. Han böljade blifva rädd utan att veta
hvarför och var redan halft böjd att vända om. Men denna
oro och räddhåga saknade kanske skäl; han trädde derför fram
på den öppna platsen och mötte en syn som nästan förstenade
honom.

I två rader, en på hvardera sidan om en vördnadsbjudande
man, hvilken satt på ett slags tron, sutto en mängd krigare på
mattor. De höllo spjut och sköldar i sina händer, och deras
ansigtsfärg var så ljus, att den liknade hvita mäns. Gestalten
på tronen i deras midt var en gammal man med långt, snöhvitt
skägg, och hans hy liknade de på mattoma sittande krigarnas.
Alla voro klädda i glänsande hvita drägter.

En stund sutto de alla tysta och betraktade den förvånade
och förskräckte bonden med allvarsam och bister uppsyn.
Slutligen bröts tystnaden af den gamle mannen, och bonden tyckte
att hans röst liknade den som han hört i drömmen, då han sade:

"Bonde, säg mig hvad detta land heter?"

Bonden svarade darrande och nästan andlös af fruktan:

"Åh, vet ni inte det? Det heter Uganda."

"Och hvem var dess förste konung?" frågade den gamle.
"Se så, säg mig hans namn."

"Kintu," svarade bonden.

"Rätt," sade den gamle mannen. "Säg mig nu den
nuvarande konungens namn."

"Mwanda," svarade bonden.

"Nå väl, begif dig skyndsamt till konung Ma'anda och bed
honom komma till Kintu, som väntar på honom här, ty Ma'anda
har länge sökt efter Kintu, och Kintu har någonting att säga
Ma'anda. Bed honom komma hit, åtföljd endast af sin moder
och dig, och kom väl ihåg att utom er båda må inte ens hans
hund följa med. Skynda och säg konung Ma'anda allt hvad du
hört och sett, och du skall blifva rikligt belönad, om du visar
dig trogen."

Bonden behöfde icke höra mera utan vände sig om och
hastade bort, snabb som en antilop, och uppnådde hufvudstaden vid
daggryningen; han gick direkte till katekiron och sade till honom:

"Jag har att säga konung Ma'anda någonting som ingen
annan får höra. För mig genast till konungen."

Mannens yttre var visserligen tarfligt, men i hans sätt låg
någonting så befallande, att katekiron icke vågade afslå hans
begäran utan steg upp och förde honom inför konungen.

Nu ville slumpen, märkvärdigt nog, att Ma'anda just då
höll på att för sin moder som han skickat efter, berätta en
besynnerlig dröm som han haft under natten. Han hade knappt
slutat sin berättelse, då katekiron anmäldes och sade:

"Konung, här är en främmande man, en bonde, tror jag,
som säger att han har sällsamma nyheter att berätta för dig,
men för dig ensam."

När konungen hörde detta och fick se bonden, sade han
till sin moder:                                                                    

"Se der, det är just den mannen jag såg i min dröm och
som hade så underbara saker att förtälja."

Derpå vände han sig plötsligt till bonden och sade:

"Tala, man, hvad är det du har att säga mig?"

"O, konung," svarade han, "jag får inte tala vid någon
annan än dig och din mor, så lyder befallningen."

Ma'anda afskedade katekiron otåligt och befalde honom
sätta vakt vid yttre porten, så att ingen skulle kunna störa dem,
hvarjemte han förbjöd honom att under någon förevändning släppa
man, qvinna eller barn in på den inre gården.

Sedan de blifvit allena, berättade bonden för Ma'anda sin
historia från början till slut, såsom den här blifvit, omtalad, och
slutade med den gamle mannens ord:

"Bed konungen komma hit tillika med sin mor och dig,
men kom väl ihåg att inte ens hans hund får följa med honom."

När Ma'anda hört bondens ärende, sade han:

"Nå väl, låt oss gå dit, blott vi tre, såsom den gamle
mannen befalt."

Och konungen fattade nu spjut och sköld och begaf sig
bort genom en särskild utgång, åtföljd af sin moder och bonden
och utan att underrätta någon menniska om hvart han ämnade sig.

Trots detta förhemligande blef det imellertid snart allmänt
bekant att konung Ma'anda och hans moder lemnat palatset,
åtföljda af bonden, och att de begifvit sig åt skogen med
skyndsamma steg samt blifvit sedda af en man som underrättat
katekiron derom.

Vid denna nyhet råkade förste ministern i en djup
bestörtning. Han visste i början icke hvad han skulle göra, ty om hans
herre hade önskat något annat sällskap, skulle han otvifvelaktigt
gifvit det till känna, men å andra sidan var hans uppförande
oförklarligt, och det kunde ju hända att han genom någon listigt
hopspunnen dikt blifvit narrad att handla på ett sätt som kunde
leda honom i förderf, utan att man någonsin finge veta huru det
tillgått.

Då tanken på ett förräderi mot konungen for igenom hans
hufvud, beslöt han genast att följa efter och vaka öfver hans
säkerhet; om bonden hade något ondt i sinnet, skulle han vara
till hands, ehuru obemärkt, och kunna bistå sin herre. Han
fattade derför spjut och sköld och skyndade efter, vägledd af
konungens spår. Snart upptäckte han denne, hans moder och
bonden och saktade sin gång, så att han nätt och jemnt hade
dem inom synhåll och icke skulle kunna träffas af de snabba,
forskande blickar som han såg konungen kasta bakom sig då
och då. På detta sätt vandrade de framåt hela den dagen och
hälften af den följande, då bonden upplyste konungen att de nu
voro nära den bestämda platsen.

Ma'anda såg sig än en gång mycket noga omkring för att
förvissa sig att ingen hade följt dem, och då han icke varsnade
någon, befalde han bonden gå förut och visa honom
mötesplatsen. De smögo sig nu fram i skuggan af den täta lunden
omkring den samma och framträdde sedan samt stannade
framför den ovanliga församlingen, som tycktes hafva bibehållit samma
plats och hållning alltifrån den stund, då bonden lemnade den
för att uträtta sitt ärende till konungen.

Då de trenne vandrarne kommo fram till de ytterst i raden
sittande krigarna, frågade den gamle mannen på tronen konungen,
som gick främst och såg sig omkring med den djupaste förvåning:

"Hvem är du?"

"Jag är Ma'anda!" svarade han.

"Är du konungen?"

"Ja."

"Och hvem är qvinnan som åtföljer dig?" frågade den
gamle mannen.

"Min moder," svarade konungen.

"Det är bra," svarade han, "men hvarför har du inte lydt
min befallning? Hvarför kommen I inte ensamma?"

"Vi ha gjort alldeles såsom det var oss förelagdt", sade
konungen. "Endast min mor och denne bonde åtfölja mig, och
ingen annan har fått veta något om min bortgång."

"Men jag har sett en man bakom dig," fortfor den gamle.
"Säg mig, hvem år han?"

"Jag försäkrar", sade Ma'anda, "att ingen följt mig utom
denne bonde, ty både i går och i dag har jag flere gånger sett
mig tillbaka för att förvissa mig om att ingen följde efter mig."

"Hvem var den förste konungen i Uganda?" sporde
plötsligt den gamle mannen.

"Kintu," svarade Ma'anda.

"Du säger sant," sade den gamle långsamt och med
tonvigt, "och Kintu var en god konung. Han gjorde ingen
menniska, djur, fågel eller insekt något ondt, och intet lefvande väsen
hade orsak att beklaga sig öfver honom. Aldrig slog han en
menniska med en käpp eller tillfogade henne smärta på något
sätt, ty han älskade sina barn såsom en god fader bör göra;
men hans söner blefvo onda, illfundiga, olydiga och ytterst svåra
att styra. De älskade blodsutgjutelse. De började med att
slagta djuren och blefvo så vana vid att gjuta blod, att de
slutligen mördade sina bröder och systrar. I sin rasande blodtörst
ville de äfven spilla sin gode fader Kintus blod. Kintu såg att
Uganda inte längre var ett land för honom, att han inte längre
kunde bo der. Ack, när hans blick första gången hvilade på
detta land, tycktes det honom så skönt och rent, att det tjusade
hans ögon, men sedan det blifvit fläckadt med oskyldiga mäns,
qvinnors och barns blod, blef det förhatligt för Kintu och han
öfvergaf detta fasans och grymhetens land. Från Chwa ända
till Ma'anda ha landets konungar förgäfves sökt efter Kintu.
Du, Ma'anda, skall se Kintu ansigte mot ansigte, och du skall
få höra honom tala, men först har jag något att säga dig på
hans vägnar. Hör — och märk hans ord — men säg mig
först hvad det är för en man som följt efter dig hit?" frågade
han plötsligt.

Ma'anda gladde sig åt att han bland alla sina föregångare
blifvit utvald att få se och samtala med Kintu; han hade åhört
den gamle med stor uppmärksamhet, och de ord hvarmed denne
inledt sin försäkran hade kommit hvarje fiber, hvarje nerv i
hans kropp att spritta; men då den gamle mannen å nyo stälde
till honom en fråga på hvilken han redan gifvit svar som bort
vara nöjaktigt, svarade han otåligt:

"Hvarför gör du mig åter en sådan fråga, då jag redan
sagt dig att ingen följt mig, emedan ingen kunnat veta hvart
jag begifvit mig?"

"Men jag," sade den gamle lugnt — "har sett en man
följa dig steg för steg. Hvarför har du tillåtit honom det, då
jag uttryckligen befalt att du skulle komma allena med undantag
för din mor och denna bonde?"

Konungens moder och bonden förklarade att Ma'anda sagt
sanning och att ingen följt dem.

"Jag såg honom nyss stå och lyssna bakom träden. Se der,
der står han!" utbrast den gamle mannen och pekade plötsligt på
katekiron, hvilken, då han märkte att han var upptäckt, kom fram.

Vid dessa ord af den gamle mannen vände alla tre sina
blickar ditåt, och då konungen fick se katekiron, blef han ytterst
vredgad och grep med häftighet om sitt spjut, slungade det
mot den trogna tjenaren och genomborrade hans hjerta, så att
han med ett kort, skärande anskri föll död för hans fötter.

Men, se! När konung Ma'anda och hans följeslagare vände
sig om för att erfara hvilken verkan denna handling haft på
den gamle mannen och hans krigare, funno de att dessa
försvunnit och att icke ett spår fans qvar efter dem; de stirrade
nu på hvarandra med den djupaste bestörtning. När konungen
hemtat sig från sin öfverraskning, föll han ned på marken och
gret högljudt, ropande Kintus namn; och konungens moder och
bonden förenade sig med honom i jämmer och greto, så att
deras hjertan kunnat brista. Men Kintu, hvilken afskydde alla
blodsbragder, svarade dem icke, endast de djupa skogamas eko,
som gäckade deras sorg, upprepade: "Kintu, Kintu-u, Kintu-u-u-u."

De höllo vakt hela natten, imellanåt utbristande i jämmer
och klagan öfver detta sista försvinnande af den store fadern i
Uganda. Men Kintu visade sig aldrig mera i Uganda från den
stunden, och ingen har sedan sett eller hört något om honom.

Ma'andas efterträdare voro Msangi, Namugara och Chabagu.
I sistnämnde konungs tid lefde Wakinguru, en hjelte hvars namn
historien antecknat bland sina minnen af beundransvärda män
och bevarat för hans ojemförliga bragders skull. Vid ett
tillfälle, då Chabagu gjort ett infall i Usoga, tyckas wasogaerna
hafva varit ganska talrika; hittills hade de icke kunnat tvingas
till undergifvenhet af wagandaerna och visade äfven nu ett ganska
dristigt mod. Folket i Usoga hade länge hånat de segervana wagandaerna tills slutligen Chabagu i sin vrede beslöt att förklara
dem krig, och för att visa dem kraften hos det folk som de så
djerft trotsade gaf han Wakinguru tillåtelse att ensam begifva
sig öfver till Jinja, och i sin person ådagalägga nationens
krigiska egenskaper.                                                                               

Wakinguru var, såsom vi hafva skäl att tro, en man med
herkulisk kroppsbyggnad och antagligen begåfvad med mer än
vanligt mod. Han gick till Jinja-berget med en hel knippa
spjut på ryggen och en sköld så tät och tjock, att det fordrades
två vanliga mäns styrka för att lyfta den.

När han hunnit fram till ett ställe hvarifrån han hade en
obehindrad utsigt öfver wasogaernas läger, utmanade han med
hög röst hvilken som ville eller alla på en gång att nalkas
honom, så att han finge visa dem hurudana de män voro hvilka
de så ofta förolämpat. Flere bland wasogaerna antogo
utmaningen och rusade upp för att söka mäta sig med honom, men
Wakingurus spjut voro så fruktansvärda och han egde en så
oerhörd styrka, att långt innan någon fiende hunnit så nära som
behöfdes för en vanlig krigare att nyttja sina spjut, var han
dödad. Hjelten drog sedan spjuten ur de dödas kroppar och
beredde sig att möta den skara som nu skyndade upp för att
hämnas sina vänner. Den oöfvervinnelige mannen slungade åter
sina förfärliga spjut, och wasogaerna fingo å nyo att beklaga
Bina tappra krigares död.

Förbittrade störtade slutligen wasogaerna fram i sluten
trupp och slogo en vid krets omkring honom; men Wakinguru
skrattade blott åt denna manöver och fortsatte utan tvekan
striden, i det han kastade sina hvinande långa spjut med den mest
förödande verkan; sedan plockade han upp fiendens spjut, som
lågo i mängd på marken omkring honom, och slungade med
pilens hastighet och säkerhet mot fienden dennes egna vapen.
Hans styrka stod honom bi i denna ojemna strid från
soluppgången ända till aftonen, då det befans att Wakinguru ensam
nedlagt 600 man! Om natten gick han öfver Jinja ("Fallen")
till Ugungu utan att blifva angripen, och der vederqvickte han
sig med Ugandas bananer, mjölk och vatten samt mottogs med
de varmaste lyckönskningar af konung Chabagu och hans armé.

Morgonen derpå förnyades striden och fortsattes hela dagen
till aftonen, då Wakinguru nedlagt ett lika antal; äfven tredje
dagen stred han mot fienden med samma framgång tills wasogaerna slutligen måste erkänna att de icke förmådde mäta sig
med honom.

Då for konung Chabagu öfver vattnet ofvanför Jinja
(Napoleon-kanalen) och fullbordade eröfringen af Usoga.

Efter Chabagu följde Junju, Weseje och Kamanya. Denne
sistnämnde, farfader till den nuvarande konungen, är märkvärdig
genom sina segrar öfver wakedierna, ett vildt och stridslystet
folk som bebor ett land norr om Usoga. Det berättas om dem,
att de buro harnesk och i sina krig använde en ofantlig mängd
hundar, stora som unga lejon. Deras land omgafs dessutom af
breda floder eller små sjöar <footnote>Sabadu har ofta förvånat mig med dylika geografiska vinkar.
</footnote>, och dessa och många andra
fördelar hade gjort wakedierna nästan fruktade af wagandaerna.
Men uppbragt genom de förnyade plundringståg som de anstält
ända in i landets innersta och den strafflöshet de så länge njutit,
beslöt Kamanya bekriga dem, tills den ena eller andra sidan
blefve segrare. Han sammankallade derför sina höfdingar, och
sedan han upplyst dem om de fördelar Ukedi-landet vid ett
anfall egde till följd af sin beskaffenhet med mera, uppmanade
han dem att säga sina tankar om medlen och sättet för
fälttågets utförande.

Eggade genom stora belöningar, föreslogo nu höfdingarna
flere olika planer för fiendens underkufvande; den plan som
framlades af historieberättaren Sabadus farfader ansågs imellertid
såsom den bästa. Denne rådde nämligen Kamanya att skicka
100 kanoter öfver till Jinja, hvarest de kunde söndertagas och
forslas vidare landvägen genom Usoga till Nagombwa-floden <footnote>En annan geografisk vink, som verkligen vid undersökning befunnits
riktig; Nagombwa är utan tvifvel den nuvarande Asua.</footnote>,
der de åter kunde hopsättas och användas för ett anfall i
ryggen på wakedierna, under det konungen sjelf med sin armé
borde begifva sig till Urondogani och vidare längs vestra
stranden af Victoria-sjön samt hota Ukedi från denna sida. Detta
kloka råd antogs genast, och befälet öfver kanoterna uppdrogo
åt Sabadus farfar.

Det är lätt att inse, att då wakedierna funno sig öfverfallna
från ett så oförmodadt håll, blefvo de högst öfverraskade och
modfälda. De flydde undan till sina befästa byar och lemnade sin
boskap i fiendens händer, hvilken dref den öfver Nagombwa till
Usoga. Wagandaerna, som ännu icke fått tillräcklig hämnd,
anföllo derpå wakedierna i deras inhägnade byar, satte eld på deras
halmhyddor medelst glödgade, med barktyg omlindade pilar och
drefvo på detta sätt ut invånarna för att mötas af
wagandaernas spjut.

Då wakedierna märkte att konungen uppehöll sig å 
motsatta stranden af Nilen endast för att bedraga dem, samlade de
hela sin styrka för att drifva wagandaerna, som kommit öfver
Nagombwa, ut ur landet. När de båda folken möttes, uppstodo
en förtviflad strid, som aflopp mindre lyckligt för wagandaerna,
ty fienden bar jernharnesk, som deras spjut icke kunde
genomtränga.

Efter hållen rådplägning beslöto wagandaema att vid nästa
sammandrabbning icke spilla tid på spjutkastning utan störta
emot fienderna utan vapen samt fånga och binda dem.

Sedan wagandaerna erhållit stora förstärkningar, började de
striden ånyo, men i stället för att kasta sina spjut försvarade
de sig blott med sköldarna och störtade fram mot sina tätt
sammanpackade motståndare samt grepo och bundo de närmaste
med rep. När wakedierna funno att deras ställning började
blifva vådlig, lössläppte de alla sina stridshundar, som, medan
wagandaerna voro sysselsatta med deras herrar, rusade fram på
alla håll med vidöppet gap och under ett förfärligt skällande,
beto och sleto sönder wagandaerna med sådan blodtörst, att
dessa, slagna af förskräckelse,. flydde till sina kanoter.
Hundarna störtade sig med oförminskadt raseri efter kanoterna i
vattnet, der wagandaerna, hvilka imellertid hemtat sig ifrån sin
förskräckelse, med lätthet dödade en stor mängd af dem.
Wakedierna, som fruktade att de skulle förlora alla sina trogna
stridshundar, lockade dem tillbaka, erlade krigsskatt och erkände
wagandaernas öfverlägsenhet och herravälde samt hafva från den
dagen alltid varit trogna bundsförvandter.

I samma mån vi närma oss den nuvarande tiden blir
Ugandas historia naturligtvis mera klar och tillförlitlig. Så
berättas om Kamanyas son samt Mtesas företrädare och fader,
Suna II, att han var omkring sexton år, när han efterträdde sin
fader, och ungefär fyrtio år vid sin död; han regerade alltså i
tjugufyra år. Då Mtesa uppsteg på tronen vid fylda aderton år
och redan år 1875 regerat femton år, måste Suna hafva varit
född 1820, tillträdt regeringen 1836 och aflidit 1860. Suna var,
såsom hans ännu lefvande och förtrogna vänner berättade mig,
liten till växten och temligen fyllig, ytterst hersklysten och grym
men krigisk och tapper.

Han hade en besynnedig vana att sitta långa stunder med
hufvudet nedlutadt utan att se upp. Hans ställning liknade då
en persons som är ifrigt sysselsatt att uppdraga en plan på
marken, ehuru han hade mycket väl reda på allt som försiggick
omkring honom. Ofta lät han halshugga hundratals af sina
undersåtar. Det omtalas att han en gång lät på en enda dag
afrätta 800 wagandaer för ett enda brott. Han införde
äfven andra rysliga straff, såsom ögonens utstingande eller
öronens, näsans eller läpparnas afskärande. Det sägs att han då
sällan lyfte sina ögon från marken, att bödlarna, "herrarna af
repet", såsom de kallades, alltid tolkade en blick han råkade
kasta på någon person såsom en dödsdom.

Då en budbärare anlände med någon nyhet, måste han krypa
fram på sina knän och hviska den i konungens öra. När
konungen kom gående framåt en väg, var underrättelsen "Suna
kommer" tillräcklig att väcka förfäran hos folket och drifva dem
bort.                                                                     

Mot besökande från andra land var han mycket gästvänlig
och frikostig, och många arabiska handlande hade skäl att vara
tacksamma mot ödet som fört dem till Uganda under Sunas
regeringstid.

Denne kejsare, eller <i>kabaka</i>, såsom regenterna i Uganda
benämndes efter sina stora eröfringar, tyckte också mycket om
hundar. Till underhåll åt en af dessa sina favoriter lät han
uppodla och plantera en hel landsträcka med batater, som den
gerna åt; och vid dess död lät han alla sina höfdingar bidraga
med barktyg till begrafningen.

Han hade också ett lejon och en leopard samt ett annat
djur, som jag efter beskrifningen antog hafva varit en varg eller
lo; de tvänne förstnämnda blefvo fullkomligt tama, men den
sistnämnda var så oförbätterligt vild, att Suna slutligen lät döda
honom.                     

Det var naturligt att en man med Sunas lynne ofta skulle
inlåta sig i krig, och med hänsyn till hans fasta och
beslutsamma karaktär förvånar det oss icke att hans krigföring var
ytterst blodig och förfärlig. Han eröfrade Ankori, besegrade
Unyoro och Usoga samt var den förste som öfvervann de
förenade folkstammarna i Uzongora. De stolta och modiga
wavumaerna erkände honom såsom sin öfverherre; äfven det aflägsna
Ruanda hörde honom nämnas med beundran, försökte att mäta
sig med honom på stridsfältet och blef öfvertygadt om hans
storhet och makt. Jag här antecknat några detaljer från de tvänne
sista krig hvari Suna deltog och meddelar dem här såsom de
berättades förmig af Sabadu; och kan läsaren deraf göra sig
en föreställning om denne regents karaktär samt om sättet att 
föra krig i central-Afrika.                                                           

Suna erfor att Usoga hade gjort uppror och vägrade att
betala skatt till honom, och sedan han bragt hyllning och offer
åt muzimuema, eller andarna <footnote>Jag här förut anmärkt att Sabadu ofta i sina berättelser inflätade en mängd
intressanta etnologiska upplysningar. Det är kanske nödigt att läsaren får veta,
att jag stenograferade Sabadus berättelse framför lägerelden i Nakaranga.</footnote>, uppbådade han en stor krigshär
och marscherade till Jinja, eller klipporna vid Ripon-fallen, der
han stannade i fyra dagar. Vid Sunas ankomst flydde
wasogaerna till Kitenteh-ön (belägen i sundet mellan Uvuma och
Usoga ungefär sju mil från Nakaranga-udden). På denna ö
landsatte de sina qvinnor, barn och stora boskapshjordar, och
deras öfriga åtgärder visade att de ämnade göra ett ihärdigt
och förtvifladt motstånd.

Suna marscherade genom Usoga och lägrade sig på
fastlandet ungefär en half mil från Kitenteh-ön. Wavumaerna
efterkommo hans befallning att mönstra sina kanoter till krig och
utrustade öfver hundra stycken, bemannade med infödingar
från Uziri, Wema och Kibibi; Lulamba-, Invaji- och
Sessé-öarna försågo honom med 200 stycken; och från Uganda-kusten
erhöll han ytterligare 200, så att han sammanlagdt hade 500
krigskanoter.

Usoga, i sig sjelft ett stort land, ansträngde sig för att
möta Ugandas herskare med en väldig flotta och lyckades äfven
med hjelp från sina öar Namungi och Neygano, samt från
Usuguru, Chaga, Muiwanda och Ugana sammandraga en lika stor
styrka som Sunas, kanot för kanot.

Men den anda som lifvade de båda nationernas krigare
var betydligt olika. Å ena sidan hade man beslutit att
tillkämpa sig frihet; å den andra fans blott en regents beslut att
biinga de upproriske till undergifvenhet, och dessutom rådde här
brist på folk för att möta wasogaerna till sjös, hvartill hans
krigare icke ville samtycka utan måste tvingas med de
förfärligaste hotelser, som höllo dem i en ständig fruktan.

Suna samlade sin flotta och gaf order om anfall, men
wasogaerna mötte wagandaerna i sundet och tvungo dem efter
en förtviflad strid att hastigt draga sig tillbaka till fastlandet.
Under en hel månad gjorde de täta försök att landstiga på ön,
men wasogaerna drefvo dem modigt tillbaka och tillfogade dem
stora förluster. Wasogaerna brukade äfven till den skada de
gorde lägga hån, i det de nalkades fastlandet och smädade
konungen med bittra tillmälen, sägande att han gjorde bäst i
itt uppsöka Kagurus och Kamanyas grafvar och nedstiga deri
för att dölja sin skam <footnote>Alldeles såsom wavumaerna för hvarje dag hånade Mtesa.</footnote>. Uppbragt genom detta hån,
sammankallade Suna slutligen sina höfdingar, hvilka han i rådet
öfverhopade med bittra förebråelser och frågade, om han icke
mer vore kejsare och huru de då kunde tillåta att wasogaerna
så smädade honom; vid minnet af deras senaste förolämpningar
blef han utom sig af vrede och befalde sina höfdingar att
följande morgon bemanna sina kanoter och anfalla ön, under
hotelser att, om de vägrade eller misslyckades, låta steka, halshugga
och totalt förgöra dem.

Höfdingarna kastade sig den ene efter den andre ned till
jorden och svuro att landstiga på Kitenteh-ön följande dag.
Morgonen kom och hvarje höfding steg in i sin kanot, åtföljd
af sina bästa krigare. Striden började, men endast fyra
höfdingar blefvo trogna sitt löfte, nämligen katekiron, Namujunlwa
(Majwaras fader) och tvänne andra af lika anseende och mod.
Katekiron dödade vid landstigningen tvänne fiender med en stöt
af sitt spjut, i en sådan mängd hade de rusat emot honom.
Namujurilwas spjut genomborrade tre på en gång, men han
förmådde icke draga vapnet ur kropparna, anfölls af en msogo,
som sårade honom i båda armarna med sin dolk, och blef med
knapp nöd räddad af sina egna män, hvilka buro honom ned
till kanoten. De tvänne andra höfdingarna nedlade hvardera
tvänne krigare men nödgades retirera, då ingen af deras folk
kom dem till hjelp. Många andra höfdingar utmärkte sig och
flere stupade vid försöket att landstiga på ön.

Wasogaerna hade denna dag ordnat sig i fyra led. Det
förstå bestod af slungkastare, det andra af spjutkastare, det tredje,
som stod på högre mark, åter af slungkastare och det fjerde
utgjorde reserven af spjutkastare för den sista och afgörande
träffningen.

I tre dagar förde Ugandas höfdingar sitt folk i striden,
tills slutligen drottningens fader bad att Suna icke måtte
uppöfva alla sina höfdingar, medan bönderna deremot tillätos stå
såsom fåfänga åskådare. Suna villfor hans begäran, och då han
fann att tapperhet icke hjelpte mot de förbittrade wasogaerna,
gaf han sitt bifall till en plan att innesluta ön natt och dag
med kanoter och med svält tvinga rebellerna till undergifvenhet. 
Det blef nu omöjligt för de olyckliga wasogaerna att skaffa sig
tillräckligt med lifsmedel, och en följd häraf blef allt större
bekymmer och förlust af allt flere menniskolif både till lands,
i mera aflägsna trakter invid kusten, och till sjös, ty Suna hade
upprättat stora läger längs stranden af Usoga och höll noga
vakt öfver Kitenteh-ön med sina kanoter.

Wasogaerna härdade ut med denna belägenhet i tvänne
månader. Efter denna tids förlopp beslöto de, dertill förmådda
af den förfärligaste hunger, att afsända fyra af sina höfdingar
till Sunas läger med tillkännagifvande att de ville underkasta sig
hans fordringar. — Suna vägrade att tala med dem men
lemnade dem tretio nötkreatur att taga med sig till ön jemte
en uppmaning till höfdingama att äta och under tiden
noga besinna hvad de erbjödo honom, hvarjemte han lofvade,
att derest de icke ändrat tanke till fjerde dagen derefter, skulle
han vidare afhandla med dem.

Fjerde dagen kommo på aftonen tjugu höfdingar öfver till
fastlandet från Kitenteh med förnyade anbud från wasogaerna
att underkasta sig Suna, att erlägga skatt och blifva hans
vasallfolk. Han mottog dem nådigt och befalde dem att dagen derpå
med biträde af hans egna kanoter börja föra wasogaerna öfver
till hans läger, så att hela folket kunde betyga honom sin
undergifvenhet.                                             ,

Transporten säges hafva medtagit en tid af tre dagar.
Då wasogaerna ankommo till fastlandet, fördes de till en stor
inhägnad, som blifvit uppförd enkom för dem natten efter
kapitulationen. På fjerde dagen lät Suna, sedan alla fiendema
anländt till hans läger, der de noga bevakades af hans folk, kalla
till sig deras höfdingar och säga dem att det skulle göra
honom ett nöje, om de och deras krigare ville utföra sin
krigsdans för honom dagen derpå. De anade intet ondt och lofvade
det utan tvekan.

Sedan de återvändt till inhägnaden, befalde Suna
wagandaernas höfdingar att tidigt följande morgon hålla sitt folk
samladt, hvarje man försedd med ett rep, och att uppställa dem i
två rader, fyra man i hvarje led, samt på gifven signal
öfverfalla och binda wasogaerna. På morgonen den femte dagen
uppstäldes wagandaerna såsom det blifvit befaldt; wasogaerna, hvilka
häruti icke sågo något annat än en önskan af Suna att visa sin
makt och krigisk ståt, marscherade utan en aning om, huru
denna krigsdans skulle sluta för dem, inom de olycksbringande
linierna, beväpnade endast med käppar, såsom det 
öfverenskommits — under den listiga förevändning, att wagandaerna skulle
kunna råka i vrede, om de finge se dem leka med skarpa vapen
framför Suna. Deras vaksamhet hade blifvit fullkomligt afledd
genom den välvilja kejsaren visat dem och genom de fnkostiga
gåfvor af boskap och bananer de mottagit, sedan de gifvit sig
i hans våld.                                   

Det är icke svårt att föreställa sig huru de beklagansvärda
wasogaerna leende tågade fram för Suna den stora dagen och
huru de, i sin önskan att behaga den förfärlige despoten,
dansade det bästa de kunde. Men plötsligt, just som de höjde sina.
röster (såsom det uppgifves 30,000) till en kraftig triumfsång,
hvarmed det låtsade kriget skulle afslutas, störtade på ett tecken
af Suna 100,000 wagandaer öfver dem och bundo dem till händer
och fötter, trots ett ihärdigt och förtvifladt motstånd. Då blef
Sunas förräderi dem omsider klart.

Bland denna massa fångar utvaldes sextio de fömämsta
höfdingarna och stäldes inför Suna, hvilken tilltalade dem sålunda:

"I hafven i tre månader låtit mig och mitt folk vänta på
er underkastelse; I hafven upprest er mot min myndighet och
försökt afskudda er era skyldigheter såsom mina undersåtar; I hafven
dödat mer än hälften af mina yppersta höfdingar och I hafven
mött mig med smädelser, då I bedt mig gå och uppsöka
Kagurus och Kamanyas grafvar och der gömma min skam. I hafven
gäckat mig — mig som heter Suna — Suna, kejsaren (kabaka).
En gång skall också jag stiga ned i min graf, men vid min
fader Kamanyas graf svär jag att I skolen dö i dag, och I
kunnen helsa era fader att det var Suna, kejsaren, som skickade
er till dem!"

Derpå vände han sig till wagandaerna och ropade vildt:

"Hugg dem i bitar och stapla upp deras ben på slätten
utanför lägret."

Och såsom Suna befalt, så skedde. I fem dagar voro
wagandaerna sysselsatta med detta rysliga värf, ty de följde sin
herskares befallning bokstafligen och hackade sina offer i bitar,
dervid de började med armar och ben utan att göra sig besvär
att först döda dem.

När underrättelsen om denna hemska gerning kom till
Usoga, skickades landets alla yppersta män och höfdingar att
bedja om förskoning och försäkra om undergifvenhet och trohet,
hvarmed Suna täcktes förklara sig nöjd. Härmed slutades kriget 
och Suna återvände till sitt palats i Uganda med ett följe af
5,000 qvinnor och 8,000 barn såsom fångar.

Kort efter hans återkomst till Uganda gjorde likväl
wasogaerna för andra gången uppror under anförande af Rura,
höfdingen i Nakaranga. När Suna fick höra detta, log han
hotfullt och sade:

"Rura har tagit sig god tid innan han fattat sitt beslut;
när han dröjt så länge, kan han gerna vänta litet till, så skall
jag sedan visa honom hvem som är hans herre."

Namujuriiwa (Majwaras fader<footnote>Majwara är den lille gossen som vakade öfver dr Livingstone i hans
sista stunder.</footnote>, höfding i Uddu, hade
imellertid vid återkomsten till sitt hem, der han blott ämnade göra
ett besök, fått höra att hans granne, konungen af Ankori eller
Usaraga, ämnade infalla i hans land med en väldig styrka.
Namujurilwa, alltid redo till örlig och krig, väntade icke tills
wasagaraerna beträdt hans egna områden utan lät stridstrumman
gå, mönstrade sina krigare, marscherade genom Bwera och
inmängde i sjelfva hjertat af Ankori samt öfverrumplade sina
fiender, hvilka under fem furstar nyss samlats i sitt läger.

Namujurilwa anföll dem med en häftighet och ett mod
som hans till antalet öfverlägsna fiender icke förmådde motstå.
Striden varade i fyra timmar utan afbrott eller fördel å
någondera sidan, då Namujurilwa af en händelse mötte en af Ankoris
furstar.

"Du lefver då än, Namujurihva?" utbrast fursten. "Vänta
då litet på mig."

Och med dessa ord tog han en båge från en af sina
tjenare och afsköt en pil, hvilken träffade kanten på den med grof
dubbel oxhud beklädda sköld som Uddu-höfdingen brukade bära.

Namujurilwa väntade icke på ännu en pil utan störtade
fram ropande: "Nej, ännu är jag inte död, furste <i>(mlangira)</i>,
och stupar väl inte förr än jag hunnit dig" — hvarpå han
kastade sitt hvassa spjut med sådan kraft, att det genomträngde
både skölden och den olycklige ynglingens kropp.

En annan af furstarna hade hunnit till platsen i lagom tid
för att se sin broder falla och afsköt en pil, hvilken gick igenom
leopardskinnet som Uddu-höfdingen bar. Denne besvarade hans
artiga helsning med ett af sina långa spjut, som genomborrade
honom, så att spjutspetsen trängde ut genom ryggen. Med de

båda furstarnas död var striden afgjord, ty wasagaraerna slogos
nu af förfäran och flydde, lemnande en mängd boskap och annat
i segrarens händer.

Vid sin återkomst till Uddu efter krigets slut sände den
segrande höfdingen 300 qvinnor, 600 barn af båda könen och
1,000 nötkreatur till kejsar Suna såsom hans andel af
stridsbytet. Då kejsaren mottog den dyrbara gåfvan, sade han till
sina höfdingar i rådet:

"Namujurilwa är sannerligen en tapper krigare och hans
like finnes väl inte i Uganda."

Setuba, en stor höfding, som rådde öfver en stor
landsträcka under Suna vid gränsen mot Unyoro<footnote>Hvarje <i>mkungu</i> får, när han uppnått denna höga rang, en förläning af
land jemte oinskränkt myndighet öfver folket och dess egendom med vilkor att,
när suveränen fordrar det, bistå honom med sina tjenster. Den minsta
uraktlåtenhet härutinnan medför förlusten af förläningen, ofta äfven af lifvet.</footnote>, hviskade dervid
till sin granne:

"Hm, hör du, hur Suna berömmer Namujurilwa; låt oss
gå till Unyoro och visa Suna att han har andra höfdingar lika
tappra som Namujurilwa."

Setuba begärde och erhöll kejsarens tillstånd att återvända
till sitt eget land och lemnade snart hufvudstaden: vid
ankomsten till byn der han hade sitt säte rörde han stridstrumman
och samlade sitt folk till krig.

Han medtog 300 nötkreatur och gick öfver gränsen till
Unyoro, der han nedslagtade hjorden och lät sitt folk äta oxkött
för att få styrka. När köttet var uppätet, försäkrade folket
Setuba att de nu voro starka som lejon och beredda till strid.

Setuba svarade dem leende:

"Jag här gifvit er 300 af min egen nötboskap, gå nu och
skaffa mig 3,000 af fiendens, så skall jag anse att ni betalt mig
för hvad ni förtärt."

Krigarna besvarade Setubas ord med ett härskri och
begåfvo sig oförtöfvadt bort att göra byte hos wanyoroerna, medan
Setuba och en utvald skara kämpar qvarstannade i lägret. Men
wanyoroerna kommo snart emot dem i ansenlig mängd, och efter
några timmars strid blefvo wagandaerna slagna och, när de togo
till flykten, förföljda ända till Setubas läger.

Höfdingen mottog flyktingarna med förebråelser och sade:

"Hvar äro då lejonen, som jag nyss mättade med min
nötboskap? Ämnen I återvända till Uganda med tomma händer?

Så fortsätten då en flykt och förkunnen på vägen att Setuba,
er höfding, är död."

Med dessa ord fattade han spjut och sköld och störtade,
följd af sina utvalda vapenbröder, ut ur lägret mot de
framträngande wanyoroerna.

Eldad af förtrytelse och blygsel, gick Setuba mot
wanyoroerna och började kasta sina spjut med lysande verkan. Med
det första spjutet dödade han tre, med det andra ytterligare två.
Då de flyende sågo sin höfdings djerfhet och mod, stannade de
och började fråga hvarandra:                                         

"Hvem vågar gå och säga Suna att Setuba är död? Låt
oss kämpa och dö med Setuba."

Ordet "Setuba, tubu, tuba" blef ett stridsrop som genljöd
fjerran och när och vid hvilket de flyende vände om mot sina
förföljare, hvilka nu i sin tur blefvo förföljda. I tvänne dagar
fråssade wagandaerna af de med förfäran slagne Wanyoroernas
blod, och de senare tvingades slutligen att fly till bergshöjderna
och lemna sina familjer och sin boskap att förödas af de vilda
wagandaerna. Vid återkomsten till Uganda skickade Setuba
2,000 qvinnor, 4,000 barn och 2,000 nötboskap, utom getter och
får i oräknelig mängd, till kejsaren såsom hans andel i bytet,
och Setuba hörde Suna med stolthet förklara att han icke kände
någon monark som kunde framvisa sådana hjeltar som Setuba
och Namujurilwa och att han kände sitt hjerta svälla af stolthet
öfver dem.

Under det kejsaren med offentligt beröm omnämnde Setuba
och Namujurilwa, stod en ung man och lyssnade till honom samt
fattade det beslutet att öfverglänsa de båda höfdingama. Hans
namn var Kasindula, underhöfding eller mtongoleh i den store
Sekebobos land Chagwe, och han hade hvarken bördens eller
rikedomens företräden att skryta af. Han var imellertid en
förträfflig ung man, som utmärkt sig i några drabbningar under
Sekebobo, hvarför den gamle höfdingen upphöjt honom från bonde
<i>(kopi)</i> till underhöfding <i>(mtongoleh)</i>.

Några dagar efter Sunas stora burzah uppsökte Kasindula
Sekebobo och bad att han skulle åt honom utverka kejsarens
tillstånd att åter uppbygga hans majestäts läger vid Jinja, emedan
många af hyddorna voro i högst dåligt skick och flere af Sunas
qvinnor sålunda nödgades sofva under bar himmel.

Sekebobo förestälde Kasindula för kejsaren och framförde
hans anhållan samt fick ett nådigt samtycke med tillägg af den
förklaring att det icke hände hvarje dag att man kom med
begäran att få göra honom en tjenst; mera vanligt var det att
man bad honom om en gåfva eller någon ynnest.

Kasindula utgöt sig i tacksägelser och begaf sig derpå
med 2,000 man som Sekebobo gifvit honom till Jinja för att
börja arbetet med återuppförandet af det kejsediga lägret
derstädes, och den vänlige gamle höfdingen gaf honom äfven flere
kanoter att föra hans arbetsstyrka öfver Napoleon-kanalen.

Den unge höfdingen tog tiden i akt efter ankomsten till
Jinja och skred genast med ifver till arbetet, så att han om
några dagar hade åter uppfört boningshusen och omgifvit dem
med hvar sin gård samt rensat hela lägret från en mängd skräp,
så att det i sitt nuvarande skick skulle behagat till och med
den nogräknade Suna.

Derpå lät han stridstrumman ljuda, och vid dess
betydelsefulla kallelse samlades alla, som bodde i takten af Jinja och
voro i stånd att bära ett spjut, omkring Kasindula, som tilltalade
dem sålunda:

"Krigare från Uganda och Sunas barn, hören mig. I veten
alla huru Usogas höfdingar, sedan Suna besegrat de upproriska
wasogaerna utanför Kitenteh-ön, kommo och svuro honom trohet;
I veten ock huru Usoga-höfdingen Rura efter Sunas återkomst
till Uganda stälde sig i spetsen för ett nytt uppror och
utmanade Suna att återvända till Usoga och kämpa mot honom. När
Suna mottog denna utmaning från den öfvemiodige Rura,
småloghan blott och sade: "Han kan vänta litet! Suna är för stor
att slåss mot Rura, ty Kasindula, en Sekebobos mtongoleh, bör
kunna mäta sig med honom. Vi marschera i afton till
Nakaranga, och i morgon före soluppgången skall Rura slumra hos
sina bröder som stupade utanför Kitenteh. Krigare, gören
er redo!"

Ehuru Nakaranga ligger fulla tretio mil från Jinja, ankom
Kasindula vid midnattstiden till den förnämsta byn, der höfdingen
hade sitt säte; han uppstälde sitt folk deromkring, satte eld på
hyddorna, när det började dagas, och dref sålunda de ännu
sofvande wasogaerna ut ur dem, då de stupade för de i bakhåll
liggande wagandaernas spjut. Kasindula ödelade nu hela Ruras
distrikt och hopsamlade bytet, och långt innan aftonen inbrutit
var han på återväg till Jinja.

När Usoga-förbundet erfor denna bragd och Rura och hans
söners död, skyndade dess höfdingar och folk till Nakaranga för
att  hämnas blodbadet men funno endast förödelse och tomhet i 
Ruras distrikt, sedan angriparna kommit undan till Jinja, dit de 
icke vågade förfölja dem; nu återvände också hvar höfding till
sitt område.

Efter några dagars hvila gjorde Kasindula ett nytt angrepp
åt alldeles motsatt håll med liknande resultat; åter igen samlade
sig wasogaerna skyndsamt men funno äfven denna gång husen
förstörda, krigarna dödade och qvinnor, barn och boskap bortförda.

"Hvad är detta för en man?" sporde de förvånade
wasogaerna hvarandra. "Han kommer om natten som en hyena och
försvinner i daggryningen med munnen fradgande af blod?"

De tröstade sig imellertid med en ed att vid passande
tillfälle taga hämnd på honom och återvände derpå till sina egna
trakter.

Men den stridslystne och beslutsamme Kasindula följde dem
tätt i spåren; ännu en gång förstörde han ett helt distrikt,
nedgjorde dess män, och bortförde qvinnor och barn i fångenskap.
Dessa nyheter blefvo allt mera nedslående för wasogaerna, som
började frukta att blifva alldeles utrotade; sedan deras förnämsta
höfdingar blifvit dödade, skickade de en ambassad till Suna med
en krigsgärd af de skönaste qvinnor och en stor qvantitet
maramba och bådo om förskoning. Kasindula, som imellertid gjort
ett rikligt byte, hopsamlade allt och dref sina fångar och sin
boskap i hastiga marscher till Suna, som, underrättad om hans
ankomst, beredde sig att mottaga honom med stor ståt och i
närvaro af höfdingarna.

Kasindula lät uppställa sina tusentals fångar, qvinnor och
barn framför kejsaren och visade honom den talrika boskapen,
hvarpå han sjelf, klädd i en enkel och grof barkdrägt,
nedkastade sig framför honom och sade:

"Store kejsare, jag gick, såsom ni befalde mig, till Jinja,
upprättade ert läger och skaffade boningar åt era qvinnor. När
jag hörde huru Namujurilwa och Setuba hade å era vägnar
hämnats på wasagaraerna och wanyoroerna, tyckte jag mig sjelf
vara stark nog att besvara den utmaning som skickats er från
Rura och hans vänner.

"Höge herre, Namujurilwa och Setuba äro stora höfdingar
som dagligen stå er nära, men jag är blott en mtongoleh under
Sekebobo. Jag har hvarken landtgård, hus, hustru eller barn
och min enda rikedom utgöres af mitt spjut och min sköld, min
enda klädedrägt är denna dåliga <i>mbugu</i>. Namujurilwa och 
Setuba hemförde slafvar och boskap i hundratal, men bonden
Kasindula för tusenden till Suna. Se, der stå de! Kasindula,
skänker allt sammans åt Suna."

Derpå satte han händema för munnen och ropade:
"<i>Twiyanzi, yanzi, yanzi!</i>" med en förtjusning som om han mottagit
en stor gåfva.

Kejsaren frågade huru mycket bytet utgjorde och fick till
svar att det bestod af 7,000 slafvar, 2,000 kor och oxar, 3,000 
getter och 500 får. Han sade nu:

"Kasindula här sagt sant; han har hemfört mera byte än
Namujurilwa eller Setuba. Till gengäld gör jag honom härmed
till höfding af första rangen med land, boskap och slafvar
under sig."

Kasindula ifördes genast hvita kläder och blef med alla
hedersbetygelser, förmåner och ståt upphöjd till <i>mkungu</i> i Uganda.

Efter dessa oroliga tider följde några månaders lugn, tills
en dag en krigsförklaring ankom från Kytawa, den mäktige
konungen i Uzongora, som ingått förbund emot Suna med
konungarna Kyozza, Kamiru och Rugomero samt med Antari,
konungen i Ihangiro.

Kejsaren skickade tillbaka Kytawas budbärare med en kula
och en hacka, sägande:

"Lemna dessa åt Kytawa; bed honom välja och behålla
antingen kulan, om han vill hafva krig, eller hackan, om han
vill odla sin jord i fred, och bringa mig sedan svar."

Kytawa trodde sig med sina bundsförvandter tillräckligt
stark att kunna mäta sig med Suna och behöll kulan. När
budbäraren återkom med detta svar, befalde Suna sin katekiro
att samla 300 mansbröder med hackor och gammalt jern och
sända dem Kytawa och låta säga honom:

"Suna skickar dig dessa hackor och detta jern i fall du
skulle behöfva spjut, pilspetsar och yxor. Du kan låta göra
vapen i öfverflöd åt ditt folk under de förstå tre månaderna
och rusta dig till krig, ty i fjerde månaden skall jag med mitt
folk infalla i ditt land och vi ämna då ödelägga det, så att
inte ett lif skall bli öfrigt deri."

Detta var det sista krig som Suna förde. Efter trenne
dagars förtviflad strid blefvo wazongoraerna och deras
bundsförvandter slagna och Kytawa samt de allierade konungarna tvungna
att fly till Kishakka-ön, hvarest de belägrades, tills de samtligen
begärde nåd och svuro att betala skatt till Suna.

Kejsaren, som imellertid insjuknat i kopporna, antog deras 
ed, upphäfde belägringen och återvände till Uganda. Då han
fann att han var nära döden, kallade han till sammans sina
höfdingar och befalde dem att göra hans äldste son Kajumba
till hans efterträdare.

Kajumba, den kejserliga prinsen, var imellertid icke riktigt ,
omtyckt af wagandaerna; han tycks hafva varit en vild, egensinnig
yngling med en jättes kropp och krafter. Dessa egenskaper
hade gjort honom mycket omtyckt af Suna, som ansåg att en
sådan efterträdare bäst skulle betrygga Ugandas anseende och
herravälde men icke besinnade den fara för hvilken hans eget
folk kunde utsättas genom en person med så våldsamma
lidelser; det borde också kunna betviflas, huruvida han, som sjelf
med det största godtycke utöfvat sin obestridda myndighet, ansåg
det värdigt att taga dem med i beräkningen.

Kajumba var Sunas gunstling och den krigiske fadern
framhöll på dödsbädden med stolthet för sina höfdingar sonens
hjeltelika egenskaper samt erinrade dem huru han, ännu blott
en gosse, en gång dödat en buffel med en klubba och en
elefant med ett enda spjut, hvarjemte han i dödsstunden
försäkrade dem att Kajumba skulle blifva mera ryktbar än både den
lejonstarke Kimera och den berömde Nakivingi.

Efter sin faders död fattade prins Kajumba hans tunga spjut
och mångdubbla sköld samt förklarade sig för hans efterträdare
och folkvald regent, hvarjemte han tillkännagaf sitt beslut att
till sin död bibehålla sin värdighet. Men höfdingarna, som
fruktade Kajumbas våldsamma lynne, fängslade honom till händer
och fötter samt valde och utropade enhälligt den milde,
storögde ynglingen Mtesa till kejsare i Uganda.

Suna begrofs med all den vid dylika högtidligheter i
Uganda vanliga ståt; och sedan den unge kejsaren egnat sin
faders qvarlefvor alla tillbörliga hedersbetygelser och hunnit
förvissa sig om att han var den verklige innehafvaren af hans
makt, började han afslöja sitt egentliga lynne, hittills doldt under
en yta af uppriktighet och godlynthet.

Han skaffade sig snart anledning att röja alla sina bröder
ur vägen och sedan han befriat sig från dem, vände han sig
mot höfdingarna, som satt honom till kejsare och dödade dem
under förevändning att han icke ville hafva i sin närhet någon
undersåte som kunde erinra honom att han hade honom att
tacka för sin makt.

I likhet med sin fader lät han aflifva alla som
förolämpade honom, och stridens lejon Namujurilwa äfvensom katekiron
halshöggos på hans befallning. Ofta grep han, när han råkade
i vredesmod, sitt spjut, störtade in i sitt harem och nedstötte
sina qvinnor tills hans blodtörst var mättad.

Sådant var Mtesas sinnelag, då Speke såg honom, och
sannolikt var han likadan tills han omvändes genom araben Muley
ben Salim och blef en ifrig muselman. Från den tiden blef han
mera mensklig, afhöll sig från det starka ölet, som satte hans
blod i jäsning, och afstod från sin ohyggliga vana att utgjuta
blod.

Mtesas regering utmärkte sig, liksom hans föregångares,
genom segrar öfver flere folkslag, wanyankorierna, wanyoroerna,
wasuierna, wazongoraerna och wasogaerna, och hans katekiro har
burit hans segerfana till Ruanda och Usongora vid Muta Nzigé.
Han har äfven skickat ambassader till khedivens pascha i
Gondokoro och till fursten af Zanzibar, och sedan han med mycken
gästfrihet mottagit kaptenerna Speke och Grant, öfverste Long
i egyptiska armén, mig och mr Linant de Bellefonds, har han
börjat hysa önskan att komma i närmare förbindelse med
Europa, att få klingande mynt infördt i sitt land och europeiska
handtverkare till folkets undervisning.

För de intressanta uppgifter som meddelats i detta
kapitel har verlden att tacka Sabadu, ty innan han samtalsvis
lemnade mig dem liknade Uganda och en stor del af
eqvatorial-Afrika en sluten ostra, hvilken dock nu med Sabadus tillhjelp
blifvit åtminstone till en del öppnad, så att vi fått kasta en och
annan, om också otillfredsställande blick på landets uppkomst,
seder och historia.

Om vi skulle inlåta oss på funderingar om hvem denne
Kintu, presten utan tadel, egentligen var — kanske en dunkel
och sväfvande bild af Adam eller Noack, som sedan urminnes
tider från slägte till slägte bevarats i ett okunnigt folks
hågkomst, skulle vi snart förlora oss i en mängd orediga teorier
och gissningar. Det finnes lika goda skäl för sådana
antaganden och det är lika möjligt att bevisa deras riktighet som i
fråga om många andra fabler, hvilka allmänt antagas såsom
sanning.

Det är, då man läser berättelsen om Kintu, den otadelige
presten, omöjligt att icke erinra sig stundom Adam, stundom
Noack — ty både Adam och Noack funno jorden tom och öde,
såsom Kintu berättas hafva funnit Uganda och närgränsande land.
I den jättelika Kimera, "den väldige jägaren", tycker man sig
igenkänna Nimrod och i patriarkens ondskefulla afkomlingar spårar
man någon likhet med den skamlöse Ham. Den fruktsamma
hustrun, den icke mindre fruktsamma kon, geten och fåret samt
den underbara bananen hafva sina motstycken i traditioner hos
alla folk. Och tro vi icke sjelfva att


<poem>"— — — allt började
sitt lif i edens skugga, menskan ock"?</poem>

Med någon fyndighet kan man äfven i den märkvärdige,
flygande kämpen Kibaga finna en like i ängeln som slog hvad
förstfödt var i Egypten eller den som nedgjorde assyrierna; och
Nakivingi eller Chabagu med sin utmärkte kämpe Wakinguru
motsvaras kanske af David och hans följeslagare, och Kintus
slutliga försvinnande kan antagas framställa slutet af underverkens tid.
Men vidare betraktelser häröfver skulle föra mig till onyttiga och
fåfängliga teorier; det är nog för denna boks syfte att
berättelsen om Kintu blifvit anförd såsom en tradition från
central-Afrika.

Det fins imellertid stora skäl att tro att Kintu, om han
icke är en myt, tillhör en mycket äldre tid än Mtesas lista
öfver konungarna antyder. Åtminstone har jag ur andra källor
erhållit namnen på trenne konungar som han uteslutit. De äro
Semi-kokiro, Karago och Kimguvu.

På det läsaren må kunna göra sig en föreställning om
monarkiens i Uganda ålder bifogas här en tabell öfver dess
konungar, upptagande tillika namnen på de tre som icke
uppgåfvos af Mtesa:

<table>
<td r>1.   <td>Kintu.       <td r>13.    <td>Morondo.       <td r>25.    <td>Kaguru.

<td r>2.   <td>Chwa.        <td r>14.    <td>Sekamanya.     <td r>26.    <td>Kikuruwé.

<td r>3.   <td>Kamiera.     <td r>15.    <td>Kimguvu.       <td r>27.    <td>Ma'anda.

<td r>4.   <td>Kimera.      <td r>16.    <td>Jemba.         <td r>28.    <td>Msangi.

<td r>5.   <td>Almass.      <td r>17.    <td>Suna I.        <td r>29.    <td>Namugara.

<td r>6.   <td>Tembo.       <td r>18.    <td>Kimbugwé.      <td r>30.    <td>Chabagu.

<td r>7.   <td>Kigara.      <td r>19.    <td>Katerega.      <td r>31.    <td>Junju.

<td r>8.   <td>Wanpamba.    <td r>20.    <td>Ntewi.         <td r>32.    <td>Wasejé.

<td r>9.   <td>Kaeema.      <td r>21.    <td>Juko.          <td r>33.    <td>Kamanya.

<td r>10.  <td>Semi-kokiro. <td r>22.    <td>Kyemba.        <td r>34.    <td>Suna II.

<td r>11.  <td>Karago.      <td r>23.     <td>Tiwandeké.     <td r>35.    <td>Mtesa.

<td r>12.  <td>Nakivingi.   <td r>24.    <td>Mdowra.
</table>


Ofvanstående utgör en ganska ansenlig rad af konungar i
ett land i mellersta Afrika och visar att det är en mycket
gammal monarki, så vidt antalet af regenter kan anses såsom bevis
härför. Många namn torde också vara uteglömda och kanske
komma att upptecknas af någon framtida resande, som här
tålamod och kan förfoga öfver tid för att rädda dem från
glömska.

*
</chapter>                     
<chapter name="Femtonde kapitlet.">
<h1>Femtonde kapitlet.</h1>

Lefnadssätt och plägseder i Uganda. — Bonden. — Kejsaren. — Landet.

Vill man se afrikansk manlighet och skönhet i sin fullaste
utveckling, måste man besöka trakterna vid eqvatorn, hvilkas
invånare lefva under pisangträdens svala skugga och i skötet
af den yppiga natur som karakteriserar dessa landsträckor.
Den europeiske resanden betraktar med förvåning bananbladens
ovanliga längd, deras underbara grönska och glans, de ofantliga
stammarna, de stora och talrika frukterna, den feta jordmånen
och dess outtömliga fruktbarhet, den beständigt vårlika
grönskan och det bländande solskenet; men han märker tillika att
menniskorna väl passa till sammans med denna natur och att de
i sitt slag äro lika fullkomliga som de mogna bananer hvilka
hänga öfver deras hufvuden.    -

Sjelfva dessa menniskors anletsdrag tyckas säga: "Vi lefva
i ett yppigt land med vin, mjölk, smör och honing, fruktbara
ängar och dalar." Kraften hos jordmånen, som icke vet af
någon hvila, synes vara ingjuten i deras ådror. De oroliga,
lifliga och glänsande ögonen tyckas hafva uppfångat solstrålar.
De bronsfärgade, sammetslena, med smör ingnidna gestalterna,
de svällande senorna, de tydligt upphöjda musklerna i sidor och
armar — allt tillkännager det hetsiga och eldiga temperament
som utmärker dem.

Låt mig göra ett försök att skildra en af dessa kraftiga
menniskor, en Uganda-<i>kopi</i> i sitt hem.

<h2><i>Kopin eller bonden.</i></h2>

Om det ej vore för en sak, skulle man kunna säga att
Uganda-bonden lefver ett idealiseradt lif eller uppnått en sådan
lycka som alla menniskor eftersträfva och gerna skulle vilja njuta
af. Vill du se honom i fantasien, så förjaga ur ditt sinne
bilden af den rusige, druckne, osnygge, af feta hustrur och en
hop smutsiga barnungar omgifne negern. Bonden kan vara trög
och loj, om du så vill, men ej till den grad, att han
åsidosätter sina egna intressen. Hans trädgårdar frodas, hans växter
knoppas och fälten ge rika skördar. Boningshuset är nybygdt
och behöfver ingen reparation; de inhägnade gårdarna äro alla
i godt skick.

Drag upp ridån! Betrakta honom sjelf och omgifningarna!

Han kommer ut ur sin hydda; han är en man med
mörkbrun hy i lifvets blomma, ren, snygg och anspråkslös. Enligt
landets bruk bär han en askfärgad drägt af bark väf, som
hopfästes öfver axlen och räcker ända ned till fötterna. Han ser
ut att vara en förnöjd, ja, till och med utomordentligt lycklig
menniska. Just nu faller en solstråle på hans ansigte, så att vi
bättre kunna urskilja dragen; många sekunder behöfvas ej innan
vi äro fullt öfvertygade om att det afspeglar en själ hvari
lyckan och fömöjsamheten bo.

Han ordnar något på sin drägt och går derefter att sätta
sig på sin vanliga plats nära ingången till yttre gården, i
skuggan af ett stort bananträd, som här utbreder sitt rika löfverk.

I förgrunden ligger midt för hans ögon trädgården, som
han betraktar med förnöjda blickar. Den är indelad i flere
land, mellan hvilka små gångar slingra sig. Här frodas
stora batater, jams, gröna ärter och välska bönor. Somliga
växter krypa längs marken, andra åter klänga upp vid stöd, såsom
åkerbönor, vicker och tomater. Vid trädgårdens utkanter ser
man bäfveroljeträd, tapiokaväxter, kaffebuskar och tobaksplantor.
På ömse sidor ligga små jordlappar med hirs, sesam och
sockerrör. Bakom boningshuset och gårdarna ligga vidsträckta
plantager af banan- och pisang-träd samt sädesfält, hvilket allt
förser sin egare med den hufvudsakliga födan. Han bereder häraf
så väl sitt vin som sitt kraftiga <i>pombé</i>. Här och der ser man
mellan banan-stammarna de skuggrika fikonträden, af hvilkas bark
han gör sina kläder. Bortom plantagerna har man lemnat en
temligen stor sträcka, hvilken utgör betesmarker för så väl hans
egna getter och nötkreatur som grannarnas.

Det är tydligt att denne man älskar hemlif och
tillbakadragenhet, ty han har omgifvit både sin egen hydda och dem
som bebos af hans familj med gårdar, hvilka åter omhägnas af
höga, starka rörstängsel. Låtom oss imellertid lemna egaren 
der han sitter försjunken i betraktandet af sin trädgård och stiga 
in för att sjelfva förvissa oss om huru han har det.

På yttre gården komma vi först in i en liten fyrkantig
hydda, helgad åt familjens genius, eller husets <i>muzimu</i>. Denne
genius synes ej vara särdeles anspråksfull eller sniken, att döma
af de otfer man hembär honom, ty de enklaste saker, såsom
snigelskal, små lerkulor och bitar af enträd, äro nog för att
tillfredsställa honom; en viss sammansättning af örter och ett
jemskodt, i marken nedstucket antilophorn äro äfven saker som
man brukar gifva åt denne ande.

Vi lemna yttre gården och begifva oss genom en sidogång
till den inre. Hvad som här först möter våra blickar är en
stor, kägelformig, vackert bygd hydda. Taket, som är temligen
stort, skjuter fram med sin list af rör på ömse sidor.

Hyddan ganska stor och hemtreflig. Genast vid vårt inträde
förefaller den oss något mörk, men ögat vänjer sig snart vid
skymningen, så att vi kunna urskilja föremålen. Hvad som först
ådrager sig vår uppmärksamhet är den mängd störar hvarmed
det inre är uppfyldt för att uppehålla taket. Allt sammans
förekom mig som en mörk håla i midten af en tät skog. Störarna
tjena imellertid äfven att vägleda egaren till hans skaffen, men
en nattlig inbrottstjuf eller inträngande främling skulle
ovilkorligen förvillas af deras antal. Störraderna bilda i sjelfva verket
särskilda gångar, genom hvilka hyddans invånare kunna vägleda
sig till hvilket ställe eller föremål de behaga.

Vi se äfven att hyddan är delad i två afdelningar, en
främre och en bakre. Skiljeväggen utgöres af upprättstående
rör, något åtskilda i midten, så att bonden utan att sjelf blifva
sedd kan se alla som inkomma.

I den bakre stå uppstälda utefter väggarna en mängd
sängstolar för bondens och hans familjs behof. Öfver ingången ser man
inne i hyddan åtskilliga trollmedel, åt hvilka bonden anförtror
skyddandet af hus och egodelar.

Några få möbler och husgerådssaker finnas, men de äro få
till antalet och af dålig beskaffenhet. Till de förra må
hänföras två tillyxade stolar och ett slags bord för infödingamas
bildspel; till de senare omkring ett halft dussin lerkrukor och några
få kärl af videgrenar och gräs. Något barktyg, ett par spjut,
en sköld, en trumma, en eller två skäror, ett par 
<img id="4377">Hyddor i östra central-Afrika.
1 och 2. Waugwana-lägerhyddor. 3. Unyamwezi-hydda. 4. Karagwe-hydda, Uddu.  5. Uganda-hydda. 6. Liten Ugago-<i>tembé</i>.</img>

kor, några knölpåkar och pipskaft samt ett tråg för beredande
af banan-vin, se der det öfriga af husets lösörebo.                      

Bakom bondens egen hydda ligga tvänne mindre af
anspråkslösare utseende och hvilka äfven omgifvas af gårdar. Vi
finna här familjens qvinliga medlemmar i fullt arbete. Några
äro sysselsatta med att knåda bananer för att utpressa saften,
hvilken, när den jäst, kallas <i>maramba</i> och har en mycket
angenäm smak, då den är väl beredd; andra särskilja örter, hvilka
skola användas i köttsoppor, till medicin eller signerier; andra
åter igen lägga ut tobaksblad till torkning, under det att de
gamla röka ur långa pipor och för de öfriga berätta
tilldragelser ur sitt lif.

Sådant är kopins lif i  hemmet.

Om skildringen ej träffar in på alla individer af hans klass,
får detta tillskrifvas lätja eller att någon olycka nyligen händt
dem. Största delen af wagandaerna hafva ymnig, god och
omvexlande föda, bo så beqvämt som deras behof fordra, äro nästan
alla gifta och säkra för fiender, så mycket man kan vara
det under en mäktig regent, hvilken till sitt förfogande eger
ofantliga härar af vapenföra och krigiska män. Likväl finnes
det en sak som felas i bondens lycka — han eger ej något
skydd mot sin herskare.

<h2><i>Mkungu</i>, eller höfdingen.</h2>

De som icke känna till Ugandas plägseder kunna lätt falla
på den tanken, att om en bonde i detta land lefver ett lif, som
synes så afundsvärdt, en mkungu af hög rang bör vara tusen
gånger lyckligare. För dessa läsares räkning vill jag meddela
följande skildring af nuvarande förste ministern, eller katekiron,
i Uganda. Hans egentliga namn, som nu är nästan bortglömdt,
var Magassa. Det kan vara lämpligt att här nämna att alla
wagandaer, från kejsaren ända ned till bonden, byta om namn,
allt efter som de stiga i allmänhetens ynnest. 

Vid samma tid som Mtesa efterträdde sin fader och lät
halshugga de förnämsta höfdingarna i Uganda såg man vid
hofvet en liflig, älskvärd och behaglig yngling, hvilken med det
största nit betjenade monarken och uppmärksammade hans
minsta önskningar. Han var son till en mtongoleh och hette
Magassa. Utom sina andra egenskaper egde han äfven fördelen af
ett par vackra ögon, hvita tänder och ett i allmänhet behagligt
utseende. Mtesa fattade tycke för yngligen och anförtrodde
honom uppsigten öfver den kejserliga tvätten, en hög 
förtroendepost i Uganda.

Då Mtesa blifvit man, var ynglingen Magassa det äfven,
ty denne var af ungefärligen samma ålder som sin herskare.
Magassa bevarade och utvecklade de goda egenskaper som först
hade ådragit honom monarkens uppmärksamhet och utnämndes
snart till befälhafvare öfver kejsarens lifvakt. En tvåpipig bössa,
krut, kulor och några knallhattar öfverlemnades till honom,
hvilket allt kom den unge Magassas hjerta att klappa högt af glädje.
Han var kanhända till och med stoltare öfver sin bössa än öfver
sin rang, ty oftast har befälhafvaren öfver lifvakten blott och
bart titeln att berömma sig af.

Sedan Magassa blifvit mtongoleh (öfverste), tillhörde det
hans tjenst, att hvilket ögonblick han derom erhöll
befallning afresa såsom sändebud i privata uppdrag till kejsardömets
olika delar. Den dag inträffade slutligen, då Magassa fick ett
sådant uppdrag.

Föreställ er en ung britisk subaltern, hvilken drottningen
särskildt utväljer och skickar såsom sitt sändebud i ett enskildt
uppdrag. Hur måste ej hans unga hjerta klappa, hans nerver
skälfva af förtjusning! Han tycker sig förakta jorden och höjer
hufvudet mot stjernorna! Och om en ung britisk officer
känner sig så lycklig öfver att bli vald af en konstitutionell
suverän, hvad måste icke då den känna som utses af en
envåldsherskare sådan som kejsaren af Uganda?

Han här knappt lemnat kejsaren med den stolta
befallningen ännu ljudande i sina öron förr än han tycker sitt hufvud
svälla, ja, nära att sprängas af svindlande berusning. Hans rygg,
som hittills varit böjd af slafvisk fruktan, blir plötsligt rak och
styf som skaftet på hans spjut. Ett visst drag af allvar har
efterträdt det milda småleende som förr spelade på hans
läppar, ty nu, då han reser i kejsarens ärenden, är han "kabaka",
kejsare. Om han ropar sina soldater, svara de honom med
ängslig ifver:

"Kabaka, se dina tjenare."

Ve de personer som förolämpade unge Magassa, då han
med sina krigare blifvit sänd till dem! Och ve den soldat som
under Magassas befäl bröt mot disciplinen eller blott förargade
honom, då han var stadd på resa i särskilda uppdrag!
Magassas spjut var hvasst och snabbt, hans händer alltid färdiga
att samla byte. Man märkte snart att den fattige Magassa
hade blifvit rik på slafvar, att hans namn blifvit stort och att 
han fått ett utomordentligt inflytande vid hofvet.                         

Utmärkelser belönade hans skicklighet och snabba
utförande af alla befallningar: kejsaren skänkte honom landsträckor,
slafvar och boskap i mängd, och utnämnde honom till mkungu
af andra rangen.

En sådan ande som Magassas kunde likväl ej länge känna
sig tillfredsstäld med detta, så mycket mer som han märkte att
många af dem som stodo öfver honom ej egde tiondedelen af
hans skicklighet och fintlighet och voro enfaldiga nog att anmärka
och söka förhindra en envåldsherskares nycker.

En dag hände det att Mtesa blef förolämpad af en mkungu
af högsta klassen vid namn Pokino. Kejsaren kastade ögonen
omkring sig för att upptäcka en man som vore lämplig att
efterträda denne: hans blick stannade på Magassas strålande
och behagliga anletsdrag, och hans val var genast gjordt.

"Kom hit, Magassa", utropade kejsaren, och den fulländade
hofmannen föll till hans fötter, då han hörde denna befallning.
"Skynda, Magassa", fortsatte Mtesa, "tag med dig soldater och
fråntag Pokino land och namn, ty gamle Pokino här glömt mig."

"<i>Tviyanzi, yanzi!</i>" utbrast Magassa rörd. "<i>Tviyanzi, yanzi,
yanzi!</i>" upprepade han med allt högre betoning och böjde ned
sitt ansigte mot jorden; derefter sprang han upp, fattade sitt
spjut, höll upp det i luften som om han tänkte genomborra
någon och ropade högt:

"På kejsarens befallning går jag att uppsluka Pokino.
Jag skall taga från honom land och namn, och Magassa skall
blifva Pokino. Kejsare, se din tjenare!"

Och åter föll han på knä, ropande sina tacksamma
"<i>tviyanzis</i>", och ödmjukade sig underdånigt i stoftet.

Uppvaktningen var snart slut. Magassa, som var ifrig att
få utbyta sitt eget namn mot Pokinos, slog på sin krigstrumma,
utvecklade sitt banér och mönstrade sina följeslagare. Likt den
grymme leoparden, kastade han sig derefter öfver den svagsynte
Pokino, beröfvade honom i hast lif, land och namn och satte
sig i besittning af hans rättigheter. Men den unge Pokino
syntes ej ens nöjd, sedan han erhållit den gamle Pokinos stora
egodelar och vidsträckta besittningar. Kort derefter fick han af
kejsaren befallning att äfven tillintetgöra Namujurilwa, Ugandas
Achilles, och Pokinos outsläckliga tröst efter makt och rikedomar
gjorde att Majwara, en minderårig son till denne store höfding,
öfverlemnades som slaf åt Njara af Unyanyembé. Jag friköpte
honom år 1871 och sände honom till Livingstone, hvilken den unge
Majwara troget tjenade ända till den store resandens död.

Genom Namujurilwas fall blef den unge Pokino herre öfver
hela Uddu, från Katonga-dalen till Alexandra-Nilen, ett område
som innefattar mer än 3,000 qvadratmil. Tjugu underhöfdingar
erkände honom som sin herre; han egde två stora hufvudstäder,
Namujurilwas, Masaka, och Pokinos, hundratals qvinliga
slafvar, tusentals nya sådana af bägge könen, boskap i
oändlighet, och var höfding öfver en befolkning som uppskattades till
ett antal af mer än 100,000. Hvilken förändring! Först
uppsyningsman öfver den kejserliga tvätten, och nu — herskare
öfver hela Uddu!

Pokino förde i hufvudstaden Masaka ett nästan furstligt
lif. Han hade "uppslukat" två stora höfdingars land, den gamle
Pokinos och den tappre Namujurilwas, och nu utgår af fråssaren
mat och sötma af den starke. Hans nästan furstliga hof är
öfverfullt af bönfallande och af personer som taga hans
välgörenhet i anspråk, af slafvar som begära bröd. Han utdelar med
frikostig hand förmånliga embeten och låter slagta boskap i
hundratal, tills man öfver hela Uganda talar om Pokinos alltid
öppna hand och goda hjerta. Genom denna beräknande
frikostighet försäkrade han sig om infödingarnas vänskap och om
kejsarens välvilja.

Är Pokino nöjd? Ännu icke, ty det fins ett embete som
Mtesa ytterligare kan gifva honom; på detta måste han likväl
vänta en tid.

Kejsaren får höra talas om att det någonstädes vester om
Gambaragara skall finnas ett land vid namn Usongora <footnote>Denna del af Pokinos historia berättades mig af honom sjelf,  Kitunzi,
Sambuzi och hans page.</footnote>, rikt på
stora boskapshjordar. Han befaller Pokino att bemäktiga sig
några af dessa. Genast höres Masakas stora krigstrumma kalla
till strid, och infödingarna från Alexandra-Nilens stränder,
Kokiplatåns sluttningar och sjöns stränder från Alexandra till
Katonga svara tusenfaldigt på detta upprop, ty det gäller att samla
byte, och när försummade väl en bonde från Uganda ett dylikt
tillfälle?

Då Pokino drager å stad, marker han att han står i
spetsen för en stor armé, ty andra höfdingar äro äfven 

representerade här genom truppafdelningar. Kitunzi, höfding öfver 
Katonga-dalen, här skickat Sambuzi; Mkwenda, Kangau och 
Kimbugwé hafva äfven sändt underhöfdingar med hundratals
krigare. Framför sin stora armé ser Pokino Gambaragaras
invånare draga sig tillbaka till sluttningen af sitt stora, snöbetäckta
berg; han följer dem så långt försigtigheten tillåtes och snart
utbreder sig för hans ögon i fjerran Usongoras böljande,
gräsrika platå, och ännu längre bort ser han en ofantlig sjö, hvilken
man säger honom vara Muta Nzigé.

Sedan han nedstigit utför det snöbetäckta bergets
sluttningar, marscherar han med otrolig hastighet mot Usongora,
bemäktigar sig en mängd stora boskapshjordar, trots de tappra
infödingarnas raseri, hopsamlar tusentals qvinnor och barn med
raka näsor och fina läppar och drifver dem alla mot Uganda.

Många svårigheter resa sig imellertid i hans väg.
Usongora-slätten är betäckt med salt och alkalier, hvilka, förtärda i
öfvermått, förorsaka mångens död; i dalarna uppspringa gyttjiga
källor och från toppama af kägelformiga kullar uppstiga en
sällsam rök och eld, under det sjelfva marken imellanåt tyckes
darra och ett besynnerligt, mullrande ljud höres.

Tusentals wanyoroer förena sig äfven med Gambaragaras
infödingar för att hindra Pokinos återtåg. De lägga sig i
bakhåll och oroa honom envist natt och dag. Men Pokino vet råd
för allt. Han trotsar de öfvernaturliga ljud som höras i detta
underbara Usongora och undviker genom klokhet och
skicklighet de snaror man utlagt för att fånga honom, När tillfälle
gifves, omringar han sjelf sina i bakhåll liggande fiender och
dödar dem, tills han slutligen uppnår Uganda och intågar i
hufvudstaden med ett byte af boskap och slafvar, som kan glädja
till och med ett kejserligt hjerta.

Mtesa utsätter en dag, då han vill mottaga Pokino och
hans krigare. Belöningar skola endast tilldelas de tappre, och
för att utmärka dem från de fege har man låtit brygga en
ofantlig qvantitet stark <i>pombé</i>.

Dagen är inne. Kejsaren sitter på sin tron, omgifven af
ovanlig prakt; bakom honom synes hans harem, på ömse sidor
höfdingarna efter rang och värdighet; musketörer, trumslagare
och musikanter stå tätt bredvid. Högt svaja de röda och hvita
fanor som kejsardömet antagit, och midt framför Mtesa äro
ölkrukorna ordnade.

Pokino stiger fram, nedfaller i stoftet och börjar berätta
om sina äfventyr och åtgöranden i Usongora. Hjeltarna från
det stora  plundringståget äro samlade och lyssna till hans ord.

Sedan han slutat sin berättelse, säger kejsaren kort:

"Drick,  om du vågar."

Pokino stiger upp, närmar sig krukorna, mottager slefven,
sticker den i <i>pombén</i> och vänder sig derefter till krigarna
som åtföljt honom och ropar högt:

"<i>Tekeh?</i>" (Är jag värdig. eller icke?")

"<i>Tekeh!</i>" ("Du är värdig!") svara alla med en mun.

Åter igen frågar han "<i>Tekeh?</i>" och åter får han samma
svar; "<i>Tekeh!</i>" ropas med ännu högre bifall än förut. Som
Pokino nu är funnen värdig, dricker han, yttrar sina tacksamma
<i>twiyanzis</i> till kejsaren och går bort för att lemna rum åt andra
som skola pröfvas. De som förklaras värdiga erhålla
belöningar, och de öfriga dömas till döden genom enhälligt utslag.

Kort tid derefter befans Myanja, katekiron, hafva gjort
sig skyldig till det öfvennodiga tilltaget att för sin egen del
hafva bemäktigat sig den vackraste af de qvinliga slafvarna utan
att beakta kejsarens rättighet att först utvälja sin del. Följden
blef att Myanja föll i onåd och kort derefter blef halshuggen.

Förste ministerns plats var nu ledig, och man bestämde
att Pokino skulle få den. Och sålunda hade den en gång ringe
Magassa nu i rang blifvit näst kejsaren och hans ärelystna
planer gått i fullbordan.

Han har nu dagligen sin plats på mattan vid herskarens
högra sida, kontrollerar allt och befaller äfven alla. När han
lemnar kejsaren, eskorteras han till sin boning af alla
höfdingarna, under det hög och låg ödmjukt helsa honom. Han får
utvälja de fömämsta qvinliga fångarna, då det är krig, och
erhåller sin andel af alla tyger, perlor, dryckesvaror och andra
gåfvor som hembäras till Mtesa, ty katekiro Pokino eller
Magassa är nu förste minister, statssekreterare och i rang närmast
kejsaren. Men hvad skall vidare hända honom?

En dag, då han besökte mig i min boning, tillät jag honom
undersöka mitt medikamentsförråd. Då jag förklarade den olika
nyttan af opium, utbrast han till min förvåning med en suck:

"Ack, det är just den medicin som jag skulle vilja ha.
Kan ni inte låta mig få litet deraf?"
<img id="4378">Rubaga, kejsar Mtesas nya hufvudstad.</img>



Stackars Magassa! Stackars  Pokino! Stackars katekiro! 
Han är redan på sin vakt, fastän han ännu är ung, i lifvets  
blomma och utrustad med mannaålderns hela kraft, ty hvilken
timme eller stund som helst kan "linans herre" vinka honom.

Jag lemnar åt någon annan resande att berätta om hans
möte med Kasuju, förste bödeln.

<h2><i>Kabaka</i>, eller kejsaren.</h2>

Ridån går upp, och man ser en kulle med stora
kägelformiga hyddor, hvilkas tak skymta fram öfver höga rörstaket,
mellan pisang- och banan-träds rika löfverk. På kullens sluttningar
synas jemna, breda alléer, som begränsas af rör-palissader; bakom
dessa ser man en mängd gråa hyddor, belysta af en brännande
sol och omgifna af skuggrika hindar. Alléerna äro uppfylda af i
pittoreska drägter klädda infödingar. Hvita kläder lysa här och
der i solskenet och bilda en stark kontrast mot de röda och
bruna. Folket beger sig upp till det kejserliga palatset på 
kullens spets, men som ingen ännu får tillträde, samla de sig omkring
portarna, utbyta morgonhelsningar och prata med hvarandra.

Plötsligt upphör sorlet af rösterna, och man hör det långt
utdragna, dånande ljudet af en puka, hvilket är ett tecken till
att monarken nu sitter på sin tron. Portarna öppnas, och en
mängd höfdingar, soldater, bönder och främlingar rusa om
hvarandra öfver åtta eller tio gårdar till audienssalen. I deras
bullersamma brådska se vi det första tecken till det krypande
slafveri som utmärker dem hvilka tjena despoter.

Följande scen tilldrager sig i en afskild del af ett större,
omkring 25 fot högt, 60 fot långt och 18 fot bredt halmtäckt
hus; boningens tak sluttar åt alla sidor.

Längst bort i audienssalen, belyst af den dager som
inströmmar genom den breda ingången, se vi en man, som är
klädd i en hvit drägt och en broderad, skarlakansröd jacka.
Han sitter på en tron och skyddas på ömse sidor af två
spjutbeväpnade soldater och två musketörer. Höfdingar och högt
uppsatta personer, som man nyss sett skynda genom portarna,
buga sig djupt för honom, några kyssa, enligt muselmanernas
bruk, in- och utsidan af hans högra hand, andra följa landets
ursprungliga sed och kasta sig ned i stoftet; de utsträcka sina
händer mot kejsaren, under det de knäböja, och ropa 
"Twiyanzi, yanzi", hvarefter samtliga, efter rang och värdighet, begifva sig
till sina respektive platser. Två långa rader sittande män
bildas sålunda längs de rörklädda väggama i audienssalen. Alla
vända sina ansigten mot rummets midtparti, hvilket blifvit
lemnadt tomt för främlingar, bönfallande och personer som infinna,
sig i affärer eller rättegångsangelägenheter.

Som äfven vi hafva pnvilegium att inträda, låtom oss
taga plats till höger, nära katekiron, hvarifrån vi kunna se och
studera monarken så mycket vi behaga.

Kejsaren ser ut att vara en ung man, mellan tjugufem och
tretiofem års ålder. Hans ansigte är fint, mildt och utan en
enda skrynkla, hufvudet är rakadt och betäckes af en fez, eller
turkisk hufvudbonad. De bara fötterna hvila på ett
leopardskinn, å hvars ena ända man ser en polerad, hvit elfenbensbet
och  ej långt derifrån ett par karmosinröda turkiska tofflor.

<img id="3163">Audiens-sal i palatset.</img>

Högra handens långa fingrar omsluta en arabisk kroksabel med
guldfäste; den venstra hvilar utsträckt öfver motsvarande knäet och
påminner om Thebe-konungen Rhamses' ställning. Det enda
egendomliga som skiljer kejsarens ansigte från de öfrigas är de
stora, glödande, oroliga ögonen, hvilka tyckas omfatta allt i en
enda blick. Ansigtsuttrycket skiftar imellertid oupphörligt och
dragen ega värdighet och kraft, till och med när de äro i hvila;

då vrede eller missnöje uppstår i hans själ, ser man läppama
sammanpressas, ögonen vidgas och pupillerna skjuta fram;
händerna darra konvulsiviskt och hofmännen börja frukta ett
våldsamt utbrott af raseri. Då vreden är öfver, tyckas ögonen
sammandragas och blifva mindre, munnen återtager sin vanliga
ställning och ett hjertligt skratt klingar snart genom salen.

Men tyst! Nu framträda omkring tio eller tolf personer
till rummets medelpunkt, kasta sig ned inför kejsaren och börja
genom en talman berätta honom något, hvilket han, besynnerligt
nog, ej tyckes åhöra.

Med tillhjelp af en tolk få vi veta att det är en
beskickning från den laglöse stråtröfvaren Mirambo, som fått veta att
Mtesa med all sannolikhet kommer att sända omkring 50,000
spjutbeväpnade soldater för att spåra upp honom; han här nu
skickat dessa män med försoningsgåfvor jemte en ödmjuk
förklaring att han ingalunda har någon anledning till strid med
Uganda. Gåfvorna upptagas och räknas. De utgöras af en mängd
tyger och messingstråd, omkring ett halft dussin större tallrikar
af europeiskt arbete, en stor kaffebricka af messing, en arabisk
dolk med silfverfäste och en skarlakansröd rock.

Mtesa har imellertid likgiltigt språkat med sina
höfdingar under det beskickningen tilltalat honom, men plötsligt fäster
han sina stora, glödande ögon på ambassaden och yttrar hastigt
och bestämdt:

"Helsa Mirambo från mig att jag ej behöfver hans
gåfvor, men att jag måste ha den mans hufvud som förra året
ihjälslog min höfding Singiri, då denne återvände från Zanzibar
till Uganda; hvarom ej, skall jag förfölja honom med flere
wagandaer än det finnes träd i landet. Gån!"

En annan grupp. kommer nu fram. En höfding är död
och man önskar veta hvem som skall efterträda honom; de
hafva tagit hans söner med sig, på det att kejsaren må göra
sitt val.

Mtesa småler och frågar sina höfdingar hvem som skall
blifva efterträdare. En föreslår Bugomba, en annan Taniziwa,
en tredje Kaseje och en fjärde Sempa. Höfdingama komma ej
riktigt öfver ens, och Mtesa frågar skämtsamt: "Nå, hvem skall
blifva höfding?" De flesta rösta på Taniziwa, som också blir
vald, hvarefter vi få åhöra den lyckliges tacksägelser och hans
afläggande af tro- och huldhetseden till kejsaren.
I samma ögonblick se vi en lång procession af gamla och
unga qvinnor, vid hvilkas åsyn Mtesa genast stiger upp; alla
öfriga följa hans exempel. Nyfikna att veta hvilka de äro, göra
vi förfrågningar och få snart höra att de äro afkomlingar af
Kamanya och Suna förmyndare öfver och medlemmar af den
kejserliga familjen. Dessa damer tyckas veta hvilken tid som är
lämpligast för deras besök och komma sent på uppvaktning,
liksom man påstår att europeiska damer, då de vilja ådraga sig
uppmärksamhet, gå sent till kyrkan.

Damerna närma sig mattan, och Mtesa helsar hvar och en
särskildt med ett vänligt ord. Sedan de intagit sina platser,
går han fram och sätter sig i deras knä och omfamnar den ena
efter den andra. Till belöning för dessa kejserliga artigheter
uppvakta de honom sedermera med lefvande fåglar, hvilka han
är tvungen att med egen hand mottaga och öfverlemna i förvar
till en af höfdingarna för att visa att de alle sammans hafva
hans ynnest. Säkerligen måste det finnas något godt hos denne
despotiske monark, då han kan nedlåta sig till en så stor
artighet och vänlighet mot qvinnor.

Kejsaren här imellertid på morgonen ådragit sig en
förkylning, och de uppmärksamma höfdingarna hafva märkt detta
lilla obehag. De framrusa nu till ett antal af sex eller sju och
falla på knä för att erbjuda Mtesa sina hufvudkläden, att dessa
måtte få tjenstgöra som näsduk.

Kejsaren lutar sig leende tillbaka i sin stol och säger:

"Åh, jag behöfver inte alla!"

"Så tag då min duk," säger en.

"Nej, tag min, kabaka; den är hvit och af fint mjukt
tyg", utbrister en annan.

Mtesa, som besegras af hvitheten och den mjuka väfnaden,
tager emot duken, begagnar den och återlemnar den till egaren
som rullar i hop den hårdt, liksom om han gerna skulle vilja
straffa orsaken till kejsarens obehag.

Hastigt höres någonstädes i salen ett harklande ljud såsom
från en person hvilken likaledes förkylt sig. Kejsaren
betraktar sin olyckskamrat, men höfdingarna utropa med vrede: "Ut
med dig, ut, fort!" De se stränga och bestämda ut, och ett
halft dussin "herrar af linan" fatta genast tag i den stackars
mannen och köra ut honom på ett ingalunda mildt sätt.

Efter detta lilla afbrott hör man tonerna af infödingarnas
harpa. Kejsaren har kallat till sig en af musikanterna och
befalt honom spela, och den fulländade artisten är ej sen att 
låta höra sig på sitt instrument. Under det vi lyssna till den
enformiga musiken, förskräckas alla genom ljudet af ett skott.
En mängd utrop höras och ett dussin höfdingar rusa ut för att
efterfråga orsaken men hafva redan blifvit förekomna af de
påpassliga och ifriga "herrarna af linan", hvilka hafva kastat
sina snaror omkring den skyldiges hals. Till hälften qväfvande
den olycklige, släpa de honom fram till kejsaren, hvars nerver
blifvit något oroade af det hastigt aflossade skottet. "Herrarna
af linan" berätta knäböjande att mannen släppt sin bössa i
marken under det han stod på vakt; deras ögon tyckas fråga:
"Hvad skola vi göra med honom?"

"Gif honom femtio käppslag," ropar kejsaren vred, och den
olycklige mannen släpas bort för att undergå ett straff som
kommer att göra honom lam för en hel månad.

Vi höra nu ett bölande af nötkreatur, af feta oxar och
mjölkkor, hvilka blifvit framförda på gården utanför
audienssalen. En man framträder, kastar sig på knä, uttalar sina
"<i>twiyanzis</i>" och säger att han medför en gåfva från
Mankorongo, konung af Usui.

"Hm! Gå ut och se på dem, katekiro," yttrar kejsaren.
"Låt min hofmästare Ka-uta få en oxe för att tillreda, gif så
höfdingarna hvar sin och lifvakten tio."

Då höfdingama höra Mtesas frikostighet, rusa de alla fram,
kasta sig i stoftet och ropa sina ifriga  "<i>twiyanzis.</i>"

Höfdingarna återtaga sina platser, sedan de sålunda utttyckt
sin tacksamhet, och fram träder en budbärare från
Victoria-Nilens stränder. Han berättar, till monarkens stora förvåning,
att en liten obetydlig prins nära Unyoro vid namn Namionju
har uppsagt Mtesa tro och lydnad och öppnat underhandlingar
med Kabba Rega, konung af Unyoro.

Då kejsaren hör budbärarens nyheter, brister han i
vredesmod och utropar med vidt uppspärrade ögon:

"Hvad, hafva alla mina undersåtar omkommit vid Nakamnga?
Har jag ingen höfding, inga soldater qvar, efter som Namionju
vågar handla på detta sätt?"

Höfdingarna springa alla upp såsom en man, rusa ut
framför ingången till audiens-salen, fatta sina spjut eller
käppar och bedja med hög röst kejsaren att han skall se och
räkna sina höfdingar. Med vilda, uttrycksfulla rörelser slunga
de sina spjut och öfriga vapen högt upp i luften, så att en
främling lätt skulle kunna föreställa sig att en revolution nyss
hade utbrutit. Kejsaren svarar dem endast lugnt: "Det
är bra," hvarefter höfdingarna lägga ifrån sig sina spjut och
återtaga sina platser.                                        

Mtesa kastar ögonen omkring sig och ger ett tecken åt
en till utseendet eldig, ung höfding vid namn Maoor-ugungu.
Denne skyndar ögonblickligen fram och utropar knäböjande:

"<i>Kabaka</i>, här är jag."

"Gå, Maoor-ugungu," säger kejsaren, "tag med dig fem
watongoleher och deras soldater, tillintetgör Namionju och
bemäktiga dig hans land."

Maoor-ugungus ögon blifva mera strålande än någonsin,
då han hör denna befallning, han uttalar en mängd <i>twiyanzis</i>,
springer hastigt upp, fattar ett par spjut och en sköld, intager
en heroisk ställning med all den ifver som bör utmärka en
sann krigets son och utropar med hög röst:

"Kejsare, se din tjenare! Kejsaren befaller, att Namionju
skall dö, och han skall det! Jag vill samla byte och
tillintetgöra hans land. <i>Twiyanzi-yanzi-yanzi</i>," och så vidare, <i>ad
infinitum</i>.

Kejsaren stiger upp. Trumslagaren Tori slår en långt
utdragen trumhvirfvel, och alla höfdingar, hofmän, pager,
rättsökande, budbärare och främlingar resa sig äfven. Kejsaren
yttrar ej ett ord vidare utan drager sig genom en sidodörr
tillbaka till de inre rummen, hvarefter audiensen är afslutad.

De som äro nyfikna och vilja veta mera om Mtesas lif
måste passera genom en mängd skarpsynta, afundsjukt vaksamma
vakter, pager och bödlar, hvilka trängas på gården utanför
audienssalen. Derifrån leder vägen in till de särskilda gårdarna.
Hvartill många af dessa egentligen tjena, torde vara svårt att
afgöra. De kunna visserligen vara bra, om man vill draga sig
tillbaka för att få vara i fred, men härtill inskränker sig också
deras nytta.

På en af dessa gårdar ser man ofta Mtesa exercera sina
amasoner eller leka soldat med sina qvinliga gunstlingar. Dessa
äro alla vackra, till färgen bruna, och hafva fina, jungfruliga
former. Hvad som mest anslår är den utomordentliga disciplin
som råder bland dem. De rädda och vaksamma blickar som
favoriterna allt som oftast kasta på sin herskare bevisa tydligt,
<img id="4379">Mtesas amason-garde.</img>


att ehuru de må vara honom tillgifna, de dock bevitnat andra 
än kärleksscener. Grannlagenheten och den hemliga slöja som 
hvilar öfver harem, dit ingen man objuden får inkomma,
förbjuder Mtesas vän att vidare utveckla ämnet.

På en annan gård kan man möjligen få se huru kejsaren
som bäst håller på att intaga en lätt middagsmåltid, bestående af
mogna bananer och sur mjölk, eller finner man honom pratande
med sina favorithustrur och barn. De sitta alla rundt omkring
honom och tyckas rätta uttrycket i sitt ansigte efter despotens
lynne. Stundom kan man äfven träffa på Mtesa i
skattkammaren, sysselsatt att i sällskap med någon favoritpage betrakta
de många olika gåfvor han erhållit af resande européer, turkar
och araber, eller håller han på att till sammans med sitt
allt-i-allom, Tori, göra ett utkast till någon ny promenad- eller
trossvagn, till ett skepp, en båt eller något annat som för
ögonblicket faller honom in.

<h2><i>Landet</i>.</h2>

Sedan vi genom dessa skildringar fått en föreställning om
bondens, höfdingens och règentens karaktär och lif, återstår oss
att betrakta landet och taga kännedom om dess utsläckning,
natur och utseende i allmänhet. Konturerna af det rike som
Mtesa beherskar kan man lättast angifva genom att likna
det samma vid en halfmåne. Största längden utgör omkring
300 geografiska mil; bredden omkr. 60 mil. Rikets hela ytinnehåll
beräknas till 30,000 qvadratmil, deri inbegripna öarna Sesse,
Lulamba, Bufwe, Sadzi, Lulamha, Damba, Lukomeh, Iramba,
Irwaji, Kiwa, Wema, Kibibi, Uziri, Wanzi, Uruma, Utamba,
Mwama, Ugeyeya, Usamu och Namungi. Om vi härtill räkna
Unyoro, Ukedi och Ankori, hvilka äro lydland under Mtesa och
betala honom skatt, ehuni något oregelbundet, tillkommer vidare
en yta af 40,000 qvadratmil, så att riket i sin hela
utsläckning utgör omkring 70,000 qvadratmil.

En beräkning öfver folkmängden skall jag äfven försöka
lemna. Läsaren bör dock ihågkomma att det endast är ett
utkast, der jag måst uppställa mina siffror med ledning af den
stora armé som ligger samlad vid Nakaranga, och med
kännedom om distriktens antal samt befolkningens täthet i de byar
som lågo i min väg.
<table or>
<i>Landslap och distrikt</i>                       <td r>Folkmängd
<td>Egentliga Uganda (från Eipon-fallen) till Katonga-floden      <td r>750,000
<td>Uddu.............................      <td r>100,000
<td>Bwera............................       <td r>30,000
<td>Koki.............................       <td r>70,000
<td>Usoga.............................     <td r>500,000
<td>Ukedi............................     <td r>150,000
<td>Unyoro...........................     <td r>500,000
<td>Usagara eller Ankori..............     <td r>200.000
<td>Karagwé...........................     <td r>150,000
<td>Usui..............................      <td r>80,000
<td>Uzongora, inbegvipna Ihangiro och Bumbireh......      <td r>200,000
<td>Sesse-ön..........................      <td r>20,000
<td>Uvuma.............................      <td r>15,000
<td>Öfriga öar........................      <td r>10,000
<td r>Summa <td r>2,775,000.
</table>
Denna folkmängd utgör omkring tretioåtta personer på
qvadratmilen öfver hela kejsardömet Uganda.

Landets alster äro af stor omvexling och skullie i Europa
vinna liflig afsättning. De bestå af elfenben, kaffe, gummi, harts
och myrra, lejon-, leopard-, utter- och getskinn<footnote>De hvita getterna i Usoga likna de berömda Angora-getterna och hafva
fint, silkeslent hår från 4 till 8 tum långt.</footnote>, oxhudar,
snöhvita apskinn och barktyg, de vackraste nötkreatur, får och
getter. Bland alster från växtnket märkas vidare: bananer,
pisanger, jams, batater, ärter, olika slag af bönor, meloner och
gurkor, växtmärg, maniok och tomater. I grannskapet af
hufvudstaden finner man dessutom hvete, ris, majs, sesam, hirs
och vicker.

Jordmånen omkring sjöns stränder från Usogas yttersta gräns
till Alexandra-Nilen är af en utomordentlig fruktbarhet.
Skogarna äro stora och täta. Bomullsträdet, tamarinden, teakträdet
och några af gummiträden uppnå ofantlig höjd, och några af de
sankare, obebodda delarna nära sjön utmärka sig särskildt genom
sin yppiga, frodiga och omvexlande vegetation.

De högländta trakterna, hvilka mestadels sakna träd och
äro beväxta med gräs, synas bäst passande till betesmarker;
pisang- och fikonträd blomstra dock på kullarnas toppar med
samma yppighet som nära sjön.

Bortom dessa vågformiga landsträckor och denna idylliska
natur som utmärker det inre af Usoga och Uganda finna vi
betesmarkerna upphöra. Landet har förlorat sin lindrigt 

vågformiga karaktär och företer i stället en mängd mångspetsiga,
branta och ojemna höjder. Om vi framtränga vidare, fortsättas
dessa höjder af ofantligt höga berg, hvilkas toppar man blott en
ovanligt klar dag kan urskilja med blotta ögat. Mellan dessa
stenmassor ligga mycket djupa dalar, från hvilkas inre man hör
det brusande dånet af forsande strömmar och vattenfall. På
bergens småningom sluttande sidor se vi ofantliga hvita,
glittrande klippstycken, hvilka till hälften äro inbäddade i grus.
Sedan de skildes från hufvudberget, hvilket så stolt höjer sin
majestätiska hjessa mot skyn, hafva de qvarblifvit på detta ställe.

Om vi fortsätta ännu längre, komma vi till en trakt der
landet tyckes hafva koncentrerat sig och hopat alla mindre berg
och kullar till en enda, jättelik massa, hvars höjd och storlek
komma alla de berg vi hitintills sett att förvandlas till dvergar.
Toppen är snöbetäckt och insvept i gråa moln.

Förändringen i landets utseende från Victoria-sjön till
Albert-sjön är så gradvis öfvergående, att man skulle kunna indela
detta hundra mil breda bälte i fem lika delar och klassificera
dem enligt de gränser jag ofvan antydt. Föreställom oss här
en jernväg, som förenade den ena sjön med den andra! Hvilka
ojemförliga taflor af mild, högtidlig skönhet, yppighet och 
fruktbarhet skulle ej då möta ögat!

Om vi tänka oss att vi afreste från den ofantliga
Victoria-sjön, skulle vi först inkomma i en stor djup skog, der de
sammanflätade trädgrenarna öfver våra hufvuden framkalla en evig
natt. Jättelika fikonträd, högresta sykomorer och omfångsrika
gummiträd trängas här om utrymmet; i deras skugga eger en
likadan täfling om herraväldet rum mellan anspråkslösare träd, buskar,
plantor, slingerväxter, krypväxter och palmer. Från denna region
skulle vi komma ut i fullt dagsljus och bländande solsken, se
ett fritt, vågformigt landskap, jemna, runda kullar, kägelformiga
klippbildningar och stycken af platåer, som genomskäras af stora
gräsrika ängar, af dalar uppfylda med myrstackar, hvilka
beskuggas af buskar. Få träd ses här, med undantag af några
tamarisker och en eller annan akasia. Då någon i vägen
liggande kulle passerades, skulle vi uppfånga en skymt af vackra,
gräsbeväxta höjder och sluttningar, af kullar, dalar, ängar och
slätter, allt omgjutet af en varm och fuktig atmosfär.

Ännu längre bort skulle vi finna en mängd vilda kullar,
stora, kala, afrundade, primitiva klippmassor af en gråblå färg,
hvilken meddelats dem af mossa och lafvar, eller skulle vi se
stora klippstycken, kastade om hvarandra som i en cyklopisk
stenhög, hvilken blifvit splittrad af de härjande elementen. Vid
klippornas fot ligga i tjocka lager qvartsbemängd gnejs och granit
samt jernhaltiga stenarter, hvilka till hälften qväfva någon liten
ström, som under ystert lopp sträfvar att uppnå den fria,
vackra dalen der nere för att sedan förena sig med den lugna
floden, hvars stränder äro kantade med bugande vass och
papyrussäf.

Sedermera skulle vi se huru dalarna småningom blifva
djupare och kullarna högre, tills vi hastigt och med bäfvan såge
framför oss ett berg, lika häpnadsväckande som Arnold-berget.
Med kullamas tilltagande höjd skulle vi äfven iakttaga
strömmars och bäckars hastiga lopp, hvilka från tusen riktningar
skynda till en gemensam mötesplats, den flod som för deras
vatten till Muta Nzigé.

Möjligtvis kunde vi äfven komma i närheten af bergens
konung, Gordon-Bennett-berget, hvars snöbetäckta topp höjer sig
bland molnen och som omgifves af otaliga höjder och åsar.
Framför detta oförlikneligt majestätiska berg skulle vi med
häpnad rygga tillbaka och erkänna vår egen litenhet. Sedan vi
aflägsnat oss från denne bergfurste, skulle vi en kort stund ila
fram öfver en brun, förtorkad platå och derefter hastigt stanna
vid branten af ett förfärligt, omkring 1,100 fot djupt bråddjup.
Långt nedanför i svalget slumrar den blå Muta Nzigé i sin
djupa bädd och i dess klara vatten afspegla sig platåns väggar.

<h2><i>Allmänna  anmärkningar.</i></h2>

Jag har ännu att tillägga några detaljer af intresse.
Läsaren, som i det föregående lärt känna Mtesa, då han uppträdt
såsom kejsare vid en allmän <i>burzah</i>, har ännu blott en
obestämd och sväfvande uppfattning af hans personlighet, och jag
vill derför tillägga följande anmärkningar.

Såsom jag redan nämnt, anslår Mtesa redan vid första
bekantskapen såsom en fängslande och särdeles älskvärd man.
För den resande som kommer hit i tanke att söka rädda denna
hedniska kontinent från hedendomens skärseld måste kejsaren
ovilkorligen framstå såsom den lämpligaste mannen att börja med.
Hans intelligens och själsgåfvor äro ovanliga, hans kärlek till de
hvita männen stor och hans gästfrihet efter allt utseende 
obegränsad. Om han blifvit uppfostrad i Europa, hade han utan   
tvifvel blifvit en utomordentlig menniska, men ammad i 
hedendomens sköte och omgifven endast af okunnighet och
vidskepelse, har han blifvit blott en ovanlig afrikan.

Huru smickrande det än må vara för mig att hafva haft
ärån omvända den hedniske kejsaren i Uganda till kristendomen,
kan jag dock icke dölja för mig sjelf det faktum, att han ännu
blott är omvänd till namnet och att det för verkets fortsättande
på allvar behöfves en tålig, ihärdig och nitisk missionär. Några
få månaders samtal om Kristus och hans gudomliga verk på
jorden hafva vissedigen gjort intryck på Mtesa men ej utplånat
allt det onda som tretiofem års villfarelser alstrat i hans sinne;
härtill fordras en verkligt from missionärs outtröttliga nit och
fadediga vaksamhet. Just derför att jag är medveten om
ofullständigheten af mitt arbete och känner Mtesas starka naturliga
benägenhet för det onda, har jag ej tvekat att beskrifva min
proselyts verkliga karaktär. Ett stort, försonande drag hos Mtesa,
ehuru det må vara grundadt på eget intresse, är hans beundran
för de hvita männen.

Då en resande först sätter foten i Uganda, tyckes hans
väg vara blomströdd. Helsningar och välkomstgåfvor vilja aldrig
taga slut, pager och hofmän knäböja och hans minsta önskan
blir genast uppfyld, ty att framställa en begäran till kejsaren är
att hedra honom, då det är han, som har makten att gifva.
Så länge främlingen ännu eger nyhetens behag och man icke
känner hans värde eller goda egenskaper, tyckes hans lif i
Uganda vara en enda lång solskensdag.

Under tiden hafva pager, härolder, budbärare och hofmän
bedömt honom hvar och en efter sin måttstock. De hafva
räknat hans talanger, noga iakttagit och antecknat hans kunskaper
och känna till punkt och pricka hvartill mannen duger och huru
mycket han är värd. Under hela tiden här han blifvit furstligt
undfägnad, och man här visat honom en artighet och ett
tillmötesgående som öfverträffat hans djedvaste förhoppningar.

Nu nalkas imellertid ett ögonblick, då han måste visa
uppmärksamhet tillbaka och uppfylla de löften som han under
tystnad gifvit derigenom att han med tacksamhet mottagit gåfvor
och ynnestbevis. Han blir helt förvånad, då man frågar honom,
om han kan göra krut, om han kan tillverka en bössa, gjuta
en kanon, bygga ett skepp eller uppföra ett stenhus. Om en
person blir prestvigd och denna hans nya värdighet utmärkes

genom en presterlig drägt och derigenom att han iakttager ett
stilla och ödmjukt uppförande, är hans bana dermed utstakad;
det tillhör honom sedermera endast att undervisa och predika.
En soldat deremot, bör icke han kunna tillverka en bössa, gjuta
en kanon, bygga ett skepp efcr ett hus o. s. v.?  Underrättar
han kejsaren om sin okunnighet i dessa saker, nå — då måste
han betala med annat mynt. Han har bössot med sig; dem
måste han afstå. Han har ur och värdefulla småsaker, såsom ett
blyertsstift af guld och några ringar; dem måste han likaledes skänka
bort. Han har vackra kläder, perlor, tyg och messingstråd, och
med allt går det på samma sätt. "Gif hit, gif hit", ropas från
alla håll, tills den stackars mannen är alldeles utfattig. Om
han ej visar sig lika frikostig som en "Speki" eller en
"Stamlee", hvilka hädanefter beständigt skola anföras till hans
förvirring och förlägenhet, uppfinner man snart andra medel att
beröfva honom hans öfverflödsartiklar. Han finner inom kort
att hans män blifvit trolösa och deserterat, dertill förledda genom
Mtesas skänker och de glödande beskrifningarna öfver dennes
frikostighet. Just då han är nära att anse sig som den
lyckligaste menniska i verlden, finner han sig plötsligt beröfvad
hälften eller trefjerdedelar af sin egendom. Om den resande
händelsevis nämner att han har några talanger, fordrar man att
han skall bevisa detta, och sedan han med förlust af tid och
tålamod förslösat flere dyrbara månader för att tillfredsställa de
lata wagandaerna, anse de detta ej vara nog utan beröfva honom
genom list ytterligare några bössor och andra artiklar.

Dylika utpressningar skulle endast en missionär kunna
undgå, ty Mtesa skulle anse honom rikligen ersätta alla gåfvor
blott derigenom att han lär och predikar. En sådan skulle i
sjelfva verket med tiden helt och hållet kunna leda kejsaren.
Mtesa skulle böja sig för honom med ett undergifvet barns
lydnad och blicka upp till honom med vördnad och tillgifvenhet.
Hans egensinniga, nyckfulla och flyktiga natur skulle blifva helt
och hållet förändrad, den skulle omgestaltas, så att han för en
europeisk resande fmmstode i en behaglig, ja, till och med i
älskvärd dager. Mtesa är den intressantaste man i Afrika och
väl värd våra innerligaste sympatier, och jag upprepar ännu en
gång att endast genom honom kan central-Afrika blifva
civiliseradt och omvändt till kristendomen.

Läsaren torde hafva iakttagit att jag benämnt Mtesa
"kejsare" af Uganda och ej konung, såsom mina företrädare Speke
och Grant. Jag här imellertid äfven i min korta skildring öfver
förste ministern omtalat att alla wagandaer, från kejsaren till
bonden, förändra sina titlar och namn allt efter som de stiga i
allmänhetens ynnest.

Före Sunas död var Mtesa <i>mlangira</i>, eller prins; när han,
såsom ännu ung, efterträdde sin fader, erhöll han titel af
<i>mukavya</i> eller <i>mkavya</i> (konung) af Uganda, men sedan han
utmärkt sig genom att besegra åtskilliga andra konungar och
sålunda vunnit kejserliga rättigheter, förändrades denna titel till
<i>kabaka</i> eller <i>kawaka</i> (kejsare). Uganda innefattar nämligen,
såsom jag redan nämnt, flere land utom det egentliga Uganda.

Jag hade icke reda på dessa särskilda utmärkelser eller
grader förr an jag en lång tid vistats vid hofvet. Titeln <i>mkama</i>
åter igen, sådan den förekommer i mkama Rumanika af Karagwé,
mkama Mankorongo af Usui, är liktydig med vice-konung eller
lydkonung, ehuru ordet egentligen borde öfversättas med "herre".
Då de artiga hofmännen kasta sig i stoftet inför kejsaren, bruka
de ofta tilltala honom under benämningen: "<i>Mkama ange</i>"
(min egen herre).

Mtesas barn kallas alla <i>ulangira</i> (prinsar). Under denna
titel tyckes ej finnas någon enda som betecknar ärftlighet med
undantag af <i>kopi</i> (bonde). Wakunguer och watongoleher äro
likaledes födda bönder och förblifva sålunda alltid bönder, om
de än innehafva rang af höfdingar, underhöfdingar, ståthållare,
underståthållare, generaler eller öfverstar. Då Mtesa i Nakaranga
utlofvade förste ministerns plats såsom belöning åt den som först
landsteg på Ingira-ön, frågade han sålunda sina församlade
höfdingar:

"Hvad är väl Pokino egentligen? Är han ej helt enkelt
en bonde?"

Folkets moraliska karaktär är långt underlägsen kejsarens.
Om ej denne funnes, skulle ingen främling våga beträda Uganda,
ty infödingarna respektera hvarken menniskolif eller menskliga
rättigheter. I sitt förhållande till hvarandra erkänna de endast
styrkans makt, och det vore ganska förlåtligt, om Mtesa
utöfvade till och med större myndighet än hvad han gör, ty detta
vilda folk behöfver styras med den nästan exempellösa
stränghet som Suna så grymt utöfvade. I allmänhet äro infödingarna
listiga, lögnaktiga, bedrägliga och tjufaktiga och synas hafva en
medfödd, oöfvervinnerlig lust att samla rikedomar genom våld,
mord och plundnng. Häri likna de för öfrigt nästan alla 
afrikanska stammar, ehuru de i list, förslagenhet och
plundringslystnad öfverträffa de öfriga. Den främling som med gästfrihet
blifvit mottagen af kejsaren och behandlad såsom <i>mgeni</i> (gäst)
kan imellertid med nästan fullkomlig säkerhet genomvandra hela
Uganda, tack vare infödingarnas fruktan för straff. Man
behöfver endast höra ordet <i>nganya</i> (byte) uttalas af en person med
någon maktställning för att med förvåning se deras lystnad efter rof.

Redan länge här man användt det sanna ordspråket: "Sådan
herre, sådan dräng", och lika gerna skulle man kunna säga:
"sådan konung, sådant folk". Höfdingarnas uppförande bevisar,
att detta är fallet åtminstone i Uganda, ty liksom kejsaren
antaga de ett despotiskt sätt och fordra att af sina underordnade
blifva betjenade med krypande slafviskhet och punktlighet.
Liksom Mtesa älska äfven höfdingarna pomp och ståt och
tillfredsställa sin fåfänga i detta fall så långt deras rang och medel
tillåta det.

Sålunda har kejsaren alltid omkring fyratio trumslagare,
tjugu pipare, tio guitarrspelare, åtskilliga qvacksalvare, clowns,
dvärgar och albinoer, en mängd springpojkar, pager, budbärare.
hofmän och åklagare, för att ej nämna en talrik lifvakt
och två fanbärare, hvilka alla åtfölja eller föregå honom hvart
han än begifver sig för att tillkännagifva hans makt och
värdighet. Höfdingarna hafva derför äfven sitt följe, sina fanbärare
och pager, och alla andra i proportion derefter ända ned till
bonden eller boskapsherden, som låter en liten slaf gå efter sig
för att bära sköld och spjut.

Till växten äro wagandaerna långa och smärta. Jag har
sett hundratals af dem som voro mer än 6 fot och 2 tum höga
och en som var 6 fot och 6 tum. Naturligtvis måste de infödda
wagandaerna till utseendet skilja sig från främlingar, slafvar och
deras afkomlingar, som blifvit införda från underkufvade land;
en mganda utmärker sig från dessa genom ett trefligare utseende
och behagligare anletsdrag. Detta senare kan imellertid måhända
tillskrifvas deras ovanliga förkärlek för renlighet, snygghet och
prydlighet, hvilka egenskaper karakterisera alla, från den
högste till den lägste. En naken eller oblyg menniska är en
ordentlig styggelse för alla medlemmar af Mtesas hof, och till och med
de fattigaste bönder rynka ögonbrynen och göra hånande miner
vid åsynen af fullkomlig nakenhet.

Det har förut blifvit nämndt att wagandaerna öfverträffa alla
andra afrikanska stammar i list och förslagenhet, men detta kan,
<img id="4380">Musik-instrumenter.
1. Kinauda.  2. Hvisselpipa från Ubujwe. 3. Karavan-vägvisarhorn.  4. Trumma från Uzimba. 5. En kopi's (bondes) flöjt. 6. Trumma från Uganda.
7. Guitarr från Usuga. 8. Stor krigstrumma från Uganda. 9.  Guitarr från Uganda. 10. En-strängad banjo (guitarr) från Unyamwezi.</img>

å andra sidan, betraktas såsom bevis på att de ega högre
intelligens. Att detta är fallet visar sig äfven genom åtskilligt
annat. Deras kläder äro omsorgsfullare gjorda, deras boningar
bättre och prydligare och deras spjut, efter hvad jag vågar påstå,
de fullkomligaste i Afrika. De utveckla en utomordentlig
skicklighet och färdighet vid handterandet af detta dödsbringande
vapen. Deras sköldar äro sådana, att de ovilkorligen skulle
ådraga sig uppmärksamhet i hvilket land som helst, och deras
kanoter öfverträffa alla andra vildars.

Wagandaerna bruka ofta göra ritningar på marken för att
förtydliga ofullkomliga muntliga framställningar, och jag har ofta
förvånat mig öfver den skicklighet och noggrannhet hvarmed
dessa grofva illustrationer utföras. Då wagandaerna för en sak
angifva ett första, andra och tredje bevis, hafva de en
besynnerlig sed att taga en käpp och bryta sender den i små delar.
Det första stycket af käppen lägges derefter med mycket
eftertryck i den lyssnandes hand, detta är första beviset; ett andra
stycke betecknar det andra, och vid det tredje lyfta de upp bägge
händerna med insidan vänd utåt liksom ville de säga: "Nu
har jag gifvit er mina skäl. och ni måste ovilkorligen förstå allt!"

Nästan alla de fömämsta af uppvaktningen vid hofvet kunna
skrifva arabisk stil. Kejsaren och många af höfdingarna kunna
både läsa och skrifva arabiska med största lätthet och begagna
sig ofta deraf, då de sända bud antingen till hvarandra eller
till främlingar, som bo långt bort. De materialier hvaraf de
härvid betjena sig utgöras af mycket fina, tunna skifvor af
bomullsträ. Mtesa eger flere tjog dylika, på hvilka han skrifvit sina
"visdomsböcker", såsom han kallar hågkomsterna från sina
samtal med europeiska resande. En eller annan dag torde kanske
någon nyfiken resande anse det vara mödan värdt att lemna oss
en öfversättning af dessa kejsarens anteckningar.

Infödingamas syn är utomordentligt skarp. Ofta se de med
blotta ögat till och med bättre än genom en sex guinéers
fält-kikare. Deras hörsel är äfven särdeles fin.

Det är i sanning underbart på huru många nyttiga sätt
den fyndige vilden i dessa trakter kan använda en enda växt.
Vi taga t. ex. banan-trädet. Vid första åsynen, och i en olärd
civiliserad menniskas ögon, tyckes det ej vara af annan nytta
än att bära frukt, ty stammen kan ej användas till bränsle och
bladen vissna snart och hafva ingen styrka. Om ej vilden
påpekade trädets olika nytta, tror jag att den civiliserade mannen
skulle anse det vara af ganska litet värde. Icke desto mindre
är det af utomordentlig nytta för Ugandas infödingar,

1.     Frukten utgör, omogen eller mogen, deras fönnämsta
föda. I förra fallet skala wagandaerna först sina bananer, insvepa
dem omsorgsfullt i några banan-löf, så att det hela får
formen af ett paket, slå litet vatten i en gryta och koka allt
sammans i ånga. Detta sätt att koka omogna bananer gör dem
mjöliga till utseendet och ger dem en särdeles god och
angenäm smak. Såsom mogna utgöra de en förträfflig dessert, och
om de ätas på morgonen före kaffet, kunna de, med några få
tillsatset vara nyttiga såsom ett ej obehagligt laxermedel.

Af den egentliga bananen finnas flere slag, hvilka man
åtskiljer genom olika namn, alldeles som en europeisk
trädgårdsmästare skiljer på olika slag af potatis. Somliga äro af
3 tums längd, med mörkgrönt skal och mycket närande. Andra
äro af 6 tums längd och till färgen ljusare; dessa anses som
de bästa. Ett tredje slag af dem åter, äfvenledes mycket omtyckta,
äro till formen korta och tjocka. Ännu ett annat, hvilket
igenkännes på en liten mörk fläck, har en något bitter smak och är
otjenligt till föda men användes till beredandet af vin, hvartill
det uteslutande lämpar sig.

2.     Frukten af sistnämnda slag förser infödingarna med
maramba, ett honungssött, cideraktigt vin, hvilket, tillblandadt
med litet hirs, äfven budar ett slags öl. Då det senare är jäst
och väl beredt, utgör det en stark dryck, hvaraf en fjerdedels
gallon är nog för att rusa; gamla supare, sådana som prins
Kaduma, kunna dock sätta i sig en hel gallon deraf utan att
synas mer än högst lindngt ankomna. En liten qvantitet
maramba, drucken i dagningen, fann jag vara ganska välgörande.

3.     Banan-bladen begagnas till taktäckning af hus, till
inhägnader och sängkläder. De nyttjas äfven för att skydda
mjölk-, vatten- och mjölkärl från dam och orenlighet, såsom
dukar på bord, der man lägger föda, i stället för tidnings- eller
omslagspapper omkring matvaror, såsom mogna bananer, smör,
kött, ägg och fisk m. m., hvarjemte de dagligen användas i alla
Kiganda-hushåll till påsar, då man kokar puddingar.

Den svala, djupa skugga bananträden skänka är väl känd.
Stammarna begagnas understundom till staket och 
inhägnader; de användas äfven ofta såsom rullar, då man flyttar
tunga block, eller för att till lands transportera kanoter från en
ort till en annan, då krigsrörelserna det fordra. Af märgen
eller det innersta af stammen göras svampar, hvilka man får
se i nästan alla badinrättningar. Ofta föredrager den late att
knåda sig en färsk svampkaka, för sin rengöring framför att gå
och tvätta sig i floden, sjön, dammen eller källan, eller göra sig
besvär med att hemta ett kärl med vatten.

Stammens fibrer begagnas till rep och äro lämpliga för
nästan alla de ändamål, då sådana äro af nöden. De fattigaste
bönderna göra äfven af stammen grofva men brukbara sköldar,
under det fiskarena vid sjön deraf skaffa sig stora solhattar.
Många andra bruk deraf kunde uppräknas, men ofvanstående är
tillräckligt för att visa att bananträdet, utom sin förträffliga
skugga, äfven förser bonden med: bröd, potatis, dessert, vin, öl,
medicin, hus och staket, sängkläder, tyg, grytor, borddukar,
omslagspapper, träd, snören, rep, svampar, bad, sköldar,
solhattar, ja, till och med kanoter — följaktligen med allt utom
kött och jern. Med ett banan-träd är bonden lycklig, fet och
välmående; utan det är han en uthungrad, missnöjd och eländig
stackare, som stundligen väntar sig döden.

<img id="4393"><i>Ngogo</i>-fisk,

10 tum lång, 3 tum hög, saknar fjäll, här hornlikt utdragna gällock samt två,
långa och tjocka trådar på öfverläppen, fyra på underläppen.
Funnen i Speke-bugten, Victoria-sjön.</img>

*
</chapter>
<chapter name="Sextonde kapitlet.">
<h1>Sextonde kapitlet.</h1>

<h2>Till Muta Nzigé och tillbaka till Uganda.</h2>

Damerna inom Mtesas familj. — Min sista afton med Mtesa. — På väg
till Muta Nzigé. — Sambuzi och jag förstå hvarandra. — Det hvita
Gambaraga-folket. — Krigsmusik. — Dystra förebud. — Panik. — Sambuzi tillkännagifver
sin afsigt att lemna mig. — Mtesa söker förmå mig återvända. — I Kafurro.

Den 29 Oktober anlände Mtesa och hans stora armé till den 
gamla hufvudstaden Ulagalla. Endast högst få förberedelser hade 
blifvit vidtagna för att helsa monarken välkommen från kriget,
med undantag af dem som blifvit gjorda af det kejserliga husets
qvinliga medlemmar, hvilka samlats i stort antal under anförande
af Nana Mazuri, kejsarens moder, en gammal vördig dam med
bestämdt, manhaftigt sätt och af ett häftigt och hämndlystet lynne.

Kejsaren visar sin moder stor aktning och omfamnade
hjertligt så väl henne som den gamle Sunas öfriga enkor, hvilka
blifvit ditförda för att möta och ära den hjeltemodige Sunas son,
såsom det tillkom deras vördnad för honom och deras bäfvan
för hans höghet och makt. Välkomsthelsningar och ömma
småleenden hörde till ordningen för dagen och åtföljdes af ett flitigt
drickande af maramba-vin och starkt öl; gevärssalut, slagtandet
af oxar och getter samt utbytandet af presenter afslöto dagen
för kejsarens återkomst till hufvudstaden.

Sedan jag låtit några dagar förgå, under hvilka kejsaren
behöfde hvila sig efter resan, började jag påminna honom om
ursprungliga anledningen till mitt besök och om hans löfte att
uppfylla min begäran. Han samtyckte till min afresa och tillät
mig sjelf utvälja dem af hans höfdingar som jag ville skulle
anföra den truppstyrka hvilken skulle vara expeditionen
behjelplig att undersöka landet mellan Muta Nzigé och Victoria-sjön.
Jag utvalde Sambuzi, en ung man af omkring tretio års ålder,
hvilken under knget med wavumaerna flere gånger gifvit prof på sin
tapperhet och sitt personliga mod och hvars rang och ställning 
tillförsäkrade mig en styrka som, om den anfördes väl, kunde
motstå en större armé än den som konungen öfver Unyoro,
hvilken låg i strid med Gordon pascha, gerna kunde sända
emot oss.

Mtesa erkände att jag gjort ett förståndigt val och lofvade
med en afrikans eller österländings vanliga öfverdrift att
Sambuzi skulle få medtaga 5,000 krigare, i hvilket beslut äfven alla
höfdingarna vid uppvaktningen instämde. Då jag af Mtesa
begärde att han högt och i allas närvaro skulle för Sambuzi
upprepa sina befallningar, kallade han höfdingen till sig. Denne
föll på knä och mottog af kejsaren följande order, uttalad med
hög och klar röst:  —

"Sambuzi, min gäst Stamlee heger sig till Muta Nzigé och
har bedt mig att du skall få föra wagandaerna till denna sjö.
Jag har bifallit denna hans begäran. Hör nu imellertid hvad
jag har att säga dig. Nästan alla hvita män som tagit mitt
folk till eskort ha beklagat sig öfver att wagandaerna beredt
dem stora ledsamheter. Låt mig ej höra detta om er. Jag
skall sända budbärare till Kabba Rega för att underrätta honom
om er afsigt och befalla honom ej oroa er. Gå nu och
mönstra alla dina män, hvarefter jag skall sända fyra underhöfdingar
med 1,000 man hvardera under sin mtongoleh för att bistå dig.
Utför hvad helst Stamlee råder eller anvisar dig att göra och
återvänd på inga vilkor till Uganda innan du till punkt och
pricka uträttat mina befallningar. Om du återkommer utan bref
från Stamlee, hvilket berättigar dig att lemna honom, trotsar du
min vrede. Jag har slutat."

"Tack, tack, tack, o tack, min herskare!" svamde Sambuzi,
i det han gned sitt ansigte mot jorden.

Derefter steg han upp, fattade sina spjut och utropade, i
det han höjde dem i luften:

"Jag går att på kejsarens befallning föra Stamlee till Muta
Nzigé. Jag skall ledsaga Stamlee genom hjertat af Unyoro till
sjön. Vi skola bygga en stark <i>boma</i> och qvarstanna tills Stamlee
slutat sitt arbete. Hvem skall väl sätta sig mot mig? Min
trumma skall i dag ljuda till mönstnng, och jag skall samla
alla unga män från Katonga-dalen under min fana! Då
wanyoroerna se Sambuzis banér, skola de alla fly och lemna mig vägen
öppen, ty det är kabakan som sändt mig och Sambuzi kommer
i kabakans namn! Tack, tack, o mycken tack, min herskare; min
egen käre herskare!"

Aftonen före min afresa anbragtes under samtal med 
kejsaren, som tycktes vara riktigt ledsen att den stund kommit, då
vi ovilkorligen måste säga hvarandra farväl. Hufvudämnet för
vårt samtal var den kristna kyrka som man nyss hade börjat
uppföra och i hvilken ceremonierna skulle förrättas af Dallington,
sådana han fått lära dem af universitetsmissionen på Zanzibar,
tills en värdigare komme att intaga hans plats.

Vi genomgingo till sammans den kristna trons grunder, och
Mtesa upprepade på min begäran så mycket han visste om de
fördelar som kunde vinnas genom antagandet af den kristna läran
och om dess öfverlägsenhet i jemförelse med den muhammedanska,
i hvilken han först hade blifvit undervisad. Genom sina
anmärkningar visade Mtesa att han hade ett synnerligen godt minne
och att han var temligen väl hemma i sina trosartiklar. Vi
skildes sent på aftonen, i det jag allvadigt besvor honom att
hålla fast vid den nya tron och i bönen taga sin tillflykt till
Gud för att erhålla styrka att motstå alla frestelser till
öfverträdande af de bud som stå skrifna i bibeln.

Tidigt följande morgon sände mig min tillgifne proselyt en
mängd gåfvor såsom bevis på sin högaktning. De utgjordes af
fyra sköldar, sexton spjut, tolf knifvar, tio yxor, sex
promenadkäppar, tolf vackert beredda skinn och fällar af vilda djur,
20 skålp. myrra, fyra hvita apskinn, tio oxar, sexton getter,
bananer, öl och vin. Dessutom erhöll jag en eskort af hundra
krigare, hvilka skulle begifva sig sjövägen till Dumo.

Till vår gemensamme vän Lukongeh, konung af Ukerewé,
sände han på min begäran fyra stora elfenbenständer, en ung
behaglig qvinna på femton år, hvilken väl kunde passa till
gemål åt en konung, i synnerhet som hon tillhörde den vackra
Gambaragara-stammen, 20 skålp. vacker ståltråd, sex hvita
apskinn och en stor kanot, som kunde bära femtio man.

Till min vän konungen öfver Komeh-ön och sjöstranden
vid Uzinja sände han alldeles likadana gåfvor och utdelade
dessutom oxar bland denne konungs sändebud, hvilka jag hade låtit
ditkomma för att mottaga presenterna.

Sjelf skickade jag till min gode vän Lukongeh en bal
sorterade tyger, två rullar messingstråd, 60 skålp. vackra perlor
och två drägter af blå och röd flanell samt en plysmatta.

Lycklig öfver att allting hade gått bra trots det förtretliga
oundgängliga uppskofvet och att jag varit i stånd att göra mera
än uppfylla mina löften till konungarna af Ukerewé och Komeh,
<img id="4381">Verktyg och vapen i Central-Afrika.

1. Spjut från östra Manyema. 2. Urundi, Karagwé- och  Uhha-spjut.    3. Unyoro-skÖld. 4. Uregga-knif. 5. Rua-knif. 6. Uvuma- och Usoga-knif.
7. Manyema-knif. 8. Uregga-knif. 9. Uganda-knif. 10. Ukorewé-knif. 11. Klubbor och promenadkäppar. 12. Vanligt Unyamwezi-spjut.
13. Uregga-spjut.  14. Uganda-<i>macheté</i>. 15. Manyema-sköld. 16.   Uhyeya-yxa. 17. Uganda-sköld. 18. Unyamwezi-yxa.
19. Usongora- och  Bumbireh-sköld. 20. Usongora- eller Bambireh-<i>macheté</i>. 2l. Manyema-spjut. 22. Uganda-spjut.</img>

afreste jag min Ntewi med tjugu stora kanoter, fulla af
Uganda-krigare, fem dylika för min egen, enskilda eskort, fyra som skulle
hemföra beskickningarna från Ukerewé och Komeh och elfva
hvarmed vi sjövägen skulle sätta oss i förbindelse med
Unyanyembé via Kagehyi, hvilket äfvenledes var min plan.

Samma dag som jag afœste från Ntewi förde Sambuzi
landvägen tusen man från Ulagalla till vår mötesplats vid
Katonga-floden, hvarest han skulle förena sig med expeditionen från
Dumo och de fyra underhöfdingarna Sekajugu, Mkoma, Kurji
och Ngezi.

Vi som foro öfver sjön blefvo gästfritt mottagna i Nakavija
af Mtesas storamiral, Gabunga, och af Jumba, vice-amiral i
Unjaku, och undfägnades med oxkött, batater, mjölk, vin, öl,
bananer och tomater.

I Ujaju ersatte jag båten <i>Livingstone</i> med en ny och
lättgående kanot, som äfven erhöll namnet <i>Livingstone</i> och hvilken
jag ämnade medföra till Muta Nzigé för att vara <i>Lady Alice</i>
behjelplig, då vi skulle undersöka sjön.

Efter fyra dagars resa längs kusten anlände vi till Dumo
och helsade expeditionen efter en frånvaro af tre månader och
fem dagar. Frank Pocock hade under hela tiden njutit af en
förträfflig helsa och soldaterna visade genom sitt välmående
utseende att de hade lefvat på det bästa som fans i Uddu och
att kejsarens befallningar med afseende på dem ingalunda hade
blifvit försummade. Hela tiden hade de blifvit underhållna
fullkomligt fritt. Jag ville derför ej sända Uganda-eskorten tillbaka
till kejsaren utan att medföra något bevis på min tacksamhet
och bestämde mig följaktligen för en present af fyra balar tyg
och 140 skålp. utvalda perlor, förutom åtskilliga andra gåfvor.

Några få dagar voro tillräckliga för den nödiga
omlastningen och göra i ordning båten, hvilken redan tjenstgjort träget
i nio månader på Victoria-sjön och nu landvägen skulle öfverföras
till Muta Nzigé.

Kanoten <i>Livingstone</i> togs äfven sönder, så att man med
större lätthet skulle kunna bära den under resan. Denna kanot
var 23 fot lång, 34 tum bred och 2 fot djup och bygd af fyra
långa plankor och ett kölstycke, hvilka sammansytts med
vassfibrer. Allt sammans tillika med tofterna och bogstycket bildade
sju lätta mansbördor.

På sjunde dagen efter min återkomst till Dumo började vi
vår marsch till den gemensamma mötesplatsen vid Katonga-floden.
Vi gingo genom Uddu i n. n.-vestlig riktning till dess vi
uppnådde Kyogia-floden, hvarefter vi följde loppet af denna Katongas
biflod till Kikoma, då vi öfvergingo floden och inträdde i landet
Bwera, som ligger parallelt med Uddu och sträcker sig från
Koki, vester om Uddu, lika långt som Katonga-floden.

I Kikoma voro vi tvungna att göra halt tills Sambuzi blifvit
underrättad om vår ankomst och vi från honom hunnit erhålla
vägvisare, som kunde ledsaga oss till den gemensamma mötesplatsen.

Imellertid tog jag tiden i akt och böljade jaga villebråd
för att förstärka expeditionens matförråd. Under de fem dagar
som vi qvarstannade här var jag nog lycklig att fälla femtiosju
antiloper, två zebror och en vattenbock. I denna vilda trakt
finnes en oerhörd massa villebråd, och den trygghet för menniskor
detta ständigt har här — en följd af de många lejon och
leoparder som äfven lära uppehålla sig här och grannskapet af
plundrare från det fiendtliga landet Ankori — var förnämsta
orsaken till min stora framgång. Första dagen jag begaf mig
ut hade jag inom några få minuter skjutit fem vackra djur,
hvilket förvånade ej allenast de wagandaer som tillhörde Mtesas
lifvakt utan äfven mig sjelf.

Yi hörde att lejon skulle förekomma mycket talrikt i
grannskape† af Kikoma, men ehuru jag trängde långt in i
vildmarken vester om Kikoma, såg jag aldrig det ringaste spår
hvarken af lejon eller leoparder.

Vägvisarnas ankomst från "general" Sambuzi afbröt vår hvila,
och vi fortsatte nu vår marsch. Följande dag uppnådde vi
Katonga-floden, eller kanske snarare Katonga-lagunen, ty med
bästa vilja kunde jag ej upptäcka något rinnande vatten.
Katongas flodbädd är omkring en half mil bred, alldeles uppfyld
af spjutgräs och papyrussäf och har stillastående vatten på ett
djup af 3 till 4, ja, på somliga ställen till och med 7 fot.

Öfvergången af Katonga upptog en hel dag och försiggick
medelst <i>Lady Alice</i>, som vi framdrefvo genom den tjocka vassen.
Vid Ruwewa, på Katongas norra strand, förorsakade oss
Sambuzis dröjsmål ytterligare ett uppskof på fem dagar, hvilket
svårt pröfvade mitt tålamod och föga öfverensstämde hvarken
med mina egna förhoppningar eller Mtesas instruktioner. Som
vi imellertid hade kommit så pass långt i vårt företag och visste
att vi ovilkorligen måste invänta Sambuzi, fingo vi trösta oss
dermed att "hvad man ej kan hjelpa måste man uthärda", ehuru
jag  i mitt hjerta förbannade den långsamme generalen. 
Landskapet mellan Dumo och Katonga-floden här att uppvisa höga,
jemna och rundade bergåsar, hvilka skiljas af stora, gräsrika 
dalar, uppfylda med myrstackar och sparsamt prydda med
buskväxter. Det är en vacker, idyllisk trakt och särdeles lämplig
till betesmarker. I saknad af tillräcklig befolkning är den ett
berömdt tillhåll för det ädlaste villebråd, som är så utan alla
misstankar, att man helt lätt kan fälla det med ett någorlunda
godt gevär. I de obebodda delarna af landet äro få träd
synliga, med undantag af de skrofliga Euphorbierna.

Som man lätt kan föreställa sig af denna skildring
erbjudas här många utsigter af vidsträckta, vågformiga landsträckor
med gräsbeväxta kullar och dalar, hvilka följa regelbundet på
hvarandra.

Vi njöto alla af en ovanligt god helsa under vår färd i
detta land och förestälde oss nästan att de fria, öppna utsigter
vi njöto af från alla sidor i betydlig mån bidrogo till detta
vårt välbefinnande. Säkert är att blodet flöt snabbare, att ögonen
strålade med högre glans och att vi andades lättare, då vi stodo
på någon af dessa höga, gräsbevuxna bergåsar och gjorde en
jemförelse mellan detta land och andra som vi tillförene sett och
der likväl feber och frossa ej förekommo så allmänt.

Att beskrifva Uddu och Bwera i detalj skulle blifva en
ledsam uppgift, ty konturerna äro temligen enahanda både hvad
beträffar berg och dalar, höjder och sluttningar, åsar och
sänkningar. Betraktadt i sin helhet från någon höjd, företer
imellertid landskapet en verkligt härlig och storartad anblick.

Jag iakttog att wagandaerna vanligen bygga sina hyddor
på bergåsarna och kullarnas toppar, under det de sankare
delarna, såsom lämpligare till betesmarker, uppsökas af de
kringströfvande Uhuma-herdarna.

På sjette dagen efter vår ankomst till Buwewa, i distriktet
Kahwangau, marscherade vi vidare till Laugurwe och mötte der
— såsom kurirer hade inberättat — general Sambuzi med
ett tusen man. Vi slogo läger omkring en half mil från
generalen och innehade en hel by, der det var godt om lifsmedel.
Sambuzis styrka låg i byarna norr om oss.

På aftonen gjorde jag mig i ordning att aflägga ett
besök hos generalen, ty klokheten och en viss aning sade mig
att bästa medlet att uppnå målet i fråga vore att sätta den
möjligast största uppmärksamhet gent emot denne afrikanske
generals försummelser och att visa honom all möjlig artighet.

Under kriget med Uvuma, då jag var en ständig och ärad
medlem af kejsarens morgonaudiens, hade Sambuzi med sin trupp
innehaft den mark som låg bakom högqvarteret. Höfdingen
hade på allt sätt sökt tillvinna sig min vänskap, hvilket var
ett af skälen hvarför jag utvalde just honom och föreslog honom
inför Mtesa. Då jag nu såg honom, fann jag imellertid att hans
uppförande blott var en öfverdrifven efterhärmning af kejsarens,
hvaremot han saknade dennes välvilja och artighet.

Då jag inträdde på gården, som blifvit iordningstäld så,
att den på allt sätt skulle höja hans värdighet, så vida man
kan säga att stort utrymme ger ökad värdighet, märkte jag att
generalen, som var omgifven af sina underlydande, reste sig men
stelt bibehöll denna ställning ända tills jag fattade hans hand,
då han yttrade någonting liknande en helsning såsom svar på min.

Detta sätt var ej olikt hvad jag i mina tankar hade
förutsett skulle blifva följden af hans befordran; ehuru jag sålunda
var förberedd, måste jag erkänna att jag blef nedslagen och
äfven smått förargad. Jag frågade honom, om någonting hade
gått på tok. Han svarade:

"Nej, ingenting har gått på tok."

"Hvarför är ni då så stel mot er vän?" frågade jag. "Är
ni missnöjd med att nödgas åtfölja mig till Muta Nzigé? I sådant
fall, och om ni är ledsen öfver att man utvalt er, kan jag nog
få en annan i ert ställe."

"Om jag tycker om färden eller ej, förändrar ingenting i
kabakans befallning," svarade han. "Jag här fått order att föra
er till Muta Nzigé, och jag skall föra er dit. Jag är ej ett
barn utan en man, och mitt namn är väl kändt i Unyoro, ty
wanyoroerna och wasongoraerna ha känt att mitt spjut är hvasst,
och det är ej troligt att de skola drifva mig tillbaka innan jag
ledsagat er till sjön. Jag står nu i kabakans ställe, ty jag
representerar honom här, och armén är under mitt befäl.
Sambuzi, som var er vän i Uvuma, här nu blifvit Sambuzi
generalen. Ni förstår mig?"

"Fullkomligt," svarade jag. "Jag har några få ord att
säga er till svar, hvarefter ni skall förstå mig lika väl som jag
förstår er. Jag önskar begifva mig till sjön Muta Nzigé.
Under den tid ni för mig dit och så länge ni noga iakttager
kejsarens befallningar skall jag visa er lika mycken vördnad och
aktning som om ni vore kejsaren sjelf; dessutom skall ni erhålla
en så rik belöning, att sjelfve katekiron i Uganda skall komma
att afundas er. Med ert sätt att marschera och slå läger har
jag ingenting att göra så länge vi äro i Uganda, men då vi 
komma in i Unyoro, skulle jag som en vän vilja råda er, att
alldenstund vi inträda i landet mot folkets vilja, ni håller hären
till sammans, uppslår endast ett läger och söker bibehålla goda
ställningar och om någon fara hotar oss, ej handlar på egen
hand utan inhemtar råd af andra, som kunna och vilja gifva
dylika. Detta är allt."

"Det är bra," sade han, "vi förstå hvarandra nu. Vi skola
marschera långsamt tills vi uppnå gränsen, så att de andra
höfdingarna må ha tid att hinna upp oss, och sedan skall ni sjelf
få döma huruvida wagandaerna kunna marschera eller ej."

Om jag betraktade Sambuzis uppförande efter europeisk
måttstock, kunde jag egentligen ej klandra honom derför, att
han antog ett värdigt sätt, och det var endast genom att
sålunda jemföra förhållandena med liknande i Europa som jag
var i stånd att hysa öfverseende med och förlåta hvad jag eljest
skulle hafva kallat ett groft uppförande å Sambuzis sida.
Sambuzis trupp skulle väl blifva tjugu gånger starkare till antalet
än min, och det var endast med hans tillhjelp jag kunde hoppas
passera genom Unyoro. Försigtigheten bjöd mig att ej låta falskt
högmod uppresa sig som ett hinder för företagets framgång och
fullbordan, och jag beslöt att lyssna till detta råd.

Vår resa till Kawanga vid Ugandas gräns gick längs norra
stranden af Katonga genom ett öppet, vågformigt landskap, som
ofta genomskars af vattendrag, hvilka förstärka Katonga. Dessa
vattendrag benämnas visserligen floder, men hafva ej någon
rinnande ström utan bilda flodlika kärr, hvilka äro uppfylda af
spjutgräs och papyrussäf, alldeles som Katonga-floden sjelf.
Omkring tio mil norr eller söder om denna flod höjer sig landet
plötsligt, hvarjemte en mängd strömmar med klart, sött vatten
här hafva sina källor; de rinna alla ned mot Katonga-dalen och
förena sig under vägen dit med stora, breda, flodlika träsk,
hvilka uttömma sitt gyttjiga vatten i den stora lagunlika
Katonga-floden. Vid Wakassis utlopp i Katonga utvisade kokpunkten
en höjd öfver hafvet af 4,111 fot, således blott 18 fot högre än
Ripon-fallen! Floden bibehåller denna karaktär ända tills den
uppnått foten af en låg kulle, som skiljer Muta Nzigés
tilllopp från Victoria-sjöns. Denna kulles topp ligger ej mer än
250 fot ofvanför Katongas flodbädd och afståndet mellan östra
och vestra delen af dess fot utgör ej mer än två mil; likväl
kröker sig längs den östra sidan Katongas flodbädd från nordvest,
och längs den vestra framstörtar Rusango från Lawson-berget och
tager riktningen mot söder till Muta Nzigé.

Om vi undantaga trakten omkring Katonga-floden, ser man
knappt en qvadratmil jemn mark. Vårt öga hvilade beständigt
på gräsbevuxna dalsänkningar, sluttningar och bergåsar, och
utsigten begränsades hvarje dag af en mängd blåaktiga kullar,
hvilka, då vi kommo längre åt vester, antogo storleken af berg.

Då Sambuzis hela styrka hade samlat sig i Kawanga,
utgjordes vår armé af följande antal stridbara män:

<table oc>
<td>Expeditionen för <i>Daily Telegraph</i> och <i>New York Herald</i>    <td r>180
<td>Sambuzi, general  .....................  <td r>1,000
<td>Mkoma,   öfverste......................    <td r>250
<td>Ngezi, öfverste........................    <td r>250
<td>Sekajugu, öfverste.....................    <td r>450
<td>Mrowla, kapten........................     <td r>100
<td>Kurji, kapten ........................      <td r>40
<td 2r>2,270
<td>Män, tillhörande Mtesas lifvakt under Sabadu   .....      <td r>20
<td 2 r><b>Summa.</b> <td r>2,290.
</table>

Denna lilla armé åtföljdes af omknng 500 qvinnor och
barn, så att totalsumman egentligen utgjorde 2,790 själar.

Under öfverste Sekajugu stodo bland andra fyra män från
Gambaragara, hvilka hade en märkvärdigt ljus hy, som närmade
sig mörka européers. De skilde sig i sätt och klädedrägt helt
och hållet från wagandaerna, hade egna kor och tycktes lefva
uteslutande af mjölk. Så väl genom sin ovanliga hy som sina
egendomliga och regelbundna anletsdrag väckte dessa menniskor
i hög grad min nyfikenhet. Jag hade sett en och annan
representant af denna stam vid Mtesas hof men fick ej då såsom nu
tillfälle att göra mig närmare underrättad om dem. Jag
nedskrifver här hvad jag i detta hänseende fick veta dels af dem sjelfva
och dels af öfverste Sekajugu, som hade bättre reda på saken
än de öfriga wagandaerna.

Dessa menniskor med den ovanligt ljusa hyn och de
regelbundna anletsdragen voro infödingar från Gambaragara — ett
land som ligger mellan Usongora och Unyoro. Gambaragara
innefattar alla de områden som närmast omgifva foten af det
höga Gordon Bennett-berget, hvars topp ofta är betäckt med
snö. På resan genom Unyoro uppfångade vi en skymt af detta

<img>Genom Unyoro; Gordon Bennett-berget i bakgrunden.</img>


höga berg, hvilket ligger i Unyoro nordvest om vestra Benga;    
afståndet var imellertid för stort, att jag riktigt skulle kunna
beskrifva berget. Det tycktes vara en ofantlig,  något afrundad,
kägelformig massa af omkring 14 eller  15,000 fots höjd.

Enligt Sekajugus berättelse, höjer sig berget i en mängd
afsatser på en jemn slätt; talrika vattenfall nedstörta utför dess
branta sluttningar, och man behöfver vanligen två dagar för att
uppstiga till den högsta spetsen. Konungen, Ny-ika, brukar under
krigstider tillika med sina förnämsta höfdingar och deras familjer
uppehålla sig på den högsta delen af berget, hvilket ryktet säger
skall vara någonting likt en slocknad krater. Man beskref den
för mig såsom en af höga klippväggar omgifven håla med en liten
rund sjö, från hvars midt en hög pelarformig klippa höjer sig.
Der är mycket kallt och snö faller ofta. Hela berget ända
upp till toppen är tätt befolkadt, men ehuru många och mäktiga
till antalet, äro infödingarna, hvad beträffar mod och skicklighet,
i krig vida underlägsna wagandaerna, hvilka bruka tala om huru
detta folk föredrager att taga sin tillflykt till hålor eller
topparna af nästan otillgängliga klippor hellre än att inlåta sig i
en ärlig strid på öppna fältet.

Ehuru de sålunda troligen äro underlägsna wagandaerna i
mod, måste de likväl en gång hafva utmärkt sig i krig, eljest
kan jag ej förklara huru Usungoras tappra och krigiska folk
kunnat blifva Ny-ikas, konungens af Gambaragara, undersåtar.

Denne konung är egare af flere byar på olika delar af
berget och tyckes flytta från den ena till den andra allt efter
som hans talrika boskapshjordar förtära betet. Som mjölk utgör
dessa menniskors hufvudsakliga föda, är det antagligt att boskap
förekommer i ofantlig myckenhet i Gambaragara och Usongora.
Katekiron i Uganda säges på sitt stora plundringståg till denna
trakt hafva samlat boskap till ett antal af 50,000. General
Sambuzi åtföljde honom på detta ryktbara tåg och här ofta på
lediga stunder roat mig med lifliga beskrifningar öfver hans
äfventyr.

Infödingarna utgöra en egendomlig stam. Det säges, att
de alla en gång hafva varit hvita och skulle hafva utvandrat
från norra Unyoro, men för närvarande äro de svarta och de
ljushyade ungefär lika till antalet. Det svarta elementet här
inkommit genom beständiga krig under forna tider och ömsesidiga
äktenskap ha ingåtts mellan besegrarena och de fångna; resultatet
har blifvit ett egendomligt folk med smärt gestalt och långa lemmar.
De kungliga och höfdingarnas familjer bilda fortfarande ett undantag,
och häraf kommer det sig att den ursprungliga stammens färg
här bibehållit sig. Man säger att qvinnorna äro ovanligt vackra;
jag har sett åtskilliga, och ehuru jag ej skulle vilja kalla dem
vackra, efter hvad vi i Europa och Amerika förstå med detta
uttryck, äro de likväl öfverlägsna alla andra jag sett i Afrika
och hafva med negrinnorna ingenting annat gemensamt än håret.
Det säges äfven att åt dem anförtrotts förvarandet af Kabba
Regas trollmedel, och de hafva genom ärftliga rättigheter
erhållit privilegier såsom muzimuernas prester i Unyoro.

Till min missräkning hörde jag ej talas om någonting som
kunde komma mig att förmoda att de voro öfverlägsna sina
mindre gynnade grannar i seder, bruk eller sitt lefnadssätt i
allmänhet.

Nyårsdagen 1876 lemnade den nära 2,800 man starka
armén Kawangas skuggrika pisanglundar, hvarje afdelning under
sin anförares fana och igenkänlig på den olika musik som hvarje
öfverhöfding bestämt. Sålunda kunde Sambuzis egen trupp på
långt afstånd igenkännas genom en särskild melodi, hvilken, efter
hvad wagandaerna påstodo, tillkännagaf: "Mta-usa, Mta-usa
kommer!" eller "Plundraren, plundraren är här!" Lukomas musik
uttryckte på samma sätt: "Mkoma, Lukoma är nära! Vänta,
Lukoma!"

Sedan vi lemnat vårt af pisangträd omskuggade läger,
uppstälde vi oss i en lång linie längs den smala vägen. Det
bestämdes att Sekajugu skulle gå först, Lukoma bilda eftertruppen
och Sambuzi jemte den anglo-amerikanska expeditionen intaga
centern, medan de mindre afdelningarna under kaptenerna Ngezi,
Mrowla och Kurji placemde sig på höger och venster sida för
att skydda hufvud-kolonnen mot bakhåll. Man spilde ej mycken
tid på dessa anordningar och i soluppgången gaf Sambuzis stora
trumma tecken till uppbrott. Vid middagstiden togo vi i
besittning ett öfvergifvet läger vid Nabutari-floden, som skiljer
Unyoro från Uganda. Vi märkte att höjderna på motsatta sidan
voro besatta med en mängd wanyoroer.

Med östra stranden af Nabutari- eller Nabwari-floden
upphörde de vackra, idylliska scener som vi beständigt hade sett
allt sedan vi lemnade Dumo, vid Victoria-sjön, ty från vestra
stranden vidtog ett ödsligare landskap, hvilket, allt efter som
vi kommo längre åt vester, fick en mera bergig karaktär.
Landskapet upplöste sig slutligen i höga bergmassor — kala och 
mång-spetsiga bergåsar samt enstaka, klippiga kullar, som skildes af 
vågformiga landsträckor, på hvilkas yta man ofta såg stora stycken 
jernockra blandade med fragment af granit. Hvarje dag sågo
vi två eller tre berg af ovanlig höjd, i jemförelse med hvilka
alla öfriga nästan försvunno till ett intet; de voro oss till stor
nytta, i det vi med ledning af dem lättare kunde reglera vår
marsch och ej så lätt misstogo oss om vägen.

Den 2 Januari öfvergingo vi Nabutari- eller Nabwari-floden
och kommo in i det fiendtliga Unyoro, hvarefter vi utan att det
ringaste blifva oroade, gjorde en tio mil lång marsch, vid hvars
slut vi lägrade oss i åtskilliga byar i södra Ruoko i Unyoro.
Om vi än ej hade varit underrättade om förändringen, skulle
vi dock genast hafva märkt att vi hade inkommit i ett annat
land dels af hyddornas olika utseende och dels af olikheten af
de växter hvarmed infödingarna företrädesvis lifnära sig. I
Uganda hade vi hufvudsakligen lefvat af bananer, en särdeles
god, helsosam och lättsmält föda; i Unyoro åter bestod vår kost
af salt och batater med ombyte af sådana andra grönsaker som
funnos att tillgå.                                         

Det var en ganska roande syn att se med hvilken hast de
olika afdelningarna rusade omkring för att gräfva upp sina
rationer. Vid första påseendet såg det nästan ut som om vi hade
fört armén till Unyoro för att åter uppodla landet, så tätt voro
fälten uppfylda af flitiga arbetare. Gräfningarna fortforo till
solnedgången, då vi hade sådana massor af batater i vår ego,
att jag förestälde mig vårt folk kände någonting liknande en
önskan att plundra wanyoroerna.

Imellertid hade vi fått tåga obehindradt och ingen hade
oroat oss, ej ens sedan vi tagit södra Ruoko i besittning;
Sambuzi och Sekajugu drogo häraf oroande slutsatser.

"Wanyoroerna måste," sade de, "ha samlat sig någonstädes
för att snart börja strid mot oss, ty vanligtvis bruka
infödingarna, då vi göra infall i detta land, helsa oss från kullarnas
toppar för att få veta orsaken hvarför vi kommit hit; nu
deremot är hela landet tyst och öde; ej en enda inföding synes till."

De beslöto derför utsända spejare i alla riktningar, hvilka
skulle förvissa sig om infödingarnas tankar i afseende på vårt
besynnerliga infall i deras land, och för att gifva dem tid att
inhemta noggranna underrättelser fick truppen befallning att
qvarstanna öfver påföljande dag.
Den 5 Januari tillkännagåfvo musikkårer och krigstrummor
att marschen skulle fortsättas. Som wagandaerna voro fria från
allt bagage med undantag af de sängkläder, mattor och
öfverflödiga kläder som deras qvinnor buro, marscherade de fort och
ansträngde sålunda mycket den tungt lastade expeditionen. Mitt
folk härdade imellertid tappert ut; de hade länge haft öfning
för sådana fall som det närvarande och höllo jemna steg
med de lätt utrustade wagandaerna. De män som buro båt- 
och kanotdelarna sprungo som hästar och kommo strax efter
tmppens avantgarde. Vi gingo igenom distriktet södra Ruoko
och kommo derefter in i en bergig, obebodd trakt. Efter elfva
mils marsch slogo vi läger i Kazinga i östra Benga.

Påföljande dag gingo vi öfver Katonga, ty vår väg gick
nu åt vester; vi satte oss i besittning af vestra Benga, der vi
från toppen af en hög kulle otydligt urskilde en ofantlig blå
massa i fjerran. Man sade oss, att det var det största berget
i Gambaragara, hvarför jag döpte det till Gordon-Bennett-berget
för att ära min amerikanske chef.

Våra furagörer fingo här för första gången sigte på
några infödingar, hvilka förklarade att vi utan fruktan kunde
draga vidare, ehuru de sade sig betvifla att vi skulle komma
tillbaka, så vida vi ej skaffade oss vingar och flöge såsom fåglar.
Vi upptäckte äfven af en händelse några af infödingarnas
gömställen i det höga gräset bakom fälten. På något afstånd från
byn sågo vi en mängd djupa gropar med små, cirkelformiga
ingångar. Vid närmare undersökning befans det, att dessa genom
åtskilliga gångar stodo i förbindelse med större hålor, hvilka
utgjorde lika många rum. Dessa underjordiska boningar
förekomma i talrik mängd i södra Unyoro.

Efter sexton mils marsch genom ett vildt landskap slogo
vi den 8 Januari läger på östra stranden af Mpanga-floden.
Denna upprinner nära foten af Gordon-Bennett-berget, flyter några
få mil öster om Arnold-bergets ståtliga utsprång och mötes af
Rusango-floden, som flyter nordvest från Lawson-berget i området
Kibanga i Ankori; de två floderna förena sig sedermera, kasta
sig med oerhörd styrka något åt nordvest, bilda åtskilliga
vattenfall och utfalla slutligen i Beatrice-viken. Arnold-berget, som
höjer sig omkring 9,000 fot öfver hafsytan, låg vesterut från vårt
läger vid Mpanga-floden på ett afstånd af sex mil.

Vi hade nu lemnat det egentliga Unyoro och inkommit i
Ankori eller Usagara. En gammal förfallen inhägnad af trä 
utvisade att detta yttersta horn af Ankori imellanåt för betets
skull besöktes af Usagara-herdar.

Markens höjd, der vi uppslagit våra olika läger, hade, sedan
vi lemnade Victoria-sjön, ej öfverskridit 4,600 fot, men då vi
kommit längre åt vester, blefvo nätterna bittert kalla. Natten till
den 7 föll termometern till 53° Fahr. (11,67° Cels.) och natten till den
8 uppgick kölden till 55° (12,77° Cels.); utan tvifvel föranleddes
denna kalla temperatur af nattvindar från Gordon Bennett-berget.
Dimmor, som kunde täfla med de ryktbara Novemberdimmorna i
London, herskade regelbundet hvarje morgon och gjorde den 
tidigare delen af dagen fuktig, dyster och oangenäm. Dimman var så
tjock, att man på ett afstånd af femtio yards ej kunde urskilja en
menniskofigur, endast horn och trummor vägledde oss under vår
marsch. Mot eftermiddagen blef luften något klarare och solen,
som i vester sökte framtränga genom mörka, tjocka molnbäddar,
förkunnade oss att dagen var långt framskriden.

<img>Edwin Arnold-berget.</img>

Den 9 Januari 1876 ljödo trummorna till uppbrott redan
två timmar före soluppgången, ty vi hade en lång vandring för
oss och skulle samma dag beträda Uzimba, höfdingen Ruigis land.

Ända tills det blef dåger gingo vi längs med eller helt
nära Rusango, hvars talrika vattenfall, forsar och kaskader
förkunnade oss med hvilken våldsam häftighet floden störtar fram
mot Muta Nzigé. Daggryningen fann oss i ett egendomligt vildt
och skönt pittoreskt land, Afrikas Schweiz.

Bergspetsar, klipputsprång, kägelformiga och hvalflika kullar
sköto upp i alla riktningar, under det iskalla strömmar slingrade
sig fram mellan remnade och nedrasade klippor eller med
häftigt brus togo vägen under naturliga stenbryggor. Dessa
grofkorniga sandstensbildningar, som hämmade Rusangos vattenflöde,
hade de mest egendomliga och excentriska former; ofta liknade
de massor af lava. Tecken till att jordskakningar i forna tider
förekommit i denna trakt visade sig på hvad man skulle kunna
kalla vrak efter berg. Lagren voro lodräta; längs de samma
syntes här och der strimmor af hvit qvarts, under det på andra
ställen sådan tycktes vara innesluten i runda stenformer, hvilka
det häftigt framforsande vattnet med sin beständiga nötning och
slitning hade förstört, så att qvartsen blifvit bortspolad och
endast stora urhålkningar, håligheter och fördjupningar återstodo i
sandstenen. En liten biflod till Rusango från söder flöt öfver
en bädd af blank basaltsten, hvilken likaledes innehöll ådror af
qvarts.                          \

Strax efter middagen anlände hufvudkolonnen till toppen
af ett utsprång från Uzimba-åsen, 5,600 fot öfver hafsytan, och
hvarifrån vi långt nedom oss sågo fält, trädgårdar och byar,
som tillhörde konung Ruigis folkrika land. Förtruppens hastiga
framryckande bland de förvånade infödingarna, dess flygande
banér och starka trumhvirflar hade imellertid för ögonblicket
gjort det vackra, leende landskapet folktomt och lemnat en fri,
öppen väg för hufvudstyrkan. Hade infödingarna varit
underrättade om vår ankomst, kunde de hafva gjort en rik skörd af
hämnd bland de långsamme i eftertruppen, ty en nitton mils
lång marsch hade ohjelpligt upplöst den hitintills förenade
expeditionen i små hopar af missnöjda och efterblifne. En af
dem vid namn Andrew, som tillhörde britiska missionsföreningen
på Zanzibar, hade lagt ner sin börda och gått in bland
buskarna för att sofva bort sin trötthet; vi måste skicka tjugu
man hela fem milen tillbaka från lägret för att söka få några
underrättelser om honom, och de voro nog lyckliga att kunna
rädda mannen, ehuru han hotades af en skara infödingar. Några
sjuka wagandaer föllo om aftonen offer för en hop
kringstrykande infödingars vrede, hvilka hade blifvit uppretade öfver vår
ankomst.

Vårt nedstigande på Uzimbas fält skedde så oväntadt, att
invånarna voro helt och hållet okunniga om hvilka vi voro eller
från hvilket land vi kommo. Som de sprungo bort, frågade de
förtruppen hvarför konungen af Ankori skickade sitt folk till
deras land och underrättade dem att de påföljande dagen skulle
börja strida. På aftonen hördes imellertid general Sambuzis
stora krigstrumma, och det förkunnades vidt och bredt af hvilka
truppen bestod och att många wagandaer äfven funnos deri.

En rådplägning hölls följande dagen mellan alla
höfdingarna och expeditionens anförare, hvarvid bestämdes att man
samma afton skulle utsända 200 man för att taga några fångar,
genom hvilka vi kunde meddela våra afsigter till Ruigi af Uzimba
och Kasheshé, konung af Unyampaka, hvars land begränsade
sjön vester om Uzimba. Som sjön endast låg på fyra mils
afstånd, var det nödvändigt att veta huru vi betraktades af
infödingarna och huruvida vi kunde hoppas att i fred få innehafva
ett läger på en månad eller så.

Omkring tio personer tillfångatogos och lössläpptes, sedan
de erhållit gåfvor, bestående af tyger och perlor; de skulle
sedermera till sina respektive höfdingar inberätta att wagandaerna
hade medfört en hvit man som önskade se sjön och bad om
tillåtelse att några dagar få vistas i landet utan att blifva oroad;
att den hvite mannen hade för afsigt att betala allt hvad
främlingarna förtärde; att han ej ville bemäktiga sig någon by eller
skada någons egendom utan slå upp sitt läger på afstånd från
byarna; han bad de infödingar som hade några lifsmedel att
sälja att komma dit; de skulle erhålla betalning i tyger, perlor,
koppar eller messing. Han bad dem vara öfvertygade om att
så länge de ej sjelfva gåfvo någon anledning till strid, fred
skulle hållas och ingen oroas. Vi tillade att svar väntades inom
två dagar.

Den 11 Januari lemnade vi Uzimbas byar och marscherade
vidare tills vi kommit på en mils afstånd från platåns kant, vid
hvilkens fot sjön utbredde sig 1,100 fot nedanför. Trogna vårt
löfte, satte vi oss ej i besittning af någon by utan uppslogo vårt
läger på den rymliga toppen af en låg bergås, hvarifrån vi hade
fri utsigt öfver trakten. Expeditionen innehade den sidan af
bergåsen som vette åt sjön, under det wagandaerna upptogo den
mellersta och östra delen. På södra och norra sidan sänkte
sig kullen mot fria, gräsbevuxna slätter. Inga träd eller andra
hinder bortskymde möjligen annalkande personer för vår syn.
Wagandaernas läger omgafs af hyddor, hvilkas dörrar vette
utåt, så att invånarna dag och natt skulle kunna se utan att
sjelfva blifva sedda.

Följande dag erhöllo vi till svar, att infödingarna ej voro
vana vid främlingar, ej tyckte om att de inkommo i landet, att
Uzimba och Unyampaka tillhörde Unyoro, att som konungen af
Unyoro just då låg i krig mot hvita män, det förvånade dem
att den hvite mannen som kom i hans rygg kunde vänta sig fred;
våra ord voro visserligen goda, men de voro icke desto mindre
öfvertygade att våra afsigter voro onda; vi måste derför vara
beredda på att de skulle börja striden följande dag.

Detta svar framfördes af omkring 300 infödingar, och sedan
de uträttat sitt ärende, drogo de sig tillbaka i riktning åt
Uzimba-berget.

Denna krigsförklaring uppskakade Uganda-höfdingarnas
nerver; de lägre höfdingarna och Mtesas lifvakt blefvo i synnerhet
oroliga, och ett stormigt möte blef resultatet. Sabadu och
Bugomba, förste ministerns broder, uppbjödo hela sin vältalighet för
att förmå Sambuzi att återvända, under det Sekajugu och
Lukoma listigt framhöllo starka skäl hvarför vi borde återvända
genast. På samma gång sade de att de gerna ville följa
Sambuzi i döden.

Faran af en panisk förskräckelse var hotande, då jag bad
Sambuzi lyssna till några få ord från mig. Jag sade, att ehuru
vi blott voro på ett bösshålls afstånd från Nyanza, hade vi likväl
ej ännu sett sjön, och att Mtesa hade befalt honom att han
skulle föra mig dit; att, innan vi ens hade sett oss om efter
ett starkt läger, talade vi om att återvända; att om alla voro
beslutna derför, bad jag dem endast om två dagar, efter hvilkas
förlopp jag ville gifva dem ett bref till Mtesa, som skulle
befria dem från allt klander; att imellertid fem hundra
wagandaer och femtio af mitt eget folk borde utsändas för att välja
en väg till sjön på hvilken båten, kanoten och bördorna kunde
föras ned för platåns vägg utan att skadas; derjemte skulle de,
sedan de ankommit till sjön, försöka skaffa sig visshet om
huruvida det var möjligt att erhålla kanoter, så att expeditionen
kunde inskeppa sig. Detta råd behagade höfdingarna, och som
ingen tid var att förlora, afsändes till sjön klockan 8 på
morgonen fem hundra wagandaer och femtio man af expeditionen,
anförda af Lukoma och Manwa Sera, min kapten; de erhöllo
många förmaningar att gå försigtigt till väga och att på intet
vis oroa infödingarna på sjöstranden. Jag uppdrog äfven åt en
afdelning af femtio man att undersöka platåns kant för att finna
ett ställe der man möjligtvis och med säkerhet kunde nedstiga
<img>Hus och husgerådssaker af trä från Uzimba ©ch Ankori.

1. Trästol.  2. Mjölkkärl af trä.  3. Trästol.  4. Stor bägare af trä.   5. Soppskål af trä.   6. Sopptallrik af trä.   7. Mjölkkärl af trä från Ankori.
8. Träskål.  9. Kokkärl af krukmakargods.  10. Kokkärl af krukmakargods.  11. Vattenkärl af krukmakargods.  12. Träfat.  13. Träkopp.
14. Banan- och batatfat af trä.  15. Uzimba-hus.  16. Vattenkärl af trä.  17. Träskål från Uzimba.</img>
till sjön. Denna låg nedanför oss som en stor spegel, lugn och
blå, utom längs stranden, som utmärktes genom en smal rand
af fradgande bränningar. På den motsatta kusten höjde sig
Usongoras höga bergrygg, som jag antog ligga på omkring femton
mils afstånd, ehuru luften ej var särdeles klar. Usongora
gränsar i vester till Beatrice-bugten.

Vid middagstiden kommo Lukoma och Manwa Sera
tillbaka från sjön med underrättelse, att det skulle blifva ett svårt
arbete att utan långa och starka rep fira båten nedför ett
bråddjup om 50 fot, hvilken höjd utmärkte första nedgången till
sjön; att då infödingarna begåfvo sig upp från saltmarknaden vid
sjön, brukade de hissa sina saltsäckar uppför bråddjupet, sedan
de svept väl in dem i oxhudar, och att, som man behöfde
använda båda händerna, kunde ingen menniska hvarken stiga
upp eller nedför bråddjupet med någon börda på ryggen. De
inberättade äfven att de endast påträffat fem små fiskarkanoter, med
hvilka man omöjligt skulle kunna transportera menniskor eller
gods på sjön. De hade på stranden sett stora saltförråd, som
hade kommit från Usongora, och dessutom massor af majs, hirs,
batater, bananer och sockerrör.

Dessa ovälkomna nyheter förorsakade en feber i
wagandaernas sinnen; de ville på ögonblicket begifva sig af. En mängd
infödingar, som voro posterade på kullarnas toppar rundt
omkring oss, ökade ännu mer den fruktan som hade bemäktigat
sig wagandaerna, och rykten utspredos af elaka menniskor om
en ofantlig styrka som skulle komma från söder för att deltaga
i följande dags strid. Detta förmådde wagandaerna att packa
in stora förråd batater, hvaraf de skulle uppehålla sig under
sin återresa genom Ankoris ödemark. Äfven expeditionens
medlemmar grepos af den paniska förskräckelsen och beredde sig i
tysthet att åtfölja wagandaerna, ty fömuftet sade dem, att om
en styrka af öfver 2,000 stridbara män ej ansåg sig vara i
stånd att bibehålla sin ställning, expeditionen, hvilken bestod af
endast 180 man, omöjligt skulle kunna göra det. Man såg dem
öppet bereda sig till flykt, innan några befallningar hade blifvit
gifna i detta afseende eller man ens hade talat om detta
alternativ. Andra smögo sig bort för att förena sig med
kringdrifvande  hopar af wagandaer, allt för villiga att dela deras farhågor.

Wangwana-kaptenerna i expeditionen, som voro ytterligt
nedslagna, kommo till mig på aftonen för att fråga hvad jag
hade beslutit. Jag sade dem att jag tänkte muta Sambuzi med
en fjerdedel af expeditionens hela egendom för att få honom att
stanna i två dagar, under hvilken tid jag hoppades vi skulle 
kunna fira båten och kanoten nedför klipporna och få dem ut
i Nyanza-sjön, hvarigenom jag kunde befria sextio soldater från
besväret att tjenstgöra såsom vakt för dem som voro på land.
Båten och kanoten skulle följa kustlinien för att kunna bispringa
afdelningen till lands, i händelse af anfall eller för att
transportera den öfver floden tills vi komme i närheten af någon
obebodd ö, dit expeditionen med säkerhet kunde öfverföras tills
våra undersökningar hade låtit oss upptäcka fredligare
landsträckor eller andra medel att fortsätta vår resa. Kaptenerna
gillade detta sätt att möta den fara som hotade oss.

Klockan 5 på morgonen kallade mig en budbärare från
Sambuzi till en rådplägning, vid hvilken alla hans fömämsta
män voro närvarande för att öfverlägga om hvilka medel vi egde
till anfall eller försvar och huruvida man borde möta faran eller
fly. Sabadu, kapten för den afdelning af Mtesas lifvakt som
åtföljde oss, uppfordrades att yttra sig, hvilket han äfven gjorde
med en Thersites' hela fega elakhet. Hvarje antydan som kunde
undertrycka beslutet att lyda Mtesas befallningar användes med
all den effekt hans ställning såsom höfding öfver lifvakten och
hans förmodade inflytande hos kejsaren det tilläto, och han åtog
sig med sjelfförtröstan att stilla sin fruktade herskares vrede,
hvilken i stället skulle utbryta öfver Kabba Regas, konungens af
Unyoro hufvud. Bugomba, förste ministerns i Uganda broder, en
gosse på endast sexton år, men som hade mera inflytande i denna
rådsförsamling och var långt skickligare än någon europé skulle
kunna tro, understödde Sabadu i en antagen ödmjuk ton, och hvad
Sabadu hade glömt tillade behändigt den unge Bugomba, kejsarens
page, och instämde i förslaget om ovilkorlig och omedelbar flykt.

Rådsförsamlingen hörde honom med stort bifall och många
voro af den åsigten, att det skulle vara bäst att fly genast, utan
att invänta hvarken natten eller morgonen. Lukoma och
Sekajugu, öfverstar under Sambuzi, besvuro denne på det allvarligaste
att väl betänka antalet af de menniskor som med all säkerhet
skulle möta oss i striden den följande dagen, att ihågkomma
huru långt vi voro från all hjelp i den händelse vi blefve
öfvervunna, och att fördelarna uteslutande voro på fiendens sida.
Denne skulle strida på sin egen mark och eldad af tanke på
att han kämpade för sitt hem. Om han än den förstå dagen
blefve tillbakaslagen,  skulle han snart återkomma med 
förstärkning, och för hvarje dag krigsryktet hann sprida sig och tid
vans skulle hela Unyoro — ett land lika stort som Uganda -—
dragas dit för att fördrifva och nedhugga oss. Imellertid var
Sambuzi deras höfding och anförare, och om han ansåg det bäst
att stanna hos "Stamlee", skulle de förblifva hos sin höfding
in i döden.

Sambuzi bad mig nu att jag skulle tala. Vreden nästan
qväfde mina ord, ty jag kände mig högst förbittrad öfver att
blifva uppfordrad att tala, då de alla voro så fast beslutna att
handla tvärt emot resans afsigt och ändamål, att ej en gång
fruktan för kejsaren kunde förmå dem att qvarstanna; icke
mindre retade det mig att en höfding med en så stor erfarenhet
och känd tapperhet som Sambuzi kunde nedlåta sig till att
lyssna till gossar som Bugomba och till sådana män som Sabadu.
Imellertid samlade jag allt mitt tålamod och sade:

"Jag anser det ej vara af mycken nytta att jag uttalar
min mening, i synnerhet som jag vet att I kommen att handla
tvärt emot de råd som jag kan gifva, men på det I ej efteråt mån
klandra mig för att jag ej velat råda er eller ej påpekat den
fara för hvilken I blottställen er genom att återvända, vill jag
tala. Ni, Sambuzi, sade mig i Laugurwe att ni ej var ett
barn utan en man. Om ni är en man, huru kommer det sig
då att ni kan tillåta en gosse, sådan som Bugomba, hos
hvilken fruktan har sprungit bort med förståndet, att tala i en
rådsförsamling af sådana bepröfvade krigare som jag ser här? Tror
ni att Bugomba kan rädda ert hufvud, då kejsaren får höra
talas om er nesliga flykt? Ingalunda; denne gosses kärlek för er
skall försvinna, då han ser vreden på Mtesas ansigte. Skall
katekiron stå vid er sida, derför att ni tycker om hans broder
Bugomba? Nej, förste ministern skall låta piska Bugomba och
vara den förste att döda er sjelf. Om ni är en man och
höfding, huru kommer det sig då att ni lyssnar till den der
slafven Sabadu, hvilken lika litet vågar nalkas Mtesas fotapall som
han i morgon skulle våga möta wanyoroerna i striden? Är
Sabadu wagandaernas höfding och anförare eller är det
Sambuzi, den höfding som kämpade så tappert i Uvuma? Om edra
höfdingar, Lukoma och Sekajugu, råda er att fly, gör ni orätt
i att lyssna till deras ord, ty det är inte dem som Mtesa
kommer att straffa, utan er. Jag råder er derför som en vän att
stanna qvar här i två dagar, medan jag sätter ihop båten och
kanoten. Efter två dagars förlopp vill jag skrifva ett bref till
Mtesa, hvilket skall befria er från allt klander, och om ni
sålunda beviljar mig två dagar, vill jag skänka er en fjerdedel 
af min förmögenhet, ja, jag vill gifva er hälften af alla perlor,
all ståltråd och allt tyg som jag eger för att belöna er sjelf
och era vänner. Var inte rädd för wanyoroerna; i natt kunna
vi bygga ett så starkt pålverk, att om än Kabba Rega sjelf
komme hit, han ingenting skulle kunna uträtta mot oss. Ni
löper ingen fara genom att stanna qvar här några dagar, men
genom att återvända till Uganda utan mitt bref skall ni ådraga
er en säker död. Jag har talat."

Efter en kort paus, under hvilken Sambuzi utbytte några
ord med sitt folk, sade han:

"Stamlee, ni är min så väl som kejsarens vän och en son
af Uganda, och jag vill gerna uppfylla min pligt mot er, för så
vidt det är mig möjligt; ni måste emellertid höra sanningen.
Vi kunna inte göra hvad ni önskar. Vi kunna ej qvarstanna i
två dagar, inte ens en. Vi komma att strida i morgon, detta
är säkert, och om ni tror att jag talar af fruktan, behöfver ni
blott se mig handtera spjutet för att inse ert misstag. Dessa
menniskor känna mig från flydda tider, och de veta alla att
mitt spjut är hvasst och olycksbringande. I morgon vid
soluppgången skola vi strida och bana oss väg genom wanyoroernas
led för att komma till Uganda. Vi kunna ej strida och
fortfarande hålla läger, ty sedan kriget en gång är börjadt, kommer
det att fortfara så länge vi lefva, ty detta folk tager inte
slafvar såsom wagandaerna göra. Den enda utväg för oss att få
behålla lifvet är sålunda, efter hvad jag kan se, att vi i afton
packa in och i morgon bittida i soluppgången marschera härifrån
och bryta oss väg genom fiendens led. Säg nu mig såsom er
vän hvad ni tänker göra. Stannar ni qvar här, eller följer ni
med oss och försöker en annan väg? Jag måste imellertid säga
er, om ni ej sjelf inser det, att ni aldrig kommer att få er båt
och kanot ut på Nyanza. Hur skall ni kunna fira båten
nedför klipporna, under det ni strider och tusentals menniskor
trängas omkring er? Om ni än skulle uppnå stranden, huru
skall ni kunna göra era undersökningar på sjön i två hela dagar,
under det ni strider?"

På dessa frågor svarade jag:

"På grund af wagandaernas handlingssätt vid föregående
liknande tillfällen visste jag hvilket beslut ni skulle fatta. Då 
Magassa afskickades med mig sjövägen till Usukuma, flydde han
och lemnade mig att bekämpa Bumbireh ensam, När
wagandaerna sändes med Abdul Assiz bey (öfverste Linant de
Bellefonds) till Gondokoro, åtföljde de honom så långt som till
Unyoro, men när de sågo wanyoroerna komma, öfvergåfvo de honom,
sedan de först bortstulit nästan alla hans lådor, hvarefter Abdul
Assiz bey ensam måste slå sig igenom till Gondokoro. Vi
hvita män komma snart till insigt om att det ej finnes någon
menniska så feg som en inföding från Uganda. För ert råd
tackar jag och skall i afton gifva mitt svar."

Så snart jag hade lemnat rådsförsamlingen, lät Sambuzi
den stora krigstrumman ljuda för att underrätta om
morgondagens marsch och den väntade striden. Den tillkännagaf äfven
för expeditionens oroliga medlemmar att wagandaerna hade
beslutit sig för att återvända. Vid min återkomst till lägret läste jag
tydligt missnöje i allas ansigten. Jag kallade till mig Pocock
och de kaptener som tillhörde expeditionen och började förklara
vår ställning och Sambuzis afsigt att återvända, beskref för dem
hvilka faror som omgåfvo oss, hvilka förhoppningar som
återstodo och bad dem sedan att de öppet skulle säga mig sin
mening om saken.

Efter en stunds tystnad och tvekan yttrade den tappre och
alltid trofaste Kachéché:

"Herre, jag vet inte hvad mina bröder tänka om saken,
men jag sjelf ser tydligt att vi stå vid randen af en afgrund
och att wagandaerna skola stöta oss ned deri, om vi inte följa
dem. För min egen del har jag ingenting vidare att tillägga,
utom att jag noggrant vill följa era befallningar. Lefva eller
dö, allt är det samma för mig. Om ni säger, låt oss gå vidare
och lemna wagandaerna att återvända ensamma, säger äfven jag
så; om ni säger återvänd, gör äfven jag det. Detta är min
mening. Jag skulle imellertid gerna vilja fråga er om, i fall vi
besluta att ensamma söka försvara oss, vi ha någon utsigt att
kunna aflägsna oss från detta läger, då vi äro omgifna af
infödingar som vilja hafva krig. Om alla dessa wagandaer till
sammans med oss inte äro i stånd att göra vår ställning god, huru
kan en så liten hop som vi äro hoppas kunna göra det? Detta
är hvad som ligger mig på hjertat och som jag tror är
orsaken till expeditionens paniska förskräckelse. Och jag vill säga
er ännu en sak, att då Sambuzi i morgon bittida rör trumman
till marsch, mer än hälften af expeditionen kommer att följa
honom, utan att ni kan förhindra det."

"Nå väl", svarade jag, "detta är mitt beslut. Jag
hitsändes för att undersöka denna sjö. Då jag afreste från Usukuma, 
betviflade jag att jag skulle kunna göra det utan hjelp af
wagandaerna, emedan folket vid denna sjö ej är vänskapligt sinnadt
mot främlingar; det var af denna anledning som jag bad Mtesa
låna mig en så stor truppstyrka. Som vi imellertid ej kunde
finna någon icke fiendtlig hamn der I kunden hvila ut, under
det jag sjelf i min båt befor sjön, funderade jag på att sätta
mig i besittning af en hamn för en månad eller två och att
söka behålla den. Den styrka hvarpå jag litat sviker mig nu
och folket är fiendtligt; det återstår mig derför endast att
återvända med Sambuzi och försöka uppnå sjön på en annan väg.
Om ingen sådan väg står att finna, måste vi vara nöjda med
hvad vi redan ha uträttat."

De utanför stående wangwanaerna hörde detta beslut med
glädje.

"Om Gud vill, skola vi finna en annan väg, och nästa gång
vi gripa oss an med ett arbete af detta slag skola vi göra det
utan wagandaerna", utropade de.

Vi underrättade Sambuzi om vårt beslut och bådo honom
sända tjugu soldater för att hjelpa våra uttröttade män att föra
packningen tillbaka till Uganda. I daggryningen mönstrade vi
vår truppstyrka och beredde oss att i bättre ordning än vi
inryckt i Unyampaka lemna vårt läger på klipporna vid Muta
Nzigé. Omkring tusen spjutbärare med sköldar bildade
avant-gardet, och tusen spjutbärare och tretio utvalda wangwanaer med
sköldar utgjorde eftertruppen. Expeditionen tillika med de män
som buro packningen innehade centern. Trummor, pipor och
öfriga musikinstrument gåfvo signal till marschens början.

Vi hade väntat att infödingarna skulle anfalla oss, men de
nöjde sig med att följa oss på behörigt afstånd tills vi voro
utom Uzimba; först då märkte de att truppen var ordnad i allt
för täta led att kunna anfallas och läto oss derför aftåga ifred.

Den väg på hvilken vi återvände låg söder om den vi
hade tagit på marschen till Uzimba-landet. Vi framträngde
genom Ankori, och klockan 4 på morgonen uppslogo vi denna
dag vårt läger på stranden af Rusango-floden.

Sedan vi den 15 på morgonen öfvergått en låg bergås af
två mils bredd, passerade vi den från nordvest kommande Katonga
och voro ännu en gång i Unyoro. Vår expedition bildade denna
dag eftertruppen. Då vi voro några få mil från Kazinga, i
Benga, gjordes på vår eftertrupp från ett bakhåll ett ursinnigt
anfall, hvilket dock inom kort tillbakaslogs utan att medföra
någon förlust å vår sida.

Den 27 slogo vi läger vid Kisossi, i Uganda, något öster
om det ställe der Sambuzi och hans styrka hade förenat sig
med oss. Vid detta läger skildes vi åt; Sambuzi, eller Mta-usa,
plundraren, för att begifva sig till sitt i grannskapet liggande
land, och jag för att möta hvad lyckan eller olyckan ännu hade
i beredskap för mig. "Plundraren" visade sig göra skäl för
sitt namn, ty på vägen från sjön beröfvade han mig 180 skålp.
olika, sorterade perlor på så sätt, att han underlät att i Uganda
aflemna tre bördor perlor som jag hade anförtrott honom, genom
hvilken handling han än vidare ådrog sig mitt missnöje.

Jag qvarstannade i Kisossi tre dagar för att förunna 
expeditionen något af den hvila den så väl förtjenade. Under denna
tid afsände jag Kachéché och två andra med ett bref till Mtesa,
hvari jag ej underlät att meddela honom hurusom Sambuzi
ingalunda utfört hvad han hade lofvat mig, huru han bestulit mig
på tre säckar perlor och huru besynnerligt Sabadu och Bugomba
hade uppfört sig.

Om den verkan mitt bref åstadkommit på Mtesa och hans
hof underrättade mig Kachéché några få dagar senare.
Kejsaren hade visat förvåning, blygsel och raseri. Kachéché
kallades till <i>burzah</i> och måste med hög röst upprepa allt hvad som
hade tilldragit sig mellan Sambuzi och mig, sedan vi
sammanträffade vid Laugurwe; Mtesa och hans höfdingar lyssnade med
uppmärksamhet och berättelsen afbröts ofta genom häftiga utrop
och hotande ord från kejsaren.

Då Kachéché hade slutat, yttrade Mtesa:

"I sen nu huru mitt folk skämmer ut mig! Detta är tredje
gången som de kommit mig att bryta mina löften till hvita män.
Men, vid Sunas, min faders graf (en kraftig ed i Uganda), jag
skall lära Sambuzi och er alla att I ej ostraffadt fån gäckas med
kabakan! Stamlee begaf sig till denna sjö lika mycket i mitt
intresse som sitt eget, men I sen huru mina afsigter korsas af
en låg slaf såsom Sambuzi, hvilken ej tvekar att visa sig
vigtigare än jag sjelf inför min gäst. När vågade väl jag vara
så ohöflig mot min gäst som denne karl varit mot Stamlee?
Du Saruti," sade han häftigt till höfdingen öfver sin lifvakt,
"tog med dig krigare, bemäktiga dig Sambuzis land och för 
honom fängslad hit till mig."                                                          

Saruti kastade sig ned i stoftet och svor att han skulle
bemäktiga sig "plundrarens" land och sjelf blifva "plundraren",
och att Sambuzi skulle föras till kejsaren, fängslad som en slaf.
Det är likväl att märka att Samti och Sambuzi i lägret vid
Nakaranga-udden voro hvarandra så tillgifna som två fosterbröder.

"Och du, katekiro", fortsatte Mtesa, i det han fäste sina
glödande ögon på denne, "huru kommer det sig att din broder
Bugomba, som ännu endast är en pojke, spelar den fullvuxne
mannen, stadd i tjenstgöring? Säg mig, hvarifrån här han fått
detta sitt "stora hufvud"?

"Min herre <i>(Mkama ange)!</i> Bugomba är ett barn och
förtjenar att smaka käppen för sitt uppförande, hvilket straff jag
sjelf skall se till att han får undergå", svarade katekiron.

"Det är bra; sänd efter Bugomba och Sabadu med sin långa
tunga och för dem genast hit, så skall jag nog laga att de
aldrig vidare nyttja sin tunga mot en af mina gäster", yttrade
kejsaren.

"Hör, Kachéché", sade Mtesa, "hvad tänker Stamlee nu
företaga sig? Tror du, att om jag gifver honom 100,000 man
under Sekebobo och Mkwenda, han vill försöka sig på Muta
Nzigé ännu en gång?"

"Kanhända, kabaka, men jag tviflar på att han vidare har
något förtroende för wagandaerna, ty detta är andra gången som
de ha narrat honom. Magassa flydde, Sambuzi flydde, och han
säger måhända att Sekebobo kommer att göra det samma.
Wagandaerna äro mycket bra inför er, kabaka, men då de komma
bort, glömma de era befallningar och stjäla menniskor, nötkreatur
och getter", sade den öppenhjertige Kachéché.

Sekebobo och Mkwanda kastade sig för kejsarens fötter och
utropade högt:

"Ack, låt oss gå, kabaka, och vi vilja framtränga genom
hjertat af Kabba Regas land i Unyoro eller Mtambukos,
konungens af Ankori, till Muta Nzigé, och alla folken rundt omkring
skola ej kunna drifva oss tillbaka!"

"Det är bra", svarade kejsaren. "Du, Dallington", sade
han till den engelske missionseleven, som blifvit qvarlemnad vid
hans hof, "skall sätta dig ned och skrifva ett bref till Stamlee.
Bed honom komma till Katonga ännu en gång, då Sekebobo och
Mkwenda med 60,000, nej, med 100,000 man, skola föra honom
till Muta Nzigé och stanna der till dess han slutat sitt arbete.
Säg honom, att om äfven dessa svika, skall han sjelf, på hvilket
sätt han vill, få straffa hvarje höfding som återvänder till Uganda."

Vid Chamgawa, nära Alexandra-Nilen, mottog jag
Dallingtons bref, hvari han bad mig återvända för att ännu en gång
försöka mig på sjön<footnote>Brefvet lydde ordagrant som följer:

»Min bäste herre, <i>H. M. Stanley.</i>

»Hvad vill det säga att vi se Sabadu hemkomma utan bref i rättan tid?
Denne kom först. Jag frågade honom: »Hvar är brefvet som ni skulle medföra?»
Han svarade: »Brefvet är min mun»; men jag trodde icke hans ord. Derefter
gick jag till sultanen och berättade honom detta. Sultanen lät kalla Sabadu och
fYågade honom: »Hvar är brefvet?» Han svarade: »Jag har ej något bref.» Då
sändes han till Pokino, eller katekiron. Jag känner imellertid i mitt hjerta
att de alla ha flytt bort från er. Han sänder nu annat folk i stället för dessa
och skall straffa Sambuzi. Det är mycket bättre för er att ni väntar på de
wagandaer som skola föra er till Muta Nzigé, ty de se nu att Sambuzi blir straffad
och alla de öfriga komma derför att lyda kejsarens befallning. Jag, Dallington,
de hvita männens tjenare, säger er sanningen och ljuger icke. Sultanen (Mtesa)
är icke illasinnad. Jag skrifver detta bref i hast: sänd mig två eller tre
pappersblad, så att jag må vidare kunna skrifva till er.

»<i>Seyyid Mtesa,</i>

»Sultanen Sunas af Uganda son,

»Den 30 Januari 1876.»</footnote>. Detta bref satte mig i bryderi, men
efter långvarig och lugn öfverläggning kom jag öfver ens med
mig sjelf att det ej var klokt att förslösa tiden på detta sätt;
dessutom skulle en så odisciplinerad styrka blifva svår att hålla
reda på och utan tvifvel draga olycka öfver expeditionen. Jag
var nu äfven allt för långt från Muta Nzigé, och att återvända
för en sak som jag, med kännedom om wagandaernas skaplynne,
ansåg ganska osäker var enligt min tanke mer än dåraktigt,
oaktadt alla de försäkringar och löften som kejsaren hade gifvit.
Jag skref följaktligen om detta mitt beslut till Mtesa och
afslutade brefvet med många tacksägelser för hans vänlighet och ett
hjertligt farväl.

Då Kachéché återvände från hufvudstaden med kejsarens
bref, mötte han den olycklige Sambuzi, som var belastad med
kedjor. Den uppriktige, öppne soldaten, hvilken var långt ifrån
att beklaga honom, kunde ej underlåta att hånfullt yttra:

"Ah, ha, Sambuzi, du är nu inte fullt så fin som du
var för en liten tid sedan. Du går visst till Mtesa för att spela
kabaka för honom; lycka till, Sambuzi!"

Saruti, "plundraren", erhöll stort byte, i det han blef herre
öfver 200 qvinnor och 300 mjölkkor, förutom ett stort i
Katonga-dalen beläget bördigt område, som var tätt befolkadt med
kraftfulla, flitiga bönder och krigare, hvilka alla hädanefter voro
hans undersåtar.

Mitt slutliga afskedsbref till Mtesa gjorde en ända på vår
förbindelse med Ugandas mäktige kejsare och afbröt vår vistelse
i detta bananernas och de fria lefnadskostnadernas land.
Hädanefter skulle expeditionen styras af blott en vilja och ledas af
endast en man, som hade föresatt sig att ej vidare ställa sig
beroende af någon annan mans nycker, makt eller ynnest.

Då vi närmade oss Alexandra-Nilen och befunno oss vid
ett ställe vid namn Ndongo, var detta goda beslut nära att
förorsaka strid, i det de oroliga invandrare som bosatt sig här
förklarade att vi ej skulle få passera innan vi betalt någonting
till höfdingen för att vinna hans ynnest. Sedan de erhållit ett
bestämdt, nekande svar, tilläto de oss imellertid att oantastade
öfvergå Alexandra-Nilen.

Rykten och berättelser om floden "Kageras", "Kitangules"
eller "Ingezis" bredd och starka ström hade hos mig väckt en
ifrig önskan att omsorgsfullare undersöka floden än jag förut
hade gjort vid dess utlopp i Victoria-sjön. Vi hade hört denna
flod omtalas mycket af inbyggare från Uganda, Kiziwa och
Karagwé, af hvilka flere voro verkligt intelligenta infödingar och
hade en fullkomlig kännedom om flodens lopp. Vid
öfvergångsstället från strand till strand var floden omkring 450 yards bred,
men på omkring 350 yards af denna bredd var strömmen endast
obetydlig och vattnet uppfyldt af vass och papyrussäf; de
återstående 100 yards utgjorde en väldig och djup vattenmassa
med en hastighet af tre och en half knop i timmen. Vattnet
hade en matt, jerngrå färg, var utomordentligt klart för att
tillhöra en större flod och sådant som man kunde tänka sig
utgå från någon närliggande sjö.

Wagaudaerna och wanyambuerna vid Rumanikas hof
benämna denna flod "flodens vid Jinja (Victoria-Nilens) moder".
De förra hafva mycket besynnerliga tankar angående dess källa.
De säga att den utgår från Muta Nzigé i Mpororo, derifrån
flyter åt söder, skär Ruanda i två halfvor, går omknng Kishakka
och flyter åt norr, dervid skiljande Karagwé från Ruanda.

Rumanika, konungen af Karagwé, har en icke mindre
besynnedig föreställning om Alexandra-Nilens källa, i det han säger
floden utgå från Tanganika-sjön, genom Urundi. Imellertid tjenade
dessa och åtskilliga andra rykten endast till att uppväcka mitt
intresse för den stolta floden och åstadkommo hos mig en allt
<img>Afrikanska kanoter och åror.

1. Usukuma,  2. Ujiji och Urundi.  3. Unyampaka (Beatrice-bugten. 4. Manyema vid Luama-floden.   5. Uganda.

6. Ukerewé.  7. Karagwé, vid Alexandra-Nilen. 8. Arabissk <i>dhow</i>, Ujiji.</img>
större lust att fullfölja min uppgift till slut. Efter min 
kringsegling af Victoria-sjön och sedan jag hade undersökt hvilka olika
strömdrag som utfalla deri, behöfdes det blott några få lodningar
för att öfvertyga mig att den nyss nämnda floden är sjöns
förnämsta tillflöde.

Efter en resa på fjorton mil söderut genom Alexandra-dalen
från flodens södra strand anlände vi till foten af Karagwés höga
bergskedjor. Detta land innefattar alla bergåsar mellan Usongora
i öster och Alexandra-Nilen i vester. Det synes som om dessa
bergåsar i en aflägsen tid hafva stått i förbindelse ined höglanden
i Koki och Ankori i norr och Rugandas platå i vester. Sedan
Victoria-sjön imellertid skurit en väg för sitt utlopp genom
Usogas och Ugandas lerjord och skiffer och dess höjd öfver
hafvet minskats, tyckes Kageras eller Alexandra-Nilens häftiga
ström hafva gräft en djupare ränna genom hjertat af hvad som
fordom var en hög platå, och dess tusen små bifloder hafva
störtat ned i den fördjupning som bildats af sjelfva Kagera.

Den 24 Februari slogo vi läger vid Nakahanga, en by
belägen tolf mil vester om södra Kiyanga, och påföljande dagen
hade vi uppnått den arabiska depoten Kafurro i Karagwé.

*
</chapter>
<chapter name="Sjuttonde kapitlet.">
<h1>Sjuttonde kapitlet.</h1>

Kafuno och dess magnater. — Windermere-sjön. — Rumanika, den milde 
konungen öfver Karagwé. — Hans land. — Ingezi. — Bland muskiter. —
Ihema-ön. — Ufumbiros tredubbla kägla. — Dubbelhornad noshörning. — Mtagatas
heta källor. — Karagwés geografiska sällskap. — Näs-filosofi. — Rumanikas
skattkammare. — Några nya fakta rörande noshörningen och elefanten. — Uhimba. —
Hedning, <i>var. esuriens</i>. — Återblick.

Kafurro har vunnit sin betydenhet genom två eller tre här
boende rika arabiska köpmän, Hamed Ibrahim, Sayid ben Sayf
och Sayid från Muscat. Det ligger i en fördjupning eller dal
fulla 1,200 fot lägre än de omgifvande bergens toppar och vid
källsprånget till en flod, som rinner åt öster och sedermera norrut
till Alexandra-Nilen.

Hamed Ibrahims rikedom utgöres af boskap, slafvar och
elfenben. Om hans egna uppgifter äro riktiga, eger han 150
oxar, ungtjurar och mjölkkor, 40 getter, 100 slafvar och 450
stycken elfenbenständer, af hvilka sistnämda större delen lär vara
i godt förvar hos hans vän höfdingen öfver Urangwa i Unyamwezi.

Hamed eger ett rymligt och beqvämt boningshus med takås.
Han har konkubiner i mängd och flere barn. Typen af en
vacker arab, ljuslett och med ett nobelt utseende, är han högsinnad
och gästfri mot vänner, mild mot sina slafvar och öm mot sina
qvinnor. Han har vistats aderton år i Afrika och tolf af dessa har
han tillbragt i Karagwé. Han kände Suna, den krigiske kejsaren i
Uganda och Mtesas far. Han har gjort flere besök i Uganda
och rest många gånger mellan Unyanyembé och Kafurro. Boende
i Karagwé sedan så lång tid, underhåller han vänskapliga
förbindelser med Rumanika, hvilken liksom Mtesa gerna ser
främlingar vid sitt hof.

Hamed har flera gånger försökt knyta handelsförbindelser
med den mäktiga kejsarinnan i Ruanda men alltid utan framgång.
Några af hans slafvar hafva visserligen lyckats komma till det
kejserliga hofvet, men endast en eller två sluppo med lifvet
undan det svek och den oerhörda nedrighet som der öfvades.
Nästan alla omkommo genom förgiftning.

Han berättade att kejsannnan var en lång, medelålders
qvinna med nästan ljus arabisk hy och mycket stora blixtrande
ögon. Hennes son hade för några år sedan vid omkring
aderton års ålder tagit sig sjelf af daga medelst gift, derför att hans
moder vid något tillfälle gifvit honom skarpa förebråelser, hvilka
sårat hans känsliga sinne till den grad, att han förklarat att
"intet annat än döden kunde befria honom från hans smärta".

Hamed tror att denna kejserliga familjs medlemmar
härstamma från något ljushyadt folk i norden, möjligen från
araberna; "ty" — sporde han — "huru skulle annars konungen i
Kishakka kunna bära en arabisk kroksabel, ett mycket aktadt
arf inom den kungliga familjen, och som en gång tillhört
rikets grundläggare?"

"Alla folkstammarna här omkring", sade han vidare, "äro
så olika de vanliga washensierna — hedningarna — som jag
är olik dem. Jag skulle lika gerna vilja taga till äkta en
qvinna från Ruanda som en från Muscat. När ni besöker
Rumanika, får ni se några wanya-ruandaer, och ni kan då döma,
om jag har rätt. Folket i detta land är visst inte fegt.
<i>Mashallah!</i> De ha eröfrat Kishakka, Muvaii och helt nyligen 
Mpororo. Wagandaerna sökte mäta sin styrka med dem men måste
taga till flykten. Wanya-ruandaerna äro ett stort folk men snikna,
elaka, illistiga och ytterst opålitliga. De ha aldrig velat tillåta
en arab att drifva handel i deras land, ett tillräckligt bevis att
de äro ett lumpet följe. Det finnes fullt upp med elfenben i
landet; Khamis ben Abdullah försökte också för åtta år sedan,
liksom ofta sedermera Tippu-Tib, Sayid ben Habib och jag sjelf, att
komma i handel med dem, men det lyckades ingen af oss. Äfven
Rumanikas folk är förbjudet att framtränga långt i landet, ehuru
han tillåter hvem som helst att komma i hans land och oaktadt
han är en man af deras eget blod, deras egen ras, och talar
deras språk med högst obetydlig skilnad."

Det var just icke lysande utsigter Hamed Ibrahim lagt
framför mig, men jag beslöt icke desto mindre att sjelf uppsöka
någon känd väg till detta besynnerliga land och genom detsamma
fortsätta färden direkt till Nyangwé.

Konungen hade imellertid blifvit underrättad om mitt
tillämnade besök, och på tredje dagen efter vår ankomst följde mig
Hamed Ibrahim och Sayid ben Sayf på en officiell uppvaktning
hos Rumanika, konung i Karagwé och lydregent under Mtesa.

Kafurro ligger 3,950 fot öfver hafvet. Vi stego nu uppför
den branta bergssluttningen vester om Kafurro till en höjd af
5,150 fot, och en half timme derefter befunno vi oss på en
bergås 5,350 fot öfver hafvet, hvarifrån vi hade en vidsträckt
och storartad utsigt. Omkring 600 fot nedanför oss låg en
gräsbevuxen terrass, och ungefär 1,000 fot lägre syntes den lilla
sjön Windermere, hvars lugna yta i färgglans täflade med den
molnfria himlens asur. Öfver en smal bergås kunde vi skönja
den stora, med papyrus bevuxna Alexandra-dalen, och en mängd
fagra, blå små sjöar i norr och söder, förenade genom
Alexandra-Nilens slingrande silfverskärp, antydde att det skulle blifvit en
lång men högst intressant forskningsfärd, om man velat
fullständigt undersöka dessa trakter och sambandet mellan sjöar, floder
och dalar.

Bortom den breda dalen sträckte sig bergås efter bergås,
mellan dem syntes djupa dälder och ännu längre bort skönjdes
de dunkla och otydliga konturerna af än högre bergspetsar.
Ungefär sextio mil i nordvest reste sig en kolossal
sockertopp, ett berg af ofantlig höjd, hvilket sades tillhöra
Ufumbirobergen. Vid dess norra fot lågo Mpororo-landet och södra
Ruanda.

En bugtande bergskedja, som i norr sträcker sig till Ugoi,
slutar vid norra ändan af Windermere-sjön med det hvalflika
Jsossi-berget. På ungefär en mils afstånd söderut låg det höga
berget Kazwiro, och tretio mil längre bort syntes de ojemna
och förvirrade  Kishakka-bergmassorna.

På den gröna terrassen nedanför oss låg Rumanikas by,
omgifven af en stark, cirkelrund inhägnad, och vi stego dit ned,
efter att hafva njutit af den sköna hänförande utsigten.

Det dröjde icke länge förr än vi sågo oss omgifna af
hundratals personer, de flesta ynglingar och alla som ännu icke
hunnit öfver gossåren fullkomligt nakna.

"Hvilka äro de?" sporde jag scheik Hamed.

"Några af de yngsta äro söner till Rumanika, de andra
äro unga wanya-ruandaer", svarade han.

Rumanikas söner, hvilka uppfödts med mjölk, syntes besitta
en märkvärdig god helsa. Deras oljaktiga hud glänste som om
fettväfnaden derunder hölle på att smälta i hettan, och deras
trinda kroppar voro styfva som trumskinn. De hade stora
klara ögon, blixtrande af lefnadslust, men med ett ytterst mildt
och behagligt uttryck. Hvilket som helst af dessa kungliga
gossebarn skulle hafva varit en ypperlig modell för en
bildhuggare som önskat skapa en staty, värdig att ställas i
jemnbredd med den klassiske Antinous.

Medan vi ledsagades framåt af de unge, som helsade oss
med en artighet, full af behag, rann mig ovilkorligen i minnet
de här särdeles passande raderna:

<poem>"Ack, sälla folk! oskyldigt du dig när,
Förutan mordlust än, af mjölk och bär!"</poem>

Snart infördes vi i den hydda hvarest Rumanika väntade
oss, och han mottog oss med ett det mest välvilliga och
faderliga småleende man gerna kan tänka sig.

Jag erkänner att jag redan vid förstå anblicken af denne
vördnadsvärde och ädelt sinnade hedning blef lika djupt rörd
som jag någonsin kunnat blifva vid betraktandet af de bleka,
högtidliga anletsdragen hos någon kristen patriark eller något
gammalt helgon, hvars minne kyrkan ännu håller i vördnad. Hans
anlete tycktes mig likna en djup, tyst brunn; tonen i hans röst
var så lugn, att jag omedelbart tvangs att härma honom, under
det scheik Hameds hastiga åtbörder tycktes mig alldeles
opassande och hans starka röst skar i mina öron.

Det var icke underligt att den befallande, hersklystne
och liflige Mtesa högaktade och älskade denne hedning med
sitt milda sinnelag. De hade visseHigen aldrig sett hvarandra,
men Mtesas tjenare hade beskrifvit honom, och tack vare deras
mimiska talang hade ljudet af Rumanikas milda, melodiska röst
kommit till hans öron lika troget som de vänliga helsningar
hvilka de medfört från honom.

Man kan knappt tänka sig tvänne större kontraster till
lynne än kejsar Mtesa och konung Rumanika. I något af sina
häftiga vredesutbrott tycktes Mtesa vara det personifierade
raseriet, och skulle han fmmställas på scenen i ett af sina vilda
ögonblick, fruktar jag att den stackars skådespelare som åtagit
sig rollen snart skulle spränga ett blodkärl, förderfva sina ögon
och för all framtid blifva ohjelpligt galen. När en mganda
skall beskrifva ett sådant utbrott af raseri, måste han alltid taga
till hjelp åtbörd och handling. Fängslade af hans blickar, sade
de om hans ögon att de voro "eldkulor stora som knytnäfvar"
och hans ord voro "såsom krut".

Naturen, som utrustat Mtesa med ett nervöst och häftigt
temperament, hade gifvit Rumanika ett fogligt lynne, en mjuk
röst, en mild välvillighet och en god faders alla älskvärda
egenskaper.           

Konungen, som satt klädd i en röd mantel, tycktes mig
vara en man af medelstorlek, men då han steg upp, fann jag
honom ega en gigantisk växt af 6 fot 6 tums längd eller deromkring,
ty när vi gingo bredvid hvarandra, räckte jag icke högre än till
hans axlar. Hans ansigte var långlagdt och näsan hade en
nästan romersk form; profilen visade en särdeles ren typ och
påminde mig om en general A. i Förenta statemas armé.

Vårt samtal blef ganska angenämt. Han intresserade sig
lifligt för hvarje fråga jag stälde till honom. När jag talade,
ålade han sina vänner tystnad och lutade sig framåt med spänd
uppmärksamhet. Om jag yttrade en önskan att få veta något
rörande landets geografi, skickade han genast efter någon som
hade särskild kännedom om den i fråga varande landsdelen och
lät honom göra noga reda för den samma. Han småskrattade, när
han såg mig nyttja min anteckningsbok, som fäste han ett stort
personligt intresse vid mängden af mina anteckningar. Hans
förtjusning tycktes växa i den mån de ökades, och han påpekade
triumferande för araberna de hvites ofantliga öfverlägsenhet
öfver dem.

Han förklarade sin synnerliga belåtenhet med att jag
ämnade genomresa hans land. Det var, menade han, ett land som
de hvita männen borde känna. Det hade en mängd sjöar och floder
och berg och vanna källor och mycket annat godt som intet
annat land kunde skryta af.

"Hvilket land tycker ni vara det bästa, Stamlee, Karagwé
eller Uganda?"

"Karagwé är ett stort land med höga berg och djupa dalar.
Kagera är en mäktig flod och sjöarna äro ganska vackra. Det
finnes mera boskap i Karagwé än i Uganda, undantagande Uddu
och Koki; villebråd fins här i öfverflöd. Men Uganda är också
vackert och rikt; der fins bananplanteringar, stora som skogar,
och ingen behöfver der frukta att svälta ihjäl; och Mtesa är en
god regent — liksom fader Rumanika", svarade jag honom leende.

"Der hören I nu, araber! Talar han inte väl, kanske?
Ja, Karagwé är ett vackert land", sade han med en suck af 
belåtenhet. "Men hemta upp er båt och lägg den på <i>rweru</i>
(sjön), så kan ni fara uppåt floden ända till Kishakka och ned
till <i>morongo</i> (fallen), der vattnet kastas emot en stor klippa och
störtar utför den samt fortsätter sitt lopp ända till Nianja i
Uganda. Sannerligen, jag här en ganska stor flod; den ger
upphof åt floden vid Jinja (Ripon-fallen). Ni skall bese hela mitt
land, och när ni hunnit till slut med floden, skall ni få se
någonting annat, nämligen Mtagatas varma källor."

Den 6 Mars hade Frank halat upp båten från
landningsplatsen vid byn Kazinga till Windermere-sjön <footnote>Denna sjö här fått sitt namn af kapten Speke, emedan hans följeslagare,
öfverste Grant, tyckte att den liknade Windermere-sjön i England.</footnote> eller Rumanikas
<i>rweru</i>, och följande dag ledsagade mig Rumanika högtidligt till
sjöstranden. Ett halft dussin tunga ringar af polerad koppar
prydde hans ben, kring handlederna bar han armband af samma
metall och öfver axlarna hängde en högröd yllemantel. Han
gick med långa steg, stödd vid en sju fot hög staf.
Trumslagare och pipblåsare underhöllo en vild musik och i en
blandad hop följde utom hans söner och anförvandter femtio
spjutbärare, wanya-ruandaer, wagandaer, wanyamwezier, araber och
wangwanaer.

Fyra med wamyambuer bemannade kanoter lågo färdiga
till kapprodd med vår båt, medan vi togo plats på den gröna
strandsluttningen vid Kazinga för att åskåda täflingen. Jag
uppmanade Frank och båtens raska besättning att visa sig värdiga
hedern att kallas hafvets söner och icke låta sig öfverträffas
af dessa insjöroddare.

En kapprodd mellan båt och kanot på Windermere-sjön i
Karagwé med 1,200 fredligt sinnade infödingar såsom åskådare!
Ett afrikanskt intemationelt företag! Rumanika var nu i sitt
element; hvarje fiber i honom tycktes spritta af fröjd vid det
väntade nöjet. Hans söner, som sutto rundt omkring honom
med blickarna fästa på faderns ansigte, tycktes alla dela hans
förtjusning. De nyfikna infödingarna lade också i dagen sin
belåtenhet.

Kapprodden var snart slutad; afståndet var blott omknng
800 yards till Kankorogo-udden. Skilnaden visade sig icke
särdeles stor, men täflingen väckte en ofantlig tillfredsställelse.
Stående med sina långa åror och uppmuntrade af sina landsmäns
rop, bemödade sig de infödda kanotroddarna af alla krafter att
komma först, medan wangwanaerna å sin sida från stranden
eggade båtens besättning till de yttersta ansträngningar.

Följande dagen började vi kringsegla Windermere. Sjöns största
längd är under den regniga årstiden ungefär åtta engelska mil
och dess största bredd två och en half. Den ligger i norr och
söder, omgifven af gräsbevuxna berg, hvilkas höjd uppgår till
1,200 à 1,500 fot. Ungefär midt emellan Isossi-berget och den
yttersta ändan i söder ligger en ö som kallas Kankorogo. Jag
lodade trenne gånger och fann på olika punkter ett djup af 48,
44 och 45 fot. Jorden utmed stränderna är rostbrun till färgen
och med undantag af trakterna omkring byarna växa der endast
<i>Euphorbia</i>, vild tamarisk, taggigt gummiträd, akasia och aloe.

Den 9 lemnade vi ön Kankorogo och genom ett 500 till
800 yards bredt sund styrde vi kurs på Kagera, uppför hvilken flod
vi måste arbeta oss mot en ström af 2 1/2 knop i timmen.

Flodens bredd vexlade mellan 50 och 100 yards. Tio lodningar
som vi gjorde denna dag visade ett medeldjup af 52 fot i midten;
nämast papyrus-väggen, hvilken stod hög som en skog ofvanför
oss, var djupet 9 fot. Vid Kagayyo landstego vi på venstra
stranden för någon tid för att bese omgifningarna, ty under
färden uppåt floden kunde vi icke se någonting annat än
papyrusväggar, bergsryggarna i Karagwé och himlen.

Nu erforo vi först den rätta karaktären af detta ställe, som
vi inbillat oss vara en dal, då vi blickade ditåt från
bergshöjden mellan Kafurro och Rumanikas hufvudstad.

Ingezi, som infödingarna kalla det, omfattar hela området
från foten af Muvari-bergen ända till bergskedjan i Karagwé
med floden Kagera, <i>funzon</i>, eller papyrusslätten, och rweruerna,
eller insjöarna, de sistnämnda sjutton till antalet, inberäknad
Windermere. Dess största bredd mellan de motstående bergens
baser är nio mil, den smalaste delen är ungefär en mil.
Funzon, eller papyrus-slätten, täcker ett djup af 9 till 14 fot vatten.
Insjöarna hafva olika djup från 20 till 65 fot. Sjöarna och 
floderna sammanhänga under papyrusslätterna. Ingezi betäcker
en areal från Morongo eller Iwanda-fallen i norr till Uhimba
i söder af inalles 350 qv.-mil.

Ungefär tre mil norr om Kizinga styrde vi in i vassen
klockan 5 e. m. och beredde oss att hvila öfver natten, och
våra wanyambuer följde vårt exempel.

Besättningen i båten afbröt några af de torraste
papyrusstjelkarna, afskar de qvastlika topparna och bredde sina mattor
öfver de erhållna stråna, smickrande sig med att sålunda få
en ganska treflig natt. De gjorde upp eld mellan tre stjelkar,
hvarpå de placerade sina kokkärl. Metoden visade sig icke
riktigt lyckosam, alldenstund stjelkarna måste bytas om oupphörligt;
men slutligen fick man sina bananer lagade. Muskiter i stora
massor och af det glupskaste slag anföllo oss imellertid om
natten och en timme eller par hörde man ingenting annat än
prasslet af papyrus-qvastarna och en allmän klagan att ingen
kunde sofva. Så började det kännas fuktigt och slutligen vått,
ty bäddarna sjönko småningom, och slutligen måste mina män stiga
i båten, der de tillbragte natten under mycket obehag, plågade ända
till morgonen af muskiterna, som svärmade omkring och anföllo dem
med all den ihärdighet som utmärker dessa snåla blodsugare.

Följande dagen upptäckte vi på eftermiddagen en trång,
bugtande vik, som förde oss till en flodlik sjö af fem mils längd,
och öfver denna styrde vi våra båtar och kanoter genom en
annan vik till den grönskande Unyamubi-ön.

Från en bergshöjd ungefär 50 fot öfver Ingezi sågo vi
här att vi befunno oss ungefär fyra mil fran Kishakka och nästan
lika långt öster om en från Muvari utskjutande landtunga.

Dagen derpå foro vi omkring tio mil uppåt Kagera-floden
och efter fjorton mils färd tillbaka kommo vi in i Ihema-sjön,
en sjö af omkring 50 qvadratmils vidd, och slogo läger på
Ihemaön nära en mil från Muvari.

Inbyggarna på Ihema-ön berättade för mig att sjön Muta
Nzigé låg endast elfva dagsresor från Muvari-stränderna och att
wanya-ruandaerna ofta brukade besöka dem för att tillbyta sig
fisk mot mjölk och grönsaker. De omtalade äfven att Mworongo-
eller, såsom den kallas af andra, Nawarongo-floden flyter genom det
innersta Ruanda från Ufumbiro-bergen och förenar sig med Kagera
vest-sydvest om Ihema; att Akanyaru var en ganska stor sjö,
tre dagsresor i omkrets, och att den skiljer Ruanda, Uhha och
Urundi från hvarandra; att i dess midt låg en ö, hvarest de
kanoter som kommo från Uhha brukade dröja öfver natten, då
de på eftermiddagen anlände till Ruanda.

De voro ett lifligt folk, dessa öboar på Ihema, men de
voro besvärade med tvänne plågsamma sjukdomar, skabb och
spetälska. Ön bestod nästan ända upp till ytan af skiffer och
var betäckt med blott ett tunt lager af alluvialjord. Vattnet i
Ihema-sjön var sött och välsmakande men liksom alla till
Alexandra-Nilen gående vattendrag af en obehaglig rostbrun, färg.

Följande dag började vi från sjöns sydligaste ända ro uppåt
Muvari- eller Ruanda-kusten och försökte äfven landstiga i
närheten af en liten by, men dess invånare kommo mot oss
fnysande som ilskna hundar och hotande med sina bågar, så att
vi — som ännu voro Rumanikas gäster — måste hålla ut från
stranden och lemna dem ostörda i sin vilda enslighet.

Vid återkomsten till Kagera gingo vi utför floden och
anlände klockan 7 på aftonen till vårt lilla läger i Kazinga vid
södra stranden af Windermere.

Den 11 rodde vi inåt Kagera och
utför den samma till Ugoi, och på
aftonen den 12 återvände vi ännu en gång
till vårt läger vid Windermere.

Frank beordrades att föra båten
till Kafurro, och dagen derpå bad jag
Rumanika förse mig med vägvisare till
Mtagatas varma källor, och trogen sitt
löfte, utrustade han tretio wamyambuer
för ändamålet.

<img id="3165">Uhha-inföding.</img>

Vägen gick norrut längs en hög
bergås mellan Kafurro och Windermere.
Hvart vi vände våra blickar, funno vi
gröna åsar, grönskande bergterrasser, grönskande höjder och
grönskande ängar, ett utmärkt betesland. I bergshålorna eller
hålvägarna syntes här och der mörka trädtoppar.

När vi lemnat Windermere-sjön och det närliggande
Isossi-berget bakom oss, inträdde vi i en slingrande grön dal och under
tio mils vandnng från Isossi till Kasya räknade vi tretiotvå
olika boskapshjordar, hvilka sammanlagdt sannolikt innehöllo 900
kreatur. Vi sågo äfven sju noshörningar, af hvilka trenne voro
hvita, de andra fyra svartbruna. Vägvisarne ville att jag skulle
skjuta en, men jag hade ondt om ammunition, och då jag icke
var säker att träffa djuret dödligt, ville jag icke onödigtvis såra
det eller kasta bort en patron.

Klockan 8 e. m. följande dag uppnådde vi den nära slutet
af dalen belägna Meruré-sjön, som är ungefär två mil lång, och
derifrån kommo vi öfver tre särskilda berg till Kiwandaré, ett
berg från hvars topp, 5,600 fot öfver hafvet, vi kunde temligen
tydligt urskilja de tredubbla käglorna af Ufumbiro-bergen i
vestnordvest. Jag antog afståndet från Kiwandaré till Ufumbiro

vara ungefär fyrtiofem mil och till bergshöjden ofvanför Rumanikas
hufvudstad omkring sextio mil. Flere af dalgångar genombmtna
bergskedjor höjde sig mellan Alexandra-Nildalen och Ufumbiro.

Utför kammen af Kiwandaré nedstego vi långsamt till en
lägre terrass. Omkring klockan 5 e. m. fick en af oss i sigte
en mörkbrun, dubbelhornad flodhäst, och då vi saknade kött och
markens beskaffenhet tillät oss att nalkas på nära håll, kröp jag
fram på femtio yards' afstånd från jätten utan att blifva bemärkt
och skickade honom en zinkkula tätt bakom örat, så att han
tumlade omkull död.

Det af djuret erhållna köttet var mer än tillräcklig för
de aderton wangwanaer som jag medförde; jag fogade mig
derför efter deras önskan och slog läger här utan att fästa
afseende vid de kyliga bergvindarna, som redan på aftonen
började besvära oss. Mina män hopsamlade imellertid bränsle i
öfverflöd, och, upptagen af det intressanta och maktpåliggande
bestyret att steka kött vid sina flammande brasor, tycktes de
icke särdeles lidande.

<img id="3166">Utsigt öfver Ufumbiro-bergen från Mtagatas heta källor.</img>

Klockan 9 f. m. stego vi ned till Mtagatas skogbevuxna
dalgång, efter att hafva färdats tretiofem mil i nästan nordlig
riktning från Kafurro.

Denna dalgång ligger i en vinkel som bildas af en
snedt emot nordligaste ändan af Kiwandaré-berget gående bergås.
Den är fyld med höga träd, hvilka vuxit upp till gigantisk
storlek och täthet i löfverket till följd af de varma dunsterna från
källorna och den heta marken. Snår af plantor, lianer och
parasiter af alla slag slingra sig tätt i skuggan af de väldiga
träden, och öfver stället hvilar derför en underlig dysterhet.

Jag föreställer mig att en person som nödgats tillbringa natten
ensam på detta ställe skulle hafva funnit det ytterst ängsligt.
Stora babianer och långsvansade apor skreko och snattrade i
träden, hvilkas grenar prasslade och vaggade, då de jagade
hvarandra från det ena till det andra.

Vid tiden för vårt besök vid källorna voro dessa anlitade af
en mängd sjuklingar från Iwanda, Ngoi, Kiziwa, Usongora och Usui,
ty, såsom det var att förmoda, åtnjuta de öfverallt i Karagwé
och kringliggande land stort rykte för att vara helsobringande.

Källorna äro till antalet sex och vid undersökning befans
temperaturen i yttersta källsprånget vara 129 1/2° Fahr. (54,16°
Cels.) Bad-dammarna, hvilka hålla omkring 12 fot i diameter
och hafva ett djup af 2 till 5 fot, visade en temperatur af
110° Fahr. (43,33° Cels.) med undantag af en längst i norr,
der temperaturen var endast 107° Fahr. (41,66° Cels.).

Infödingarna berömde vattnet i dessa källor så mycket,
att jag beslöt qvarstanna der tre dagar för att sjelf pröfva dess
goda egenskaper. Jag drack en ofantlig mängd i förhoppning
att det skulle bekomma mig väl, men det gjorde ingen nytta.
Tvärt om mådde jag mycket illa, ty jag led i några dagar af
en mycket häftig frossa förorsakad, som jag tror, af
ohelsosamma ämnen som jag inandats i den qväfva atmosfären.
Visserligen njöt jag morgon och afton af badet, som hölls i ordning
för min räkning af Luajumba, Eumanikas son, men det var också
den enda trefnad jag hade.

Mot hudåkommor har vattnet — eller kanske snarare den
ökade renligheten — visat sig mycket välgörande. Under de få
dagar vi här vistades kommo och gingo infödingarne i stora
skaror och den lilla dalen erbjöd en liflig tafla med sina
plaskande, stojande och sjungande badgäster.

Den 18 Mars anträdde vi återfärden till Kafurro; på vägen
sköt jag en hvit flodhäst, som folket tog med sig till sina
kamrater. Den 19 anlände vi till Kafurro, dit hvarje mgwana
medförde öfver 20 skålp. kött.

Efter två dagars hvila gjorde jag ett nytt besök hos
Rumanika, då vi hade ett långt geografiskt samtal. Det är onödigt
att redogöra för de upplysningar jag måste lemna Rumanika
rörande den geografiska fördelningen af stammar och raser å
den afrikanska kontinenten, men då det för den lärda verlden i
Europa kan vara af intresse att höra hvad Rumanika och 
infödde resande vid hans hof meddelade mig, bifogar jag här
ordagrant de anteckningar jag gjorde vid detta tillfälle.

Hamed Ibrahim talade och sade:

"Mina slafvar ha rest vida omkring och berätta, att
Ni-Nawarongo-floden upprinner på vestra sidan af Ufumbiro-bergen, flyter i
en stor båge genom Ruanda och utmynnar i Akanyaru, i hvilken sjö
den möter Kagara, som kommer från söder. De förena sig nu och
gå ut ur sjön mellan Uhha och Kishakka och fortsätta sitt lopp
mellan Karagwé och Ruanda samt utfalla i Nyanza.

"Floden Rwizi, som äfven upprinner vid foten af
Ufumbiro-bergen i Mpororo, flyter genom Igara, sedan genom Shema, derefter
genom Ankori in i konungens Koki (Luampula) sjö, och sedan den fått
namn af Chibarré- eller Kiwaré-floden, förenar den sig med Kagera
nedanför Kitangulé.

"Om ni från Mpororo begifver er vesterut, påträffar ni Muta
Nzigé, Unyoros Nyanza. Det finnes många stora öar i denna sjö.
Utumbi är ett land som består af blott öar, och infödingama der äro
ett ganska godt folk; men ni kan inte färdas genom Mpororo, ty
folket är <i>shaitans</i> — djeflar — och wanya-ruandaerna i det landet äro
ytterst elaka; till följd af någon tilldragelse, då wangwanaer först
försökte tränga in der, kunna de inte fördraga främlingar. Det är
ett mycket besynnerligt folk, fullt af svek och elakhet.

"Vester om Ruanda ligger ett land som kallas Mkinyaga, och
der lär finnas en stor sjö, här jag hört — någon arab här dock
aldrig varit der."

En inföding från vestra Usui fortsatte på Rumanikas
uppmaning sålunda:

"Mkinyaga ligger vester om Kivu-sjön eller Nianja Cha Ngoma,
från hvilken sjö Rusizi-floden flyter ut i sjön Uzigé (Tanganika).
För att komma till Mkinyaga måste ni först resa genom
Unyambungu, och sålunda får ni se den stora sjön Mkinyaga. Kivu-sjön
står i samband med Akanyaru-sjön, fastän der fins mycket gräs
liksom i Ingezin här nedanför. Man skulle möjligen kunna i kanot komma
från Kishakka till Kivu, men det blefve ett svårt arbete.

"Akanyaru, som af wahhaerna benämnes Nianja Cha-Ngoma, är
ganska bred. Det behöfs en och en half dag för att ro midt öfver
den, och längden är två à tre dagsresor med kanot. Den ligger
mellan Ruanda, Uhha och Urundi. Kagera utfaller deri mellan Uhha
och Urundi. Nawarongo utfaller i Ruvuvu mellan Ugufu och
Kishakka. Ruvuvu förenar sig med Kagera mellan Kishakka och
Karagwé; Kagera utfaller i Ingezi och fiyter vid Kitangulé in i
Ugandas Nianja. Kivu-sjön ligger vest-sydvest om Kibogoras hufvudstad
i vestra Usui. Den här intet samband med Muta Nzigé, sjön i
Unyoro."

En man från Zanzibar, hvilken åtföljt Khamis ben Abdallah
till nordvestra Uhha, tog derpå till ordet och sade:

"Jag har varit vester om konung Khanzas land Uhha och såg der en
stor sjö. Der finnas säkerligen många sjöar och floder. Jag hade
Urundi på venster hand. Ruanda låg midt framför och jag stod i
Uhha."

Rumanika fortsatte sjelf och lemnade mig alla de
upplysningar han kunde; jag meddelar här de väsentligaste:

"När ni lemnar Mpororo, kan ni på en half dag med kanoter
komma till Makinda i Utumbi. Ön heter Kabuzzi. På tre timmar
far man med kanot derifrån till Karara-ön och från denna på en
half dag till Ukonju, som bebos af en stam kannibaler.

"Mkinyaga ligger vid ändan af Ruanda och dess största sjö är
Muta Nzigé, på hvilken ni kan fara till Unyoro. Det lär finnas en
ras dvergar någonstädes vester om Mkinyaga, hvilka kallas Mpundu,
och en annan, endast två fot hög, hvars land kallas Batwa eller
Watwa. I Uriambwa bor en ras småfolk med svansar.

"Uitwa eller Batwa-Watwa ligger längst södenit i Usongora.

"Erån Butwa vid spetsen af en landtunga i Ruanda kan ni se
Uitwa Usongora.

"Mkinyaga ligger ungefär tre dagsresor till venster från Butwa.

"Några waziwaer ha i ett af dessa aflägsna land sett ett
besynnerligt folkslag med så långa öron, att de hängde ända ned till
fötterna; det ena nyttjades liksom en matta att sofva på, det andra
till skydd mot kölden liksom en fint garfvad hud! De försökte att
öfvertala en af dessa män att följa med hit till mig, men resan blef
för lång, så att han dog på vägen."

Den gamle, käre Rumanika! Hvad han gladde sig åt att
presidera i geografiska sällskapet i Karagwé, och huru fint han
log, när han dukade fram denna sista utomordentliga
münchhausiad! Han hade föresatt sig att blifva ansedd som den bäst
underrättade af alla de närvarande, och han blef alldeles förtjust,
när han tänkte på det nöje som det gamla, förslappade Europa
skulle erfara vid åhörandet af alla dessa underbara saker från
det inre Afrika. Han var också mycket angelägen att min
anteckningsbok blef fullproppad med hans snack, och jag fruktar
vekligen att han gjorde ett och annat försök att föra en nykter och
sanningskär kristenhet bakom ljuset. Efter denna lilla erinran
till varning för läsaren torde imellertid hans fabler kunna anses
oskadliga, och vi blifva honom tack skyldiga för hans
intressanta meddelanden.

Efter som jag börjat anföra dessa geografiska data,
må jag så gerna i korthet tillägga några andra upplysningar
rörande Muta Nzigé, hvilka jag erhållit af en inföding i
Usongora, som vi träffade i Kawanga hos Sekajugu, en af de
watongolaher som åtföljde oss till  Beatrice-bugten.

"När ni lemnar Ruoko i Unyoro, här ni på högra sidan 
Gambaragara, på den venstra Usagara eller Ankori. Uzimba, Ruigis 
land, ligger då fyra dagsresor vesterut.

"När ni kommer till Uzimba och viker af till venster, är
närmaste landet Luhola. Usongora ligger till höger.

"Till venster ligga äfven Unyampaka, Kasita, Kishakka,
Chakiomi, Nyteré, Buhuju, Makara, Unyamururu, Munya Chambiro och
Bwambu, hvars inbyggare äro kannibaler.

"Om ni håller er till höger från Ruigis land, kommer ni till
Usongora, Mata, två dagar derefter till Naweru och slutligen till
Butwa. Härifrån kan ni se Ruanda på venster hand.

"Ruigis land kallas Uzimba.

"Kitagwenda är namnet på det nästgränsande landet.

"Unyanuruguru ligger mellan Ruanda och Usongora.

"Alla wasongoraerna ha utflyttat från Unyoro."

Af en inföding från Unyampaka fick jag följande
upplysnings om Muta Nzigé:

"Min konungs namn är Bulema. Kashéshé heter den store
konungen i Uzimba. Ruigi är död. När ni stannar hos Kashéshé och
blickar mot solnedgången, ligger Usongora rakt framför er. Om ni
från Kashéshé vill begifva er till Usongora, reser ni först till Nkoni-ön,
derifrån till Ihundi-ön och slutligen till Usongora.

"Långt till venster, när ni står vänd mot den nedgående solen,
ligga Utumbi samt Mahinda-, Karara- och Kabuzzi-öarna.

"I Usongora fins salt i öfverflöd och från Unyampaka (mitt land)
hemta vi ofta salt derifrån och sälja det till alla kringliggande land.
Landet Ankori sträcker sig inte ända fram till Muta Nzigé. Buhuju
och Unyamuruguru ligga mellan Ankori och sjön.

"Konungen i Gambaragara och Usongora heter Nyika. Norr om
Gambaragara ligger Toru eller Tori, en del af Unyoro. Kabba Rega
heter den store konungen öfver alla dessa land. Unyoros trollmedel
förvaras af Nyika på spetsen af hans höga berg. Det fins lika många
hvita som svarta inbyggare i landet. På spetsen af samma berg
fins en liten Nianja, och i dess midt reser sig en hög, brant klippa.
Mycket vatten rinner utefter bergets sidor, ibland rakt ned och
med ett starkt buller. Stora boskapshjordar gå här i bet och i
Gambaragara och Usongora finnas sådana i hundratal. Infödingarna i
Usongora äro stora kämpar, hvar och en beväpnad med tre spjut och
sköld, och de lifnära sig af ingenting annat än mjölk och batater."

Jag öfvergår nu till några "reflexioner" som gjordes af en
ung filosof från Uganda, en af Sambuzis pager, hvilken åtföljt
sin herre vid katekirons stora angrepp på Usongora för tre
år sedan.

Den unge gossen beröfvade mig helt plötsligt
föreställningen att det var en särskild gåfva att kunna filosofera, eller att
endast den hvita menniskoväsens medlemmar egde. någon högre
grad af observationsförmåga, i det han gjorde mig följande fråga:

"Stamlee, vill ni säga mig huru det kommer sig att alla hvita
män ha lång näsa men alla deras hundar kort näsa<footnote>Den unge tänkaren hade observerat, att både min britiska bulldogg och
gräfsvinshunden «Jack» hade bred, kort nos; och han hade helt hastigt kommit till
den slutsats, att alla hvita mäns hundar måtte vara plattnosade.</footnote> medan nästan
alla svarta män ha kort näsa och deras hundar ganska lång?"

En yngling i Uganda som kan göra en sådan iakttagelse
tyckte jag förtjena särskild uppmärksamhet.

"Omtala för mig," sade jag, "allt hvad du vet om Muta
Nzigé och Kagera."

"Godt, ni ser att Kagera är en bred, djup och snabb flod, vattnet
deri är klart fastän mörkt. Hyar kan den komma ifrån? Det är
en förskracklig vattenmassa den floden här. Den är hufvudflod till
Jinja, ty utan denna flod skulle vår Nyanza bli alldeles uttorkad.

"Säg mig, hvar kan den komma ifrån? Det fins inte ett land
tillräckligt stort att mätta den, ty när ni kommer till Rumanikas
land, är den ännu en stor flod. Om ni far till Kishakka, längre
söderut, är den ännu der en stor flod och i Kibogoras land är
den också stor och bred. Urundi ligger inte långt derifrån och
bortom detta land ligger Tanganika.

"Säg mig, hvart tar allt vattnet i Muta Nzigé vägen? Det
faller in uti Kagera, naturligtvis; Kagera faller ut i vår Nyanza
och Jinja-floden (Victoria-Nilen) går till Kaniessa (Gondokoro). Jag
försäkrar er att det måste vara på det viset. Ni såg ju att Rusango
och Mpanga förena sig med Muta Nzigé, inte sant? Nå väl, det
måtte finnas en mängd andra floder som också flyta ut i Muta Nzigé.
Och hvilken flod upptager alla dessa småfloder om inte Kagera?"
frågade han triumferande.

"Usongora är ett underbart land! Dess invånare äro tappra,
och när vår katekiro, som hade med sig Mkwenda, Sekebobos och
några af Kitunzis höfdingar, stötte till sammans med dem, funno de
dem vara helt olika folket i Gambaragara. Det är ett resligt,
långbent folk, beväpnadt med spjut och sköldar. De försökte alla
möjliga krigsknep mot oss. När vi stodo på stranden af en flod som
flyter åt norr genom Tinka-tinka, liknande den i Katonga, stälde de
sig på stranden midtemot och skreko till oss att de voro färdiga till
strid. Sambuzi var nära att blifva dödad dagen derpå, och vi
förlorade många stridsmän, men katekiron är inte någon vanlig höfding;
han är utomordentligt tapper och ville vinna Mtesas ynnest. Så
kämpade vi i sex dagar.

Wasongoraerna hade en mängd stora hundar, som de hetsade mot
oss; när vi sedan drefvo deras boskap hem till Gambaragara, blef
det jordbäfning, gyttjiga källor bröto fram här och der, vattnet på
slätten blef bittert salt hvarigenom en mängd wagandaer dödades;
det afsatte rundt omkring kanterna ett hvitt ämne som liknade salt.


"Första gången vi sågo Muta Nzigé var då vi följde Nyika till
toppen af hans höga berg i Gambaragara. Vi kunde inte komma
ända upp, emedan det var för högt <footnote>Detta berg kallas nu Gordon-Bennett-berget.</footnote>. Men vi kunde se Usongora
och en stor sjö, som sträckte sig rundt omkring. När vi kommo
tillbaka med vårt byte skickade oss Mtesa en kort tid derefter tillbaka
till Ankori, och från spetsen af ett högt berg nära Kibanga <footnote>Lawson-berget.</footnote> sågo
vi åter Muta Nzigé utbreda sig i vester. O, det är en stor sjö, inte
så bred som vår Nyanza, men mycket lång. Vi taga allt vårt salt
från Usongora; Nyika erlägger skatt till oss med ett visst antal
säckar salt, som samlas på slätterna men inte duger att äta utan att
förut tvättas och rensas."

Denne unge gosse åtföljde mig till Karagwé och genom
skarpsinnighet och en oaflåtlig frågvishet lyckades det honom
att aflocka wanyambuerna vid konung Rumanikas hof några 
upplysningar, som han meddelade mig på följande sätt:

"Herre, jag här frågat flere wanyambuer, och de ha alla
svarat att ni kan fara med kanot härifrån till Ujiji, fastän ni måste
låta forsla era kanoter ett stycke landvägen. De omtala också att
Ndagara, Rumanikas fader, som önskat inleda handelsförbindelser med
wajijierna, försökt att gräfva en kanal eller ett dike för att
fortskaffa sina kanoter. De säga också att Kivu sammanhänger med
Akanyaru och att Rusizi lemnar Kivu och går till Tanganika genom
Uzigé, men att Kagera flyter genom Karagwé till Uganda. Tror
ni det kan vara sant?"

Såsom ett värdigt slut på denna intresserika dag gaf
Rumanika åt Hamed Ibrahim i uppdrag att förevisa de skatter,
troféer och kuriositeter som förvarades i konungens museum eller
vapenhus, ett uppdrag som Hamed var mer än villig att
fullgöra, helst han ofta hade för oss berömt de rariteter som
funnos der.

Vapenhuset var en cirkelrund hydda, till det yttre liknande
ett hvälfdt torn och täckt med halm. Det höll ungefär 30 fot
i diameter.

Vapen och andra föremål af messing, koppar och jern voro
alla sammans i god ordning, och det syntes tydligt att
Rumanika icke vårdslösade sina skatter.

Här funnos omkring sexton stycken klumpiga ankfigurer af
messing med vingar af koppar, tio besynnediga tingestar af samma
metall, hvilka skulle föreställa hjortar, och tio kor af koppar utan
hufvud. Utmärkt väl arbetade stridsyxor af jern, dubbelbladiga
spjut, flere stora knitklingor med ytterst hvass egg, 8 tum breda
<img id="4385">Rumanikas Skattkammare, vapen och skatter.</img>

och 18 tum långa, ypperliga spjut, deribland några med blad
och skaft af länkjern, andra med kedjelikt vridna skaft och dessa
försedda med en knippa små ringar af något hårdt ämne vid
bladfästet och vid ändan af skaftet, andra hade blad af koppar
och egendomligt flätade skaft af jerntråd. Der funnos äfven
stora flugsmällor, hvilkas handtag voro beundransvärda prof
på inhemsk konst; vidare massiva knifvar liknande bilor, med
polerade blad samt ett föremål, likt ett ankar med fyra böjda
spröt af jern, den öfriga delen af polerad messing. Några
klädespersedlar, färgade i svart och rödt, i randiga och andra
mönster, och tillverkade af fint gräs, voro utmärkta genom
sin finhet, som verkligen kunde jemföras med bomullsväfvens. Den
kungliga stolen var ett mästerstycke af inhemsk svarfningskonst;
den var nämligen skuren ur ett enda block af bomullsträd. Utom
dessa prof af landets konst funnos dryckeskärl, bägare, tallrikar
och mjölkskålar af trä, allt snyggt och vackert. Eldstaden
utgjordes af en cirkelrund, ganska smakfullt konstruerad härd
i byggnadens midt. På golfvet utmed väggarna stodo
uppstälda andra gåfvor af arabiska vänner, såsom tunga
kopparbrickor och några terrinlock af Britannia-metall, tydligen från
Birmingham. En reffelbössa, skänkt af kapten Speke, får icke
förgätas, ty den hade en hedersplats och Rumanika brukar ofta
betrakta den med nöje, emedan den påminner honom om hans
genialiska hvita vänner Speke och Grant.

De ofantliga trummorna, hvilka
till ett antal af 52 stycken stodo
uppstälda utanför byggnaden, läto genom
sitt utseende ana de bedöfvande ljud
hvarmed nymånen helsas eller krigssignalen 
slås.

Mitt afsked från den liflige gamle
mannen, hvilken nu bör vara omkring
60 år gammal, var ganska rörande.
Han skakade mina händer flere gånger
med den förklaringen att han var
ledsen öfver att mitt besök var så kort.
Han ålade strängt sina söner att visa
mig all möjlig uppmärksamhet tills jag uppnått Kibogoras,
konungen i vestra Usui, landamären, och sade sig vara förvissad
att denne såsom en vän till Rumanika skulle blifva glad att få
se mig.

<img id="4394">Rumanikas vapenhus.

1. Magasin.   2. Eldstad.   3. Burzah.
4. Sofrum.   5. Stängsel.</img>


Efter en månads uppehåll i Kafurro, hvilken tid jag
uteslutande användt till forskningsresor i vestra Karagwé, fortsatte
expeditionen nu den 26 Mars sin väg och slog efter en marsch på
flere mil läger vid Nakawanga, nära södra foten af Kibonga-berget.

Följande dag kommo vi efter 13 mils marsch till norra
stranden af Uhimba-sjön, ett bredt, flodlikt vattendrag närdt af
Alexandra-Nilen.

Den 27 hade jag lyckan att skjuta tre noshörningar, och blefvo
vi sålunda försedda med ett tillräckligt köttförråd för resan genom
ödemarken i Uhimba. Ett af dessa ofantliga djur hade ett horn
2 fot långt, med en tagg nedtill, hvass som en dolk, och ett
mindre horn, 9 tum långt. Han tycktes hafva varit i fejd med
något vildt djur, ty en handsbredd af huden var bortsliten ur
länden. Vid ena hornet hade han derjemte ett sår, som
luktade högst obehagligt.

Wangwanaerna och wanyambuerna berättade med den
allvarsammaste min att elefanten ofta misshandlar noshörningen,
drifven af en viss afundsjuka som han närer mot sin vildsinte
kusin. Det säges, att om elefanten träffar på noshörningens
exkrement, blir han rasande och beger sig genast ut på spaning
efter den brottslige, och ve denne, om han i ett anfall af dåligt
humör vågar strida för rättigheten att göra sitt tarf hvar
han behagar! Elefanten bryter i sådant fall en tung gren från
ett träd eller upprycker en trädrot, grof som en båtmast, och
bearbetar den olycklige besten, tills denne blir belåten, om han
kommer undan genom en hastig flykt. Noshörningen brukar
derför — så berätta åtminstone infödingarna — alltid vända sig
om och krafsa bort hvad han tappat.

När en noshörning möter en elefant, måste han iakttaga
föreskrifven höflighet och gå ur vägen, ty den senare vill icke
veta af någon rivalitet; ibland är likväl den förre något envis,
och då affärdar elefanten honom genom att skjuta honom upp
mot ett träd och genomborra honom med betarna, eller också
ställer han honom upprätt mot stammen och krossar honom.

På tjugusex mils afstånd från Kafurro uppslogo vi vårt
tredje läger nära några af vågorna slitna lager af brunådrig
porfyr, som här sköt i dagen, samt tätt invid en arm af
Uhimbasjön, der det vimlade af flodhästar.

På den hårda porfyren sjutes spår af vatten eller af
vågornas verkningar ända till femtio fot öfver den nuvarande 
vattenhöjden. Några stycken uppsköto också i vattnet och visade
samma verkningar som de hvilka iakttogos bortom vårt läger.

Under de nästa tvänne dagarna reste vi tjugusju mil genom
ett pass eller en långsträckt dal, parallell med sjön Uhimba och
Alexandra, hvilken sistnämnda var afstängd från synkretsen blott
genom en bergås. Höga kullar reste sig likt stympade koner
här och der och med en egendomlig likhet till samma höjd som
de grönskande åsarna vid sidan af dem. Deras toppar äro släta,
men jernmalmens frätning angifver tydligt hvilket element som
först skiljt dem från åsarna och ursprungligen gräft dalen.

Uhimba, som Rumanika anförtrott åt sina söner Kakoko,
Kananga och Ruhinda, ligger sextioåtta mil söder om hans
hufvudstad och består af några nybyggen, hvilka bebos af herdar.
Det var för blott några få år sedan ett omtvistadt land mellan
Usui och Karagwé, men efter Kishakkas eröfring af Ruanda togs
det i besittning af Rumanika, som befarade att hans
afundsamme och förrädiske medtäflare, Mankorongo i Usui, skulle
bemäktiga sig det.

Här möttes jag af budbärare från Mankorongo, hvilka
affärdats med inbjudning till mig att komma och besöka honom,
och som med den oförskämdhet hvilken karakteriserar deras
uppförande mot araberna, underrättade mig, att om jag
försökte genomresa något land i hans granskap utan att visa honom
artigheten af en uppvaktning, skulle det blifva min fullständiga
undergång.

Budbärarna skickades tillbaka med en fredlig helsning och
uppmaning att säga att jag var på väg till Kibogoras
hufvudstad för att söka upp en väg genom Urundi mot vester, och
att, derest detta icke lyckades, jag skulle tänka på Mankorongos
ord; Mankorongo kunde imellertid vara förvissad, att om man
ämnade skrämma mig med någon större eller mindre beväpnad
styrka i skogen, skulle de anfallande komma att ångra det.

Jag hade hört talas om de utpressningar Mankorongo
tilllåtit sig mot araber och wagandaer, hvarigenom han visat sig
vara en värdig efterföljare till den roflystne Swarora, som gjorde
Speke och Grant så mycket bekymmer.

Den andra dagen af vår sammanvaro med den artige Kakoko
besteg jag ett berg af omkring 600 fots höjd och beläget
ungefär tre mil från lägret i ändamål att betrakta det kringliggande
landskapet, hvilket Kananga fått i uppdrag att visa mig. Fem
land lågo här inom synkretsen, nämligen Karagwé, Kishakka,
Ruanda, Ugufu, och Usui. Parallelt med Usui låg konung Khanzas
land Uhha; bottom Uhha sades Urundi ligga; bortom Urundi i
vester lågo Tanganika och Uzigé och sedan visste ingen hvilka land
som funnos bortom Uzigé. Akanyaru låg i sydvest mellan Ruanda,
Uhha och Urundi; Kivu sades vara beläget mera i sydvest; i
nordvest låg Mkinyaga och i vester Unyambungu. Ugufu skildes
från Kishakka genom Nawarongo- eller Ruvuvu-floden och från
Uhha och Usui genom Alexandra-Nilen, som flyter fram mellan
Uhha och Umndi. En annan flod af någon betydenhet sades
också flyta i riktning från Unyambungu in i Akanyaru<footnote>Jag erfor tre månader senare genom warundier och wazigéer att den från
vester kommande floden var Ruanda, som rinner genom Rusizi och derifrån in i
Tanganika.</footnote>.

Dagen derefter kommo vi in i vestra Usui och slogo läger
vid Kafurras by. Här rådde hungersnöd, så att lifsmedel för fyra
dagar måste betalas med tretiotvå dotier tyg. Kibogora begärde
och fick tretio dotier, en rulle messingstråd och fyrtio halsband
af glasperlor; Kafurra, hans fömämste höfding, begärde tio dotier
och en mängd glasperlor; en annan höfding begärde fem dotier;
drottningen äskade ett helt förråd af kläder; prinsarna hade
också sina anspråk, och vägvisarna skreko ganska högt på belöning.

På fyra dagar måste vi sålunda tömma två balar af de
tjugutvå som återstodo af hela den ofantliga packning med hvilken
vi lemnat Zanzibar. Hvilka utsigter till expeditionens framgång
hade vi väl under sådana omständigheten och vore det klokt
att ens fortsätta vår resa genom Uhha, detta land som 1871
hade kostat oss i medeltal två balar tyg om dagen? Tjugu
dagar i Uhha skulle på detta sätt kunna bringa oss till
tiggarstafven. De snåla mutwaréerna, de rent af rofgiriga mkamaerna
och annat vinningslystet folk derstädes måste mutas med furstlig
frikostighet i gåfvor af tyger och perlor för att hålla sig lugna.
Det skulle behöfts etthundra balar tyg för att uppehålla blott
etthundra man i Uhha i sex veckor. På andra sidan om Uhha
lågo landen Urundi och Ruanda, hvilkas inbyggare voro
fiendtligt sinnade mot främlingar.

Kibogora och Kafurra voro ganska tillmötesgående och
visade sig vänliga och språksamma, ty jag hade gjort mitt inträde i
deras land under de bästa auspicier, nämligen med ett förord
af den ädle och omtyekte Rumanika.

Jag vände åter från det intressanta landet med en suck
men äfven med ett beslut som efterhand blef allt fastare, 
nämligen att, om jag för tredje gången skulle komma att här söka
en väg vesterut, icke låta hindra mig af något.

Den 7 April fortsatte vi motvilligt vår resa i sydlig
riktning och tågade fem mil längs en ravin, i hvars botten den
lilla floden Lohugati hördes brusa. Sedan vi hunnit dess källa,
stego vi uppför en brant sluttning och stannade slutligen på en
grön bergås vid en höjd af 5,600 fot öfver hafsytan.

Först sedan vi stigit ned ungefär en mil till
Uyagoma-dalen, fann jag hvilken betydenhet denna bergås egde såsom
varande vattenskilnaden mellan ett af Victoria-sjöns tillflöden och
Malagarazi-flodens källa, den största af de floder som utfalla i
Tanganika-sjön.

Genom att tåga tvärs igenom Uhha något åt vester eller
sydvest skulle vi visserligen åter hafva uppnått Alexandra-Nilen
och Alexandra-sjöns tillflöden men det var bestämdt att vi icke
mera skulle komma att fara öfver en ström eller en bäck som
förenar sig med den stora flod hvilken rinner genom Egypti
land ut i Medelhafvet.

Från den 17 Januari 1875 till den 7 April 1876 hade vi
varit sysselsatta med att söka upptäcka Nilens sydligaste
källarmar, allt från de sumpiga slätterna och de odlade nejder der
de uppspringa, ända till den stora reservoar som benämnes
Victoria Nyanza. Vi hade farit omknng denna sjö i hela dess
vidd, inträngt i hvarje vik, hvarje bugt, hvarje vrå, gjort
bekantskap med nästan hvarje slag af vild menniskonatur — den
milda och saktmodiga, den grymma och otillgängliga, den
gästfria och den ogästvänliga, den ädelmodiga så väl som den lumpna;
vi hade sett vildarnas krigföring och sett huru de tvått sina
händer i hvarandras blod med hemsk segerglädje och ohejdad
munterhet; fem gånger hade deras lust till krig och mord
orsakat oss lidanden, och vi hade förlorat många män genom
deras ondska och vildhet; vi hade rest hundratals mil fram och
åter längs norra kusten af Victoria-sjön, och slutligen hade vi
med en talrik styrka trängt igenom de stora land som ligga
mellan de två sjöama Muta Nzigé och Victoria samt fått
tillfälle att se den förgrening af Muta Nzigé som kallas
Beatrice-bugten och dricka af dess söta vatten. Ur stånd att finna trygga
lägerplatser vid sjöstränderna, hade vi afstått från vidare
forskningar åt detta håll och från Katonga-lagunen dragit oss söderut
till Alexandra-Nilen, den största af de floder som utfalla i
Victoria-sjön och som upptager nästan alla de smärre flödena från
vester och sydvest. Med stort tålamod hade vi undersökt hälften
af dess lopp, tills vi af brist på medel att tillfredsställa de i
trakten af Alexandra-Nyanza boende usla stammarnas rofgirighet
och obenägna att tvinga oss fram mot infödingarnas vilja, blifvit
nödsakade att den 7 April bjuda farväl åt de trakter hvilka
gifva upphof åt Nilen och vända våra blickar åt Tanganika.

Jag har försökt att i min skildring af naturen, den
lefvande som den döda i alla dess egendomliga faser, troget hålla
mig till mina intryck. Jag inser att de icke äro mycket
djupsinniga, men jag här icke vågat öfverskrida de gränser jag haft
utstakade för mig, nämligen utforskandet af Nilens södra källor
och lösningen af det problem som lemnats olöst af Speke och
Grant: Är Victoria Nyanza en sjö eller består den af fem
sjöar, såsom Livingstone, Burton och andra uppgifvit? Detta
problem här nu blifvit tillförlitligt löst; och Speke tillhör
hädanefter äran af att hafva upptäckt den största insjö på
afrikanska kontinenten, och jag måste dertill gifva honom det
erkännandet, att han förstått de lands geografi, hvilka han
genomrest, långt bättre än någon af dem som så envist bekämpat hans
hypotes<footnote>Enligt Spekes ungefärliga beräkning skulle denna sjö hafva ett omfång af
29,000 qv.-mil. Min undersökning visar den vara 21,500.</footnote>.

*
</chapter>
<chapter name="Adertonde kapitlet.">
<h1>Adertonde kapitlet.</h1>

Tvillingfloderna. — Mankorongo gäckad. — Stackars Bull, trogen in i döden.
Msenna kan åter icke hålla sig i styr. — Afnkas "ris" uppträder på
skådeplatsen. — Mars i fredstid. — "Gräf potatis, potatis, potatis!" — Mirambo och jag
ingå blodsbrödraskap. — Högvigtiga och snikna småkonungar. — Praktiskt
omvändelse af Ubagwéhöfdingen. — Watutaerna och deras historia. — Afnkansk
nomenklatur. — Från Msené öfver Malagarazi till Ujiji. — Sorgliga minnen.

Längs utmed den vackra Uyagoma-dalen i vestra Usui
sträcker sig i öster och vester en gräsbevuxen ås, på sina
ställen underbart skön, med i dälderna kringströdda block, hvilka
äro öfvertäckta med ormbunkar och mossor, samt glänsande af
ljusgrönt löfverk. I två af dessa små dälder upprinna halfvägs
på både södra och norra sluttningen två strida floder, på den
södra Malagarazi och på den norra Lohugati. Ehuru dessa
tvillingströmmar hafva samma vagga och rinna på mindre än
2,000 yards afstånd från hvarandra, löpa de dock icke
samman. Genom de täta ormbunkarna och löfverket rinna dessa
floder med sakta fart utför de för dem bestämda sluttningarna,
derunder samlande styrka på sin färd; — Lohugati till
Victoriasjön och Malagarazi till den aflägsna Tanganika.

Då den senare floden först väller fram, hvarvid den
erhåller sitt egentliga vattenförråd från de rännilar som sippra ned
från bergskrefvorna rundt omkring Uyagomas bassin, är den så
grund, att små barn vada öfver den, och folket i Usui kallar
den Meruzi. Då vi bröto upp från Uyagoma, följde vi dess
lopp i flere timmar, hvarunder den blef allt bredare tills den
slutligen blifvit en riktig flod, <i>nomine dignum</i>, och sedan vi
öfvergått den, började vi åter bestiga bergen, hvilka i diagonala
linier sträcka sig från nordost till sydvest öfver Usui, derifrån,

ehuru ofta afbrutna, in i norra Uhha der de förlora sig i en
oredigt sammangyttrad bergmassa.

Meruzi går rundt om och genom dessa klippmassor i många
krökningar, kastar sig från höjd till höjd, från afsats till afsats,
och mottager under sitt lopp myriader små rännilar och bäckar
med klart vatten tills den, efter att hafva hunnit Unyamwezis
vidsträckta skogstrakter, antager namnet Lukoke och tjenar som
gränsskilnad mellan Unyamwezi och Uhha.

Under tiden måste vi öfvergå en följd af skogklädda
bergåsar, och på en väg som ledde från Kibogoras land till det
område, hvaröfver herskar den stridslystne och hämndgirige
Mankoiongo, Swaroras efterträdare, mötte vi en ambassad, hvilken
i högst pockande ton fordrade att vi skulle tåga genom denne
höfdings område. Meningen dermed var att vi med god min
skulle låta afhända oss två eller tre balar tyg, ett halft dussin
bössor, en hel mängd perlor och hvad annat af våra tillhörigheter
han kunde behaga utvälja i utbyte mot den oss gifna fördelen att
med några och fyrtio mil förlänga vår färd och göra en
tidsförlust af två eller tre veckor.

Denna oförsynta uppmaning bry vi oss ej om att lyssna till
utan afgifva ett bestämdt nekande svar. De äro ej nöjda
dermed utan öfvergå till hotelser. Hotelser i den stora, obebodda
skogen äro en ganska allvarsam sak. Höfdingarna anmodas
draga sina färde på ögonblicket utan en enda yard tyg. Sedan de
aflägsnat sig, påskynda vi vår marsch intill aftonen och från
nästa morgon i dagningen till klockan 3 e. m. fortsätta vi
oafbrutet vår färd tills vi befinna oss i Nyambarri, Usambiro, glada
öfver att hafva narrat den vildsinte herskaren.

Den 13 April gjorde vi halt för att låta folket hvila.
Usambiro liksom hela Unyamwezi producerar tillräckligt med sesam,
hirs, majs och vicker samt bönor och ärter för att förse aldrig
så många karavaner och expeditioner. Jag har gjort den
iakttagelsen att folkslagen i de land som frambringa säd äro lättare
tillgängliga än de som uteslutande idka boskapsskötsel och nära
sig med mjölk, bananer och batater.

I Nyambarri mötte vi två arabiska karavaner som nyss
anländt från Mankorongo, om hvilken de berättade rysliga saker,
hvaraf jag kunde draga den slutsatsen att den prejningslystne
höfdingen skulle blifva föga belåten, då han fick veta att hans
plan att plundra vår expedition misslyckats.

Här störde den bekante Msenna för tredje gången lugnet,
Man underrättade mig om att han sökt intala en stor del af
wangwanaerna och wanyamwezierna att rymma och erbjudit
sig att föra dem till Unyanyembé; flere unga män, som
uppstämts genom hans vildsinta och brutala sinnelag, hade gifvit
efter för hans öfvertalningsförsök. Msenna blef derför
tillbakaflyttad till ledet i stället för att förut hafva fört befälet öfver
tio man och dömd att under en tid af sex månader bära en
låda under uppsigt af den vaksamme Kachéché.

<img id="3167">"Bull."</img>

Under marschen från Nyambarri till Gambawagao, den
förnämsta byn i Usambiro, hände sig att gamle "Bull", den siste
af hundarna jag fört med  mig från England, dukade under för
årens tyngd och de 1,500 mil vi tillryggalagt. Med en doggs
envishet och uthållighet fortfor han att följa efter bössbärarnas
trupp, som var van att på den trånga vägen gå före honom.
Ehuru han då och då raglade och uppgaf qvidande läten, gjorde
han nitiska bemödanden att hålla sig uppe, men slutligen lade
han sig ned på vägen och tycktes beklaga den kroppens
svaghet som besegrat hans vilja, hvarpå han en kort stund
derefter uppgaf andan — med blicken till det sista riktad mot
vägsträckan han så modigt sträfvat att tillryggalägga.



Stackars hund! Huru många tjenster hade han ej gjort
mig! Hvem gladde sig mera än han åt att höra skotten ljuda
genom den djupa skogen. Hvem fröjdade sig mera än han åt
vår framgång, i det han med ljudeligt skall tillkännagaf sin
glädje! Huru många skogssträckor, bergshöjder och gulbruna
slätter hade han ej genomvandrat! Med hvilken ifver han
inträngde i snår och moras, kärr och strömmar. I nattens
mörker bortjagade hans gälla skall många marodörer och
smygande rofdjur från det sofvande lägret. Hans tjut besvarade
den glupska hyänans hemska läten, och den rytande leoparden
skrämde honom icke. Hans kloka blick och djerfva hållning
fylde de undrande vildarna med förvåning, då han genom sin
frimodighet tvingade dem att ta till flykten och med verklig tapperhet
hjelpte han oss att få bort wanyaturuerna från vårt läger i Ituru.
Far väl, du mönster för ditt slägte! Hvila från dina mödor i
den tysta skogen! Din fot skall icke mera beträda höjderna,
ängarna och dälderna; man skall ej mera höra dig tassa i gräset
eller bland ormbunkarna, ej heller får man någonsin mem se
dig rusa efter mig öfver grässlätterna, — du är död som dina
öfriga kamrater!

Konungen i Usambiro vexlade skänker med oss och tycktes
vara en både duglig och angenäm ung man. Ehuru hans
undersåtar anse sig vam wanyamwezier, äro de en blandning af wahhaer
och wazinjaer. Han har bygt en väl befäst by, omgifven af en
4 fot djup och 6 fot bred graf och dessutom af en med
skottgluggar försedd inhägnad. Hufvudstadens befolkning utgör omkring
2,000 menniskor.

<i>Boma</i> Kiengo, eller Msera ligger fem mil syd-sydost om
hufvudstaden. Då höfdingen der såg det goda förhållande hvari
vi stodo till konungen, bemödade äfven han sig att göra ett
fördelaktigt intryck på oss.

Musonga ligger 12 mil syd-sydost om Boma Kiengo och
är den nordligast belägna by i landet Umngwa. Den 18 April
hunno vi efter en marsch på femton mil hufvudstaden Ndeverva,
en annan, äfvenledes befäst by, försedd med skottgluggar och
omgifven af en graf.

Vi gjorde nu hastiga marscher. De små konungarna öfver
dessa land voro dock, ehuru de fordrade utbyte af skänker och
nödgade mig slösa mera med mina tyger än som var alldeles
nödvändigt, icke pockande eller oförskämda och ej heller så
prejningslystna, att det hindrade ett vänligt förhållande oss imellan.

Men samma dag vi anlände till Urangwa kom plötsligt, under
det vi helt förtroligt samtalade, en budbärare för att förkunna
oss att spöket, busen, hvilkens blotta namn tystade barnen i
Unyamwezi och Usukuma och kom qvinnornas hjertan att klappa
af fruktan — Mirambo sjelf — var i antågande; han var
endast omkring tjugu mil aflägsen och medförde en ofantlig
armé af <i>ruga-ruga</i> (banditer.)

Man kan föreställa sig den bestörtning, oro och fasa denna
underrättelse väckte och de många öfverläggningar och
rådplägningar som nu egde rum. Barrikader uppkastades och
plattformar med bålverk af grofva timmerstockar gjordes i ordning
för skarpskyttarna. Qvinnorna hastade att söka fram sina
amuletter, Wagangaerna rådfrågade sina andar, hvarje krigare
undersökte och laddade sina bössor, medan konungen skyndade
fram och tillbaka med klädnaden fladdrande omkring sig och
intagen af en nästan hysterisk ifver. Jag hade 175 man och
fyrtio af arabernas folk under mitt befäl, hvarförutom vi egde
många kistor ammunition. Konungen fick reda derpå och sade
till mig:

"Ni stannar ju för att strida mot Mirambo, gör ni inte det?"

"Nej, det gör jag inte, min vän; jag ligger inte i tvist
med Mirambo, och vi kunna inte hjelpa hvar enda stam att
bekriga dess grannar. Om Mirambo anfaller byn medan jag är
här och ej vill tåga härifrån, då jag tillsäger honom derom,
då skola vi strida, men vi kunna ej stanna här för att invänta
honom."

Den stackars konungen var mycket nedslagen, då vi
lemnade honom följande morgon. Vi sände våra spioner i förväg,
såsom vi vanligen gjorde, då vi tågade genom oroliga trakter,
och underläto inga försigtighetsmått mot en förmodad
öfverrumpling.

Den 19 anlände vi till en af de största byarna eller
städerna i Unyamwezi; den hette Serombo eller Sorombo. Den var två
och en half mil i omkrets och hade sannolikt öfver tusen stora
och små hyddor samt en befolkning af omkring 5,000 invånare.

Den nuvarande konungen heter Ndega. Han är ännu en
yngling om sexton år och son till Makaka, hvilken dog för två
år sedan. Då han är allt för ung att sjelf styra det vidsträckta
landet, äro tvänne äldre höfdingar förordnade till regenter under
hans minderårighet.

Vi blefvo förda till en ovanligt bygd hydda, ofantligt lik
en abyssinisk boning. Dörröppningen var 7 fot hög och från
golfvet till toppen af det spetsiga taket var det 20 fot.
Väggarna utgjordes af sammanflätade käppar, hvilka bestrukits med
brun lera. Konungens hus var 30 fot högt öfver marken till
käglans spets och höll 40 fot i diameter; men diametern af det
omgifvande utanverk som uppehöll den breda takfoten och
inneslöt ett rundt omkring huset löpande galleri var 54 fot. Detta
egendomliga byggnadssätt gjorde att en förtviflad styrka af 150
man från det omkringlöpande galleriet kunde uthärda en envis
stormlöpning af en dem öfverlägsen fiende och sannolikt äfven
tillbakavisa honom.

<img id="3168">Serombo-hyddor.</img>

Ndega är genom giftermål befryndad med Mirambo, och
snart lugnade han alla oroliga sinnen med det tillkännagifvandet
att den beryktade man som nu nalkades Serombo just nyss hade
slutit fred med araberna och att man ej behöfde befara något
obehag af hans besök, emedan dermed endast afsågs en vänlig
påhelsning hos hans unge slägting.

Naturligtvis voro vi alla nyfikna att få se "Afrikas Mars",
hvilken sedan år 1871 gjort sitt namn fruktadt af både landsmän
och främlingar ända från Usui till Urori och från Uvinza till
Ugogo — ett land som raknar 90,000 qvadratmil — den
man som från att vara höfding öfver Uyoweh skapat sig ett
namn lika kändt som Mtesas i östra eqvatorial-Afrika, ett i hvarje
hushåll kändt namn från Nyangwé till Zanzibar och som utgjort
ämnet för mången bards sång i Unyamwezi, Ukimbu, Ukonongo,
Uzinja och Uvinza.

På aftonen samma dag vi anlände till Serombo hörde vi
knallarne af bössor — af infödingarna benämnda <i>gumeh-gumeh</i>

— tillkännagifva att mannen med det fruktade namnet icke var
långt borta.

I skymningen gåfvo trummorna signal till tystnad,
omedelbart derefter hördes klockornas ljud och sedan utroparnes röster!

"Lyssnen I, män i Serombo. Mirambo, Ndegas broder,
kommer denna morgon. Varen derför beredda, ty hans unga
män äro hungriga. Sanden era qvinnor att gräfva upp batater
i morgon! Mirambo kommer! Gräf upp batater, batater,
batater!"

På morgonen klockan 10 tillkännagåfvo hundratals aflossade
skarpa skott Mirambos annalkande, och nu följde alla mina
wangwanaer invånarna i Serombo utom byn för att beskåda den
ryktbare höfdingen. Om en stund förkunnade krigstrummor och
rop från tusentals beundrande infödingar att han inkommit i byn.
Snart bragte den lille Mabruki, den fömämste af tältgossarna,
och Kachéché, min detektiv, på hvars klokhet jag kunde lita,
en vigtig underrättelse.

Mabniki sade:

"Vi ha sett Mirambo. Han här anländt. Vi ha
betraktat <i>ruga-ruga</i>; de äro många och alla beväpnade med
<i>gumeh-gumeh</i>. Omkring hundra af dem bära skarlakansröda kläder och
hvita skjortor liksom våra wangwanaer. Mirambo är ej någon
gammal man."

Kachéché sade:

"Mirambo är inte gammal, han är ung; jag är säkert äldre
än han. Han är en ståtlig man, väl klädd, fullkomligt lik en
arab. Han har turban eller fez och arabens klädesrock; han
bär också sabel. Han begagnar tofflor och hans linne är mycket
hvitt. Jag tror att han här omkring ett tusen och femhundra man
med, och de äro alla beväpnade med musköter och dubbelpipiga
bössor. Mirambo är i sanning en stor man!"

Qvinnoma uppgåfvo gälla, uthållande rop af <i>lu-lu-lu</i>, såsom
uttryck för den utomordentliga vördnad de hysa för
Unyamwezis störste konung.

Nu kom Manwa Sera, wangwanaernas förste kapten, till
min hydda, åtföljd af unga män — <i>ruga-ruga</i> (banditer), som vi
kallade dem, hvilket vi ej hädanefter böra göra för att ej
förolämpa någon — utstyrda i särdeles vackra drägter af rödt och
blått tyg, snöhvita skjortor och stora turbaner omkring hufvudet.
De voro högtbetrodde kaptener vid Mirambos lifvakt.

"Mirambo sänder <i>salaams</i> till den hvite mannen," sade
den fömämste bland dem. "Han hoppas att den hvite mannen
är vänligt stämd mot honom och att han inte delar arabernas
fördomar, ty dessa tro att Mirambo är en elak man. Om det
är den hvite mannen angenämt, önskar Mkambo att den hvite
mannen måtte sända fredens ord till honom?"

"Säg Mirambo," svarade jag, "att jag längtar att få se
honom och skall bli glad att få skaka hand med en så stor
man, och alldenstund jag gjort vänskapsförbund med Mtesa,
Rumanika och alla konungar längs vägen från Usoga till
Unyamwezi, skulle det glädja mig att få sluta förbund äfven med
Mirambo. Säg honom att jag hoppas han skall komma till mig
så snart som möjligt."

Sedan Mirambo nästa dag hade
afsändt en ruga-ruga — nej, en
patriot vill jag säga — att tillkännagifva
hans ankomst, fick jag se honom komma
mot mig, åtföljd af tjugu af sina
förnämsta män.

Jag skakade med värma hans hand,
hvarvid han smålog och sade:

"Den hvite mannen skakar hand
som en verklig vän."

<img id="3170">En ruga-ruga.</img>

Hans personlighet intog mig
fullständigt, ty han var till sitt yttre en
afrikansk <i>gentleman</i> och motsvarade alls
icke den föreställning jag gjort mig om
honom såsom den förfärlige banditen, hvilken utdelade sina
dödande hugg åt infödda höfdingar och araber med all den snabbhet
som utmärkte den af fiender omhvärfde Fredrik den store.

Jag införde i min dagbok för den 22 April 1876 följande:

"Denna dag, då jag första gången skådade den namnkunnige
Mirambo, skall blifva en af de minnesvärdaste från min vistelse i
Afrika. Han var raka motsatsen till den föreställning jag gjort mig
om den fruktade höfdingen och den man jag hittills benämnt den
"förfärlige banditen".

Han är omkring fem fot elfva tum lång, omkring tretiofem år
gammal och har ej ett uns mera kött på sin kropp än som behöfs. En
vacker karl, med regelbundna drag, mjuk och behaglig röst, ett sätt
som man nästan kunde kalla vekt, ädelmodig och frikostig desslikes.
Hela hans karaktär föreföll mig så olika den jag förut tillagt honom,
att jag ett ögonblick misstänkte att han bedrog mig, men araberna

kommo fram och intygade att denne stillsamme man verkligen var 
Mirambo. Jag hade väntat mig något af Mtesa-typen, en person 
som genom sitt yttre antydde sin rang och ställning; men denne
anspråkslöse, mildt blickande man, med ett oförargligt, nästan ödmjukt
yttre, som rörde sig så lugnt utan en enda imponerando gest,
framstod för mitt öga utan ett grand af det Napoleonska snille som han
utvecklade för fem år sedan, i det han kom hvarje invånare i
Unyamwezi att darra samt skadade arabernas handel och stegrade
priset på elfenben. Jag sade att det hos honom ej fans ett grand
af Napoleon; men jag måste då undantaga hans ögon, hvilka egde
herskarens fasta, lugna blick.

"Under de samtal jag hade med honom sade han att han
föredrog att i krig åtföljas af ynglingar eller unga män; han medtog
aldrig medelålders eller gamla, emedan de alltid besvärades af
hustrur och barn och stredo ej hälften så bra som de unga, hvilka
lyssnade till hans ord. Han sade: 'De äro skarpsyntare och kunna med
sina smidiga lemmar röra sig med ormens lätthet och zebrans snabbhet,
och några få, i rätta ögonblicket uttalade ord kunna gifva dem ett
lejons mod. Under alla mina krig med araberna var det en af blott
ynglingar bestående här som gaf mig segern, ynglingar utan skägg.
Femton af mina unga, tappra gossar föllo på en dag, emedan jag sade
att jag måste ha ett rödt tygstycke, hvilket nedkastades som en
utmaning. Nej, gif mig ynglingar till krig på öppna fältet och mogna
män att försvara den befästa byn.

"'Hvad var orsaken till ert krig med araberna, Mirambo?'"
frågade jag.

"'Det var orsak tillräckligt. Araberna fingo högmodsandan
i sig och ville inte taga reson. Mkasiwa af Unyanyembé tappade
också hufvudet och trodde att jag var hans undersåte, hvilket jag
ingalunda var. Min far var konung i Uyoweh och jag var hans
son. Med hvad rätt kunde Mkasiwa eller araberna då säga hvad
jag borde göra? Men kriget är nu slut — araberna veta hvad jag
kan åstadkomma, Mkasiwa vet det också. Yi vilja inte strida mera,
men vi skola se hvem af oss gör de bästa affärerna och hvem som är
den förslagnaste. Hvarje arab eller hvit man som önskar fara genom
mitt land är välkommen. Jag vill gifva honom att äta och dricka
och en boning och ingen menniska skall tillfoga honom skada.'"

Mirambo lemnade mig och på aftonen besvarade jag,
ledsagad af tio af de fömämsta wangwanaerna, hans besök. Jag
fann honom i ett klockformigt tält, som var tjugu fot högt och
tjugofem fot i diameter. Alla hans höfdingar omgåfvo honom.

Manwa Sera anmodades att besegla vår vänskap
genom att utföra förbrödringsceremonien mellan Mirambo och mig.
Sedan vi satt oss på en stråmatta midt emot hvararandra, gjorde
han på oss båda en inskärning i det högra benet. från hvilket
han öfverflyttade blod från den ene till den andre och tvärt om,
hvarunder han utropade:

"Om någon af er bryter det brödraförbund I nu med
hvarandra knutit, må lejonet uppsluka honom, ormen spruta sitt
gift öfver honom, må hans föda bli honom bitter, hans vänner
öfvergifva honom, hans bössa springa sönder i hans hand och såra
honom och allt ondt träffa honom intill döden."

Min nye broder gaf mig femton tygstycken att utdela bland
mina höfdingar men ville sjelf endast af mig mottaga tre. Som
jag ej ville vara Mirambo underlägsen i frikostighet, skänkte 
jag honom en revolver och 200 patroner jemte några små 
kuriositeter från England. Angelägen att öfverbjuda mig i
frikostighet, befalde han fem unga män att begifva sig i förväg till
Urambo — såsom han nu benämnde Uyoweh efter sig sjelf —
och utvälja tre mjölkkor med sina kalfvar och tre unga tjurar,
hvilka skulle drifvas till Ubagwé för att möta mig der. Han
gaf mig äfven tre vägvisare att föra mig längs gränsen af de
plundringslystna watutaernas land.

På morgonen den 23 följde han mig ett stycke till vägs
utanför Serombo, der vi skildes med de vänligaste känslor för
hvarandra. En arab i hans följe vid namn Sayid ben
Mohammed gaf mig som skänk en stång tvål, en påse peppar och
något saffran. En vacker ridåsna, som jag köpte af Sayid, kallade
jag Mirambo, emedan wangwanaerna, hvilka äfven tjusats af
Mirambos älskvärdhet, påyrkade det.

Vi stannade den 23 i Mayangira sju och en half mil från
Serombo, och den 24 anlände vi till Ukombeh efter en forcerad
marsch af 11 mil åt syd-sydost öfver vattendränkta slåtter.

I Masumbwa, tio mil från Ukombeh, träffade vi en ganska
högmodig ung höfding, som kallade sig <i>mtemi</i> (konung) och
hvilket höga majestät gjorde anspråk på att hedras med en
gåfva af femton tygstycken — hvilket anspråk på det
bestämdaste afvisades oaktadt alla af honom anförda argument.

Genom flere dylika öfversvämmade slätter, der vattnet på
många ställen nådde oss upp till höften, och sedan vi
öfvervadat en mäktig ström, hvars lopp gick v.-s.-vest mot Malagarazi,
anlände vi till Myongas by, hufvudstaden i södra Masumbwa.

Denne Myonga är samme tappre höfding som röfvade
öfverste Grant, då han med en odisciplinerad karavan skyndade
efter Speke. (Se Spekes dagbok, sidan 159, der man finner
följande lifliga berättelse:)

I snårskogen nära M'yongas by den 16 Sept. 1861.      

"Käre Speke — karavanen har blifvit anfallen, plundrad och
folket skingradt åt alla väderstreck, då vi denna morgon tågade in i
Myongas land.

"Då jag vaknade i daggryningen, väckte jag alla i lägret, ty de
längtade efter att få förena sig med er; då allt var i ordning, fästes
min uppmärksamhet på en ordvexling mellan mina fömämsta karlar
och sju eller åtta beväpnade män, som sultan Myonga utsändt för att
afböja eller förbjuda vårt vistande öfver en dag i byn. De läto
förstå, att alldenstund <i>ni</i> redan gifvit honom skänker, behöfde han
icke mottaga besök af <i>mig</i>. Utan tvifvel handlade de i
öfverensstämmelse med hans befallningar och ordnade sig beställsamt att
blifva våra vägvisare, men då vi gjorde min af att skiljas från dem,
stängde de vägen för oss, stucko sina spjut i marken och hindrade vår
vidare fortkomst!

"Denna hotelse gjorde oss än beslutsammare i vårt
handlingssätt, och vi slogo ned spjuten. Sedan vi marscherat oantastade sju
mil, ådrog sig ett gällt skri vår uppmärksamhet, och plötsligt
kastade sig ett par hundra man öfver oss, jublande af segerfröjd. I ett
ögonblick voro de midt i karavanen och anföllo de stackars bärarne.
Striden var helt kort; med spänd båge och spjutudden på bröstet
tvungos många af mina män att lemna från sig kläder och
prydnader, bördorna bortburos i hast innan vi hunno göra motstånd; af
hundra man hade jag blott tre vid min sida; de öfriga hvilkas enda
tanke var att rädda lifvet, flydde in i skogarna, dit jag gick och
ropade efter dem. En man, lille Rahan — annars en odåga — stod
med spänd hane och försvarade sin börda mot fem vildar med sträckta
spjut. Ingen mer syntes till. Två eller tre anmäldes vara döda,
några voro sårade. Perlor, koffertar, tyger o. s. v. lågo kringspridda
i skogen. Jag kände mig som en skeppsbruten. Mitt försök att
begära upprättelse af sultanen tillbakavisades, och bragt nära
förtviflan, satte jag mig ned bland denna hop skälmar, som hånade och
trotsade mig. Somliga af dem voro redan utstyrda i de från mitt
folk stulna tygerna m. m.

"På aftonen kommo omkring femton man med en del bördor
tillbaka, medförande budskap från sultanen att anfallet var ett af
hans undersåtar begånget <i>misstag</i> — att en af dem blifvit straffad
genom att mista ena handen och att allt det stulna skulle återställas!

Er tillgifne
<i>J. A. Grant</i>."

Åren hade icke klarat Myongas begrepp, ökat hans
blygsamhet eller stäfjat hans lystnad. Med trotsigt språk och
rynkad panna sökte han öfvertyga oss om sina konungsliga
rättigheter och privilegier. Han fordrade att vi skulle erlägga tribut!
Tjugufem tygstycken! En bössa och fem fundoer perlor! Af
araberna, mina vänner, äskade han lika mycket!

"Omöjligt-, Myonga!" svarade jag, ehuru jag ej kunde annat
än beundra mannens oerhörda oförskämdhet."

"Alla ha varit tvungna att betala hvad jag begärt," sade
den gamle mannen och blinkade listigt.

"Kanske," svamde jag; "men dermed må vara hur som
helst, så kan jag inte betala så mycket, och hvad mera är, jag
vill det inte. Som ett tecken att vi tågat genom ert land vill
jag gifva er ett tygstycke och araberna skola äfven gifva
er ett." 

Myonga larmade och skrek, bad och hotade och några af
hans unga män tycktes blifva närgångna, då jag, resande mig
från min plats, sade honom, att om han höll ett sådant väsen,
liknade han en trätgirig qvinna, men om han ville skicka några
af sina äldre män till vårt läger, skulle han få två tygstycken,
ett af mig och ett af araberna såsom ett erkännande af hans
rättighet öfver landet.

Trummorna i Myongas by kallade nu folket till vapen, men
längre kom det ej; de afsända höfdingarna mottogo den billiga
och lämpliga tributen af två tygstycken med en vänlig vink om
att det vore farligt att uppehålla expeditionen på vägen under
marschen, emedan bössorna voro laddade.

Phunze, höfding öfver Mkumbiro, en by belägen tio mil
sydost om Myongas, och höfdingen öfver Ureweh, hvilket låg
fjorton och en half mil från Phunzes område, voro likaledes
oförsynta i sina anspråk, men de erhöllo ej en tum tyg. Ingen
af dessa höfdingar var dock hälften så plundringslysten som
Ungomirwa, konung af Ubagwé, en stor stad med 3,000 invånare.

I Ubagwé råkade vi en arabisk köpman, hvilken var på
väg till Uganda och berättade huru skamligt han blifvit plundrad
af Ungomirwas män. Araberna hade med hot tvungits att
betala 150 tygstycken, 50 skålpund krut, fem dubbelbössor och
35 skålp. perlor, det hela till ett värde af 125 pund sterling
för rättigheten att oantastade få tåga genom Ubagwés område.

Då höfdingen kom för att helsa mig, sade jag till honom:

"Hur kommer det sig, min vän, att ert namn nämnes i
landet med hat och afsky? Hvarför har ni tvungit den
stackars araben att betala ett så högt pris för tillåtelsen att få resa
genom Ubagwé? Är Ubagwé lika stort som Unyamwezi, efter
Ungomirwa begär så mycket af araberna? Araben för med sig
tyger, krut och bössor till Unyamwezi. Om ni beröfvar honom
hans egendom, måste jag sända bref för att afhålla karavaner
från att komma hit; men då blir Ungomirwa fattig och får
hvarken krut, bössor eller tyger mera. Hvad har Ungomirwa
att svara sin vän?"

"Ungominva," svarade han, "gör inte annat än Ureweh,
Phunze, Myonga, Ndega, Urangwa och Mankorongo göra: han
tager hvad han kan få. Om den hvite mannen tycker det är
orätt och han vill vara min vän, skall jag gifva araberna
tillbaka allt det jag tagit."

"Ungomirwa är god. Nej, gif inte allt tillbaka; behåll
en bössa, fem tygstycken, två fundoer perlor och tio skålp, krut;
det blir tillräckligt och alldeles rättvist. Jag har många
wanyamwezier med mig, som jag omvändt till goda menniskor. Jag
har två män från Ubagwé och en som är född i Phunzes by.
Ungomirwa må kalla till sig wanyamwezierna och fråga huru
den hvite mannen behandlar dem, och Ungomirwa må söka förmå
dem att rymma bort, så får han höra hvad de svara honom. De
skola säga att alla hvita män äro mycket goda mot dem som
äro förtjenta deraf."

Ungomirwa kallade wanyamwezierna till sig och frågade
dem hvarför de följde den hvite mannen och lemnade sina bröder
och systrar för att vandra omkring i verlden. Frågan
framkallade följande karakteristiska svar:

"De hvita männen veta allt. De ha bättre hjerta än de
svarta. Vi ha öfverflöd på mat, fullt upp med kläder och
silfverpenningar. Allt hvad vi gifva den hvite mannen är vår
styrka. Vi bära hans packning och han hyser en fars omsorg
för sina svarta barn. Må Ungomirwa ingå vänskap med den
hvite mannen och göra som han säger honom, ty då skall
Unyamwezis land blifva lyckligt."

Huru det nu kom sig, så återstälde Ungomirwa imellertid
till araben nästan hela hans egendom och begåfvade mig med
tre stutar; hela den tid jag uppehöll mig i Ubagwé såsom hans
gäst visade han mig mycken vänskap och talade vidt och bredt
om mig för flere watutaer, som kommo på besök till honom
under tiden; jag kan knappt erinra mig någonsin hafva vistats
i någon by i Afrika med mera trefnad än den jag njöt i Ubagwé.

Unyamwezi har fått sig på halsen en stor mängd
småkonungar, hvilka i all sin lumpenhet och fattigdom dock äro så
högmodiga, att de hvar i sin stad förhäfva sig och uppträda
med vida större anspråk än någonsin Mtesa, kejsaren af Uganda.

Ordstäfvet "små ting, göra små menniskor stolta" 
besannas i Afrika liksom i alla andra delar af verlden. Sayid
ben Sayf, en af araberna i Kafurro, rådde mig att, om jag
satte något värde på min egendom och mitt sinneslugn, icke
tåga genom Unyamwezi till Ujiji utan taga vägen genom Uhha.
Jag kan nu förklara dessa ord af Sayid såsom framkallade af en
önskan att i sin tur få höra huru jag blifvit plockad af
konungarna Khanza, Iwanda och Kiti liksom det förut händt honom.
Han erkände att han betalat till Kiti sextio tygstycken, till
Iwanda sextio och till konung Khanza 138, hvilken skatt
uppgick till ett sammanlagdt värde af 516 dollars och naturligtvis
betydligt grämde hans ädla köpmanssjäl.

Under min förra upptäcktsresa hade jag fått tilkäckliga
bevis på Uhha-höfdingarnas förmåga att tillskansa sig nästans
egendom, och jag svor då att för all framtid undvika dem.
Sayids berättelse om sina erfarenheter, hvilken bekräftades af
Hamed Ibrahim, ådagalade i förening med mina egna forna
motgångar allt för tydligt hvad man kunde vänta sig af wahhaerna.
Hittills hade jag, mellan Kibogoras hufvudstad och Ubagwé,
utdelat endast tretio tygstycken såsom gåfvor åt nio konungar i
Unyamwezi utan annan ledsamhet än besväret att nedpruta deras
fordringar.

Ännu har ingen resande gjort bekantskap med ett vildare
folkslag i central-Afrika än mafittéerna eller watutaerna. De äro
de enda verkliga afrikanske Bedawi; de härstamma säkerligen från
någon afrikansk Ismail, ty deras händer äro lyfta mot hvar man
och hvarje mans hand synes lyft mot dem.

Att nedgöra en ensam mtuta, hvar helst han påträffas, anses
af en arab såsom en förtjenstfull handling, vida mera nödvändig
än att döda en huggorm. Mot dessa svarta fribrytare behöfver
den resande som måste färdas förbi deras tillhåll hela sin
skicklighet, kallblodighet och klokhet. Nybyggaren i deras granskap
måste för att kunna försvara sin by omgifva denna med
ogenomträngliga barrikader och hålla vakt natt och dag; hans barn
och qvinnor måste hafva skyddsvakt, bränsle anskaffas genom
större partier af den manliga befolkningen och marken kan
endast odlas med spjutet i hand, en så ständig fruktan har denna
vilda och djerfva banditstam förmått ingifva.

Watutaerna, genom hvilkas land vi nu skola färdas, är en
gren af mafittéerna; de skildes från de senare genom ett tåg mot
norr efter byte och boskap. Denna tilldragelse timade för 
omkring tretio år sedan. På sitt ströftåg mötte de warorierna, ett Mafi.
folk som egde tallösa boskapshjordar. Mot dessa krigade de i 
två månader på ett ställe, i tre månader på ett annat, och då
de slutligen märkte att warorierna voro för starka för dem —
sedan de nämligen förlorat mycket folk i kriget och ett stort
antal (numera kända under namnet wahehéer och bosatta nära
Ugogo) blifvit afskurna från hufvudstyrkan — togo de kosan
utefter Uroris gräns och drogo vidare mot nordvest genom
Ukonongo och Kawendi till Ujiji. Den gamla arab-befolkningen i
Ujiji kan ännu påminna sig huru watutaerna plötsligt inföllo i
detta land och tvungo dem och wajijierna att söka sin tillflykt
på Bangwé-ön.

Långt ifrån öfvermätta af eröfringar genom triumfen i Ujiji,
angrepo de Urundi, men här mötte de ett folk med helt annat
utseende och karaktär än negrernas i södern. De inföllo vidare
i Uhha, men den folkras som bebor trakterna mellan sjöarna här
hade dugliga och tappra kämpar i wahhaerna. Besegrade i
Uhha och Urundi, ställde de sitt härjningståg öfver Uvinza
och inträngde i Unyamwezi, banade sig vidare väg genom
Usumbwa, Utambara, Urangwa, Uyofu och slutligen genom Uzinja
till Victoria Nyanza, hvarest de hvilade ut några år efter sitt
vågsamma tåg. Landet omkring sjön var imellertid icke i deras
smak, och de vände tillbaka så långt som till Utambara.
Kututwa, konungen i Utambara, äktade af politiska bevekelsegrunder
dottem till Ututa-höfdingen, och återfick derför sitt land i
bröllopsgåfva, medan watutaerna tågade söderut och satte sig i
besittning af det angränsande landet Ugomba, beläget mellan Uhha
och Unyamwezi. Det är ett land med förträffliga vattendrag
och rika ängsmarker, hvarför det passade väl för deras vanor
och lefnadssätt. Kinyamwezi-konungarna i Serombo, Ubagwé,
Ureweh, Renzeweh samt konungarna Mirambo och Phunze hafva
slutit förbund med mäktiga höfdingar och lefva i ett ganska
godt förhållande till dem; men den hårdnackade gamle Myonga
håller sig allt jemt på afstånd från watutaerna.

De som läst min bok om "Huru jag fann Livingstone" erinra
sig sannolikt huruledes Mirambo inföll i Tabora med tusentals
fnvilliga watutaer, dödade Khamis ben Abdullah och fem andra
araber samt plundrade det ganska folkrika nybygget. Efter den
nyss lemnade skildringen af denna förfärliga röfvarestam är det
lätt att fatta huru det kunde lyckas honom att få hjelp af dem,
och det följande skall visa huru jag fick kunskap om denna
härjande folkvandring i forna tider.

Wadi Safenis hustru — Safeni var en af wangwanaernas
chefer och qvartermästare på <i>Lady Alice</i> på färden rundt
Victoria Nyanza — fick en dag, då hon gått utom inhägnaden vid
Ubagwé för att hemta vatten, händelsevis höra våra Ututa-gäster
samtala med hvarandra. Dialekt och accent föreföllo henne
bekanta, hon lyssnade, och inom några minuter var hon i lifligt
samspråk med dem angående beskaffenheten af det land mellan
Nyassa och Tanganika-sjöarna, hvilket beboddes af mafittéerna.
Denna egentligen obetydliga tilldragelse — bekräftad af andra,
hvilka sökt göra sig underrättade, araber, wangwanaer och
wanyamwezier — blef gninden till ofvanstående korta beskrifning
öfver watutaernas vandringar.

<img id="3171">En mtuta.</img>

"Mono-Matapa" är ett lärdt afrikanskt ord, hvilket genom
sin ålder och sitt envisa uppdykande på våra kartor än här och
än der, allt efter som det behagar olika kartografer att placera
det eller olika lärda resande att bestämma dess läge, numera
blifvit nästan klassiskt, och watutaerna stå i förbindelse dermed,
om också på långt håll.

Zimbaoa, hufvudstaden i detta intressanta land, säges hafva
varit beläget femton dagsresor vester om Sofala och fyrtio
dagsresor från Sena.

Efter långa och outtröttliga forskningar af flere skarpsinniga
resande hafva vi ändtligen fått den riktiga tydningen af de många
namnen, hvarmed forntida geografer gjort oss bryderi. Det gamla
landet Mono-Matapa utgjorde den del af sydöstra Afrika som nu
innehafves af matabelerna, och det dåvarande kejsardömet
omfattade nästan alla de många stammar och klasser som numera
äro allmänt bekanta under den gemensamma benämningen
kaffrer och zuluer.

Det rykte som Chaka vunnit öfver hela detta högland,
hvilket sträckte sig allt ifrån hottentotternas land till Zambezi
uppkallade efter hans död många ärelystna andar. Hans stora
höfdingar spredo med sina ofantliga härskaror död och förskräckelse
bland folkstammarna i norr, söder och vester. Mosélé-Katzé
underkufvade Transvaal-folket och besegrade betjuanerna men
tvangs omsider af nybyggarna att draga sig norrut, der hans
folk, numera bekant under benämningen matabelerna, nedsatt sig:
under Lo Bengwella, hans efterträdare.

Sebituané, också en krigarsjäl efter Chakas mönster, stälde
sig i spetsen för en basuto-stam och befäste efter talrika segrar
öfver smärre stammar sin makt i landet längs Zambezi, der hans
folk antog namnet makololoer. Sebituané efterträddes af Sekeletu,
Livingstones vän, och denne af Impororo — den siste af
makololoernas konungar.

En af Chakas härförare var Mani-Koos. Här bör nämnas
att Mani, Mana, Mono, Moeni, Muini, Muinyi äro alle sammans
prefix betecknande värdigheten af herre, prins och stundom son;
t. ex. Mana-Koos, Mani-Ema, som nu kallas Manyema och
Mana-Mputu, hafvets herre; Mono-Matapa, Mana-Udenga, Mana-Butti,
Mana-Kirumbu, Mana-Mamba o. s. v. I Uregga förändras dessa
beteckningsord till Wana eller Wane, såsom i Wane-Mbeza,
Wane-Kirumbu, Wane-Kamankua, Wana-Kipangu, Wana-Mukwa och
Wana-Rukura; i landen Bateké och Babwendé förändras det till
Mwana såsom Mwana-Ibaka eller Mwana-Kilungu, hvilken titel,
"hafvets herre", tilldelades Livingstone af Babwendé.- Men låtom
oss återvända till Mani-Koos. Denne, en af Chakas generaler, anföll
portugiserna i Delagoa-viken, Sofala och Inhambané samt tvang
dem att betala skatt. Derefter gingo inkräktarne öfver
Zambezifloden ofvanför Teté, hufvudstaden i portugisernas territorium, och 
nedsatte sig slutligen, efter att hafva plundrat landen utefter Nyassa,
nordvest om denna sjö, mellan den samma och Tanganika. I
våra dagar äro de bekanta under namnen Manitu, Mafitté eller
Ma-viti; trenne förgreningar af denna stam äro: Watutaerna i
närheten af Zombé vid sydöstra stranden af sjön Tanganika;
wahehéerna, hvilka ständigt förorsaka wagogoerna svåra
bekymmer; samt watutaerna, Mirambos bundsförvandter, som af
wanyamwezierna benämnas mwangonier.   

Sedan jag af min nye broder Mirambo fått mjölkkorna,
kalfvarna, och stutarna, drogo vi den 4 Maj vidare i
syd-syd-vestlig riktning tätt utmed watutaernas område till Ruwinga, en
by som upptager en obetydlig odlad plats och styres af en
höfding utan anseende och skattskyldig under sina fruktade grannar.

Följande dagen marscherade vi i god ordning genom en
del af watutaernas område. Vi hade vidtagit alla möjliga
försigtighetsmått för att i tid blifva underrättade, om fienden vore
i närheten, och vi gjorde inga uppehåll på vägen; med den
kännedom vi egde om hans anfallstaktik var detta tydligen den
enda utväg vi hade att undvika en sammandrabbning med honom.
Efter tjugu mils marsch uppnådde vi Msené omkiing kl. 2 e. m.
och konungen, Mulagwa, mottog oss med öppna armar.

Invånamas antal i de tre byar som styras af Mulagwa
uppgår sannolikt till omkring 3,500. Watutaernas konung gör ofta
sina påhelsninger på Mulogwas område, men en stor
förskansning kring byarna och god tillgång på gevär ha visat sig vara
nog att stäcka alla röfvareplaner, ehuru våldshandlingar ofta
begås mot en oförsigtig.

Maganga, en trög anförare för en af mina karavaner under
den första expeditonen, uppehöll sig här och förmådde genom
anförande af sin långa erfarenhet om mina förtjenster Mulagwa
att göra hvad han kunde för min beqvämlighet.

Jag såg en stackars qvinna, som vid ett angrepp af
watutaerna händelsevis blifvit kullstött utanför byn och på hvilken
de på ett barbariskt sätt afhuggit venstra foten.

Tio mil sydost om Msené ligger Kawangira, ett land af
omkring tio mils omkrets och styrdt af höfdingen Nyambu, en
medtäflare till Mulagwa. Upprörande minnesmärken efter
grymheter och förhärjande anfall af watutaerna synas här och der
mellan de båda områdena, och det fordom folkrika landet tyckes
vara på god väg att återtaga sitt ursprungliga utseende af en
tom ödemark.

Den 9 Maj framkommo vi till nästa by, Nganda, tio mil
sydvest om Kawangira. Från denna plats ända till Usenda
(fjorton mil syd-sydvest) sträcker sig en slätt, som ligger 2 till
5 fot under vattnet från den uppsvälda Gombé, hvilken upprinner
ungefär fyrtio mil sydost om Unyanyembé. Der Gombé
sam-manträffar med Malagarazi ligger en vidsträckt slätt, som också
under den regniga årstiden förvandlas till en sjö.

Den 12 drogo vi mot syd-sydvest till den betydande byn
Usagusi. Liksom Serombo, Urangwa, Ubagwé och Msené är
den starkt befäst och höfdingen, som väl vet att den förnämsta
byns säkerhet beror på den omsorg hvarmed han sörjer för
dess försvar, straffar med höga böter dem af sina undersåtar
som visa någon försumlighet i befästningens underhållande; tack
vare denna vaksamhet och klokhet har han också hittills
motstått alla anfall af det rofgiriga slöddret från Ugomba.

I nästa by, Ugara, träffade jag en annan gammal vän.
Han kom en gång 1871 på besök till mitt läger vid Kuzuri i
Ukimbu. Ugara ligger sjutton mil vest-sydvest om Usagusi. Det
var hemsökt med ett krig eller rättare tvänne, det ena mellan
Kazavula och Uvinza, det andra mellan Ibango af Usenyé och
Mkasiwa af Unyanyembé.

Tjugufem mils färd vesterut genom ett förödt land förde
oss till Zegi i Uvinza, hvarest vi sammanhäftade med en stor
karavan under ledning af en arab i Sayid ben Habibs tjenst.
Bland dessa infödingar från Zanzibar fans en man som hade
åtföljt Cameron och Tippu-Tib till Utatera. En riktig
storljugare liksom andra af sin ras, omtalade han och svor på att
han hade på en sjö vester om Utatera sett ett skepp,
bemannadt med svarta wazunguer, eller svarta européer!

Innan vi uppnådde Zegi, sågo vi Sivué-sjön, en vattenmassa,
som näres af Sagala-floden; den är ungefär sju mil bred och
fjorton mil lång. Genom ett bredt aflopp, uppfyldt af vass, gräs
och tropiska växter, utfaller den nära Kiala i Malagarazi-floden.

I byn Zegi vimlade det också af Rusunzus krigare.
Rusunzu, som efterträdt sin fader Nzogera såsom konung i Uvinza,
är en energisk man och mycket benägen att motarbeta Mirambos
ärelystna landvinningsplaner. Jag aktade mig att yppa för honom
våra förbindelser till Mirambo för att ej hos hans krigare väcka
misstankar om afvoghet mot honom sjelf eller hans syften.

Dessa krigare hade märkt att ordet <i>ruga-ruga</i> alltid gör
ett starkt intryck på svaga sinnen och gifva gerna åt sig sjelfva
denna benämning samt söka utmärka sig genom att fasttaga alla
resande infödingar hvilka kunna misstänkas för att vara
fiendtligt sinnade eller ega något. En sådan olycklig hade nyss blifvit
gripen och låg redan med knifven på strupen, då jag trädde
emellan och frågade, om icke det vore bättre att sälja honom,
då hans lik icke kunde blifva dem till någon nytta.

"Köp honom ni då," sade de upphetsade skälmarna; "gif
oss tio tygstycken för honom."

"Hvita män köpa inte slafvar; men hellre än att ni mörda
en oskyldig man, skall jag ge två för honom."

Efter mycken öfverläggning blef det öfverenskommet att han
skulle afträdas åt mig för två tygstycken, men den stackars gubben
var redan så illa medfaren genom det våld han undergått, att
han dog några dagar derefter.

I Zegi vimlade det af ett laglöst, oroligt slödder och det
blef högst obehagligt att vistas der. Dessa menniskors
uppförande gaf en ytterligare illustration till satsen att "små ting
göra små menniskor stolta". Här fans en mängd ynglingar,
hvilka ledo af denna besynnerliga sjuka, som förekommer bland
den fåfängliga ungdomen i alla land och som Mirambo kallade
"storskallighet". Det låg någonting oförskämdt i det sätt
hvarpå de drefvo omkring med högburet hufvud och bålda miner,
enorma, fjäderprydda hufvudbonader och en martialisk gång. På
skryt hade de antagit namnet "ruga-ruga" och måste naturligtvis
för namnets skull härma banditemas vana att röka <i>banghi</i> (vild
hampa), och jag kan icke påminna mig någonsin hafva hört
något vidrigare än det vilda tjutet och fnysandet, dag och natt
beledsagadt af det entoniga snarrandet från den ensträngade
guitarren (också en <i>talent de rigueur</i> hos den fulländade banditen),
hickandet, snörflandet och de vokala extravaganser vi måste
uthärda i byn Zegi.

Vi erlade en anständig tribut till Rusunzu, i det han
erhöll femton tygstycken i stället för de sextio som han varit nog
oblyg att fordra genom sin mutwaré, eller höfding, hvilken sjelf
fick fyra af de tjugu han begärt för egen räkning; derefter
marscherade vi den 18 till Ugaga vid Malagarazi.

Mutwarén i Ugaga fordrade dagen derefter fyrtio dotier
tyg för tillåtelsen att passera öfver Malagarazi. Jag
skickade Frank med tjugu man till en udde tre mil nedanför
Ugaga för att göra i ordning vår båt; vi uppsköto med våra
underhandlingar tills bud anlände från Frank med underrättelse
att båten var i ordning, och sedan vi frestat mutwarén med ett
anbud af två tygstycken, hvilket afslogs med de mest tydliga
tecken till förakt, gåfvo vi honom fyra. Mutwarén sade nu att
konung Rusunzu hade befalt att vi skulle återvända till Zegi
för att hjelpa honom mot hans fiender, så vida vi önskade hans
tillåtelse att gå öfver floden. Vi logo åt detta försök till
despotism och marscherade till båten, der vi slogo läger. Klockan
4 f. m. den 20 Maj hade jag redan åttio musketörer landsatta
på andra sidan den milsbreda <footnote>Under den torra årstiden är Malagarazi endast omkring 60 yards bred
vid Ugaga.</footnote> Malagarazi, och klockan 3 e. m.
var hela expeditionen jemte våra arabiska vänner, med hvilka
vi sammanträffat i Zegi, framme i norra Uvinza.

Undvikande de förbrända slätterna i Uhha, från hvilka jag
hade mången bitter hågkomst, tillryggalade vi dagen derpå elfva
mil till Ruwhera; derifrån begåfvo vi oss vesterut genom en
gles snår-skog till det 9 1/2 mil derifrån belägna Mansumba; från
sistnämnda ställe skickade vi några wanyamwezier öfver gränsen
till Uhha för att köpa spanmål till expeditionens underhåll på
resan genom ödemarken mellan Uvinza och Ujiji.

Wahhaerna, hvilka annars äro de sniknaste
tributkräfvare i Afrika, bruka, märkvärdigt nog, aldrig oroa en karavan,
när den väl kommit öfver gränsen, utan sälja villigt födoämnen
till den samma. Omkring femtio wahhaer kommo också till vårt
läger i Mansumba och utbjödo mjöl och fågel. Ehuru
sanningen tvingar mig att säga att vi skulle hafva farit ganska illa,
om vi tagit vägen genom Uhha, måste jag likväl göra dess folk
rättvisan medgifva, att det icke är öfver hofvan girigt eller
lumpet mot främlingar utom landets gränser.

Det är stor skada att Malagarazi icke är segelbar.
Höjdskilnaden mellan Ugaga och Ujiji är nära 900 fot. En rad af
vattenfall är belägen syd-sydvest från Ruwhera, ungefär tjugufem
mil nedanför Ugaga. En annan rad af fall ligger omkring
tjugu mil från Tanganika.

På middagen den 24 slogo vi läger på vestra stranden
af Rusugi-floden. Två mil ofvanför färjstället ligger en liten
by som heter Kasenga. Nära färjstället på båda sidor om floden
ligga Uvinzas saltgropar, hvaraf konungen har en ansenlig inkomst.
Marken är på en qvadratmils omkrets beströdd med
sönderbrutna lerkärl, aska, odugligt salt, stycken af bränd lera och
lemningar efter hyddor. Då Rusunzu numera besitter hela landet
ända till femton mil från Ujiji, finnes ingen som gör honom
eganderätten till saltbrotten stridig.

Genom en snårskog, här och der omvexlande med små
dälder, och tvärs öfver sex små bifloder till Malagarazi färdades
vi vidare tjugutre mil till ett lägerställe nära gränsen af
området Uguru eller det högländta vestra Uhha.

De norra sluttningama af dessa Ugurus bergmassor, omknng
femton mil norr om Liuchés källor, gifva näring åt
Alexandra-Nilens södra grenar; de vestra åt Mshala; de södra åt Liuché och
de östra åt de bifloder till Malagarazi som rinna igenom Uhha.
Gränserna mellan Uhha, Umndi och Ujiji mötas i dessa berg,
som sannolikt ligga 6,500 fot öfver hafvet.

Vi helsade åter vår vän Niamtaga, som vi första gången
träffade i November 1871, men beklagligen blef han två veckor
senare öfverrumplad af Rusunzu och dödad jemte tre fjerdedelar
af sitt folk.

Vid middagstiden den 27 Maj vederqvickte oss anblicken
af Tanganikas klara vågor, och här måste jag beundrande dröja
en stund liksom den dag jag första gången såg dem. Klockan
3 e. m. voro vi i Ujiji. Här träffa vi Muini Kheri, Mohammed
ben Gharib, Sultan ben Kassim och baluchen Khamis, som
mottogo oss vänligt. Mohammed ben Sali är död. Stället är icke
mycket förändradt, om jag undantaget arabernas ständigt
föränderliga ler-tembéer. Den plats hvarest jag mötte David Livingstone
i November 1871 upptogs nu af stora hyddor. Huset der han
och jag bodde har länge sedan nedbrunnit, och platsen der det
stod utmärkes blott genom litet aska och en nedslående tomhet.
Sjön utbreder sig med samma storartade skönhet för våra blickar,
när vi stanna på salutorget. Midtemot höja sig bergen i Goma
med samma svartblåa färg, trotsande förgängligheten, och
Liuché-floden fortsätter sitt lopp, lika brun som förut, i öster och söder
om Ujiji. Vågen svallar lika oroligt mot stranden, solen strålar
så klart som förr; himlen är lika glänsande asurblå, palmen lika
skön; men den store hjelten, hvars närvaro skänkte Ujiji ett för
mig obeskrifligt intresse år 1871 — han är borta.

<table o>
<td c><sc>Slut på förra delen.</sc>
</table>

*
</chapter>
<h1>Innehåll.</h1>

<b>Inledning</b>. I. Huru jag ännu en gång kom att fara till Afrika. — Daily
Telegraph. — Bennett. — Lady Alice. — Min europeiska stab. — Afresan
till Afrika II. Nilens källor. — Herodot och Burton om Nilen. —
Tanganika- och Victoria-sjöarne. — Speke, Grant och Cameron. — Livingstones
stora flod.....................................      1.

<b>Kap. I.</b> Ankomst till Zanzibar-ön. — Lifvet i Zanzibar. — Staden
Zanzibar, dess redd och nybyggnader. — Den «ensliga kokospalmen» och röda
klippor. — Val och köp af reseffekter. — Furst Barghaschs residens. —
Brådskande morgnar. — Behagliga utfärder och lugna aftnar. (1874,
September 21—Oktober) . . ..............................    20.

<b>Kap. II,</b> Seyyid Barghasch. — Hans åtgärder mot slafveriet, hans person,
reformer. — Fördrag med britiska regeringen genom Sir Bartle Frere. —
Jernvägar synnerligen behöfliga. — Araber i det inre. — Araber i Zanzibar.
—  Mtuma eller mgwana? — Wangwanaerna, deras laster och dygder. — En
mgwanas högsta ärelystnad. — Wanyamwezierna. «framtidens folk». (1874, Okt.)    28.

<b>Kap. III.</b> Utrustning af expeditionen. — Shauri. — <i>«Poli-poli.»</i> —
Msennas list. — Ulfvar i fårakläder. — <i>Lady Alice</i> ändras om. — En engelsk
flagga sys. — Tarya Topan, millionären. — Kontraktet undertecknas. — «En
hvit mans ord!» — Afsked. — Lastning af dhows. —, «Farväl!» — Hän
mot de svartes verldsdel. (1874, Nov.).....................    41.

<b>Kap. IV.</b> Bagamoyo. — Den svarte brodern tämjes. — Bagamoyo i
jäsning. — Oroligheterna stillas. — Universitets-missionen, dess uppkomst,
historia, förfall och nuvarande ställning. — Rev. Edward Steere. — <i>Notre
Dame de Bagamoyo</i>. — Vesterut! — I marschordning. — <i>Sub Jove fervido</i>.
— Tvärs öfver Kingani. — Stulna qvinnor. (1874, Nov. 13—19.).....    53.

<b>Kap. V</b>. På marsch. — Från Congondo till Rubuti. — Jagtmarker i
Kitangéh. — Jagt på zebra. — «Jacks» första pris. — Möte med lejon. —
Geologiska förhållanden i Mpwapwa. — Dudoma. — »Himlens portar»
öppnade. — Dystra betraktelser. — Salina. — Myteri upptäckt. — Rymningar.
— Rätta vägen förlorad. — Nöd och död. — Hotande bekymmer. —
Sädesförråd plundrade. — Bedröfligt läge. — Sjukrum i lägret. — Edward Pocock
sjuk. — Hans död och begrafning. (1874, Nov. 20—1875, Jan. 17.)   ....    68.

<b>Kap. VI.</b> Från Chiwyu till Viuyata. — Kaif Halleck mördad. —
Trolldoktorn. — Hjertat bortskänkes. — Blodiga dåd. — «Hvita män äro endast
qvinnor.» — Trenne dagars strid. — Wanyaturuerna straffas. — Mirambo,
den allestädes närvarande. — Luwaraberryslätten. — I välmågans land. —
Genom öppet land. — «Jag har sett sjön och han är stor.» — Välkomna
till Kagehyi. (1875, Jan. 17—Febr. 27.)................... .    91.

<b>Kap. VII</b>. «Burzah.» — Rekryter hemförlofvas. — Kagehyi blir en
medelpunkt för handel. — En centralafrikansk drinkare. — Furst Kaduma.
— Svikna förhoppningar om bistånd. — Båten klargjord. — Ingen frivillig. —
Val af besättning. — Åstad att kringsegla Victoria-sjön. (1875, Febr. 28—Mars 8) 114.
<b>Kap. VIII.</b> Till sjös. — Vi fånga en vägvisare. — Saramba förskräckt.
—  Shimeeyu. — Pyramid-udden. — Ukerewé-ön. — Krokodilnästet. —
Shizu-ön. — Flodhästar. — Ururi. — Goshi-udden. — Ön Bryggan. — Vulkaner.
— U-go-weh. — Förräderi i Maheta. — Naturtillstånd. — Sättet att behaga.
— En natt i Uvuma — Skymfade af Wavumaerna. — Sändebud från Mtesa.
—   I «Kabakas»  namn. — Läger på Soweh-ön. (1875, Mars  8—April 4) . . 122.

<b>Kap. IX</b>. En utomordentlig monark. — Jag examineras. — Afrikansk
«drift». — Mtesa, Ugandas kejsare. — Beskrifning af Mtesa. — Flottrevy.
—  Ankomst till den kejserliga hufvudstaden. — Mtesas palats. — Ett
förtjusande land. — Jag sammanträffar med en hvit man. — Öfverste Linant
de Bellefonds. — Omvändelseverket. — Ett stort missionsfält. — Angenäm
dag till sammans med öfverste de Bellefonds. — Uppbrott. (1875, April 5—17) 145.

<b>Kap. X.</b> Afsked från öfverste Linant. — Magassas opålitlighet och
svekfullhet. — Sjömännens ö. — Jumbas vik. — Uganga. — Dumo. —
Alexandra-Nilen. — Lupassi-udden. — I fara vid Makongo. — Ensam med naturen.—
Insektlif. — Drömmen om en lyckligare framtid. — En mörk hemlighet. —
Alice-ön. — Förräderi på Bumbireh. — Gån att dö i Nyanza! — Tillbaka
till lägret. — Dåliga nyheter. (1875, April 17—Maj 6)........... .  166.

<b>Kap. XI</b>. Barkers sjukdom och död. — Andra dödsfall. — Förrädare
i lägret. — Hvila. — Sjukdom. — Rwoma stänger landvägen för oss. —
Magassa strandsätter oss till sjös. — Kinkig belägenhet. — Lukongeh kommer
till vår räddning. — Ukerewés historia. — Dresserade amfibier. — Jag lemnar
Kagehyi med halfva expeditionen. — Sjunkande kanoter. — Alla räddade. —
Ito försonar oss. — Ankomst till «Refuge»-ön med halfva expeditionen. —
Slagsmål i lägret. — Fullständigt uppbrott från Kagehyi. — Vi slå alla läger
på «Refuge»-ön. — Vi ingå förbund med Komeh. — En kungadans. —
Mahyiga-ön. — Möte med Iroba-kanoter. — Vår vänskap tillbakavisad. —
Konungen af Bumbireh gisslan. — Höfdingen Kitawa och hans besättning
dödade. — Mördarna straffade. — Den helsosamma verkan deraf på deras
grannar. — Vi ankomma till Uganda. (1875, Maj 6—Aug. 12).......190.

<b>Kap. XII.</b> Vi finna Mtesa sysselsatt med krigsrustningar. — «Jacks
berg.» — Uganda-armén i sitt läger och på märsen. — Det kejserliga harem.

— Fienden i sigte. — Uganda-flottan. — Inledande skärmytsling. — Vägen
öfver suudet. — Mtesas fredssändebud mördade. — Hvad vet ni om änglarna ?
—  Mtesas uppfostran fullföljes mellan drabbningarna. — Bibeln öfversatt.
—  Jesus eller Muhammed? — Mtesas beslut. — Den kunglige proselyten.
(1875, Aug. 13—Sept. 13).............................234.

<b>Kap. XIII.</b> Krigstrumman röres. — Trollkarlarna drifva sitt spel. —
I full krigarskrud. — Kulor mot spjut. — Wavumaerna gäckade. — Mtesas
raseri. — Seger eller död. — Hård strid.   —  Den fångne höfdingen:   strid
mellan hedningen och den kristne. — En flytande mystér. — Vänd om, o,
ande, kriget är ändadt! — Lägret i brand. (1875, Sept. 14—Okt. 15) . .  . 257.
<b>Kap. XIV.</b> Sägnen om den otadlige presten. — Ugandas hjeltar. — Chwa.
—   Kimera, jätten. — Nakivingi. — Kibaga, den flygande krigaren. —
Ma'anda. — Wakinguru, kämpen. — Kamanya, wakediernas besegrare. —
Suna den grymme. — Namujurilwa, Ugandas Achilles. — Setuba och hans
lejon. — Kasindula, hjelten, bonden, förste ministern. — Mtesa den
mildögde. (1875, Okt.)   ................................271.

<b>Kap. XV.</b> Lefnadssätt och plägseder i Uganda. — Bonden. — 
Kejsaren.
— Landet. (1875, Okt.).............................301.

<b>Kap. XVI.</b> <i>Till Muta Nzigé och tillbaka till Uganda</i>. Damarna inom
Mtesas familj. — Min sista afton med Mtesa. — På väg till Muta Nzigé.
—  Sambuzi och jag förstå hvarandra. — Det hvita Gambaragarafolket. —
Krigsmusik. — Dystra förebud. — Panik. — Sambuzi tillkännagifver sin afsigt
att lemna mig. — Mtesa söker förmå mig återvända. — I Kafurro. (1875,
Okt. 29—1876, Fehr. 25)............................329.

<b>Kap. XVII.</b> Kafurro och dess magnater. — Windermere-sjön. —
Rumanika, den milde konungen öfver Karagwé. — Hans land. — Ingezi. —
Bland muskiter. — Ihema-ön. — Ufumbiros tredubbla kägla. —
Dubbelhornad noshörning. — Mtagatas heta källor. — Karagwés geografiska sällskap.
—   Näs-filosofi. — Rumanikas skattkammare. — Några nya fakta rörande
noshörningen och elefanten. — Uhimba. — Hedning, <i>var. esuviens</i>. — 
Återblick. (1876, Fehr. 25~April 7)........................ 360.

<b>Kap. XVIII.</b> Tvillingfloderna. — Mankorongo gäckad. — Stackars Bull,
trogen in i döden.— Msenna kan åter icke hålla sig i styr. — «Afrikas ris»
uppträder på skådeplatsen. — Mars i fredstid. — «Gräf potatis, potatis,
potatis!» — Mirambo och jag ingå blodsbrödraskap. — Högvigtiga och snikna
småkonungar. — Praktisk omvändelse af Ubagwéhöfdingen. — Watutaerna
och deras historia. — Afrikansk nomenklatur. — Från Msené öfver
Malagarazi till Ujiji. — Sorgliga minnen. (1876, April 7-Maj 27).......383.

*

</chapter>
<chapter name="Förteckning å första delens 138 illustrationer">

<h1>Förteckning å första delens 138 illustrationer.</h1>

<h2>De med * betecknade äro särskildt tryckta tonbilder.</h2>

Förf:s porträtt, efter fotografi tagen
före hans afresa från England
1874 (litogr. titelplanch).

De svartes verldsdel (vignett). . . .      1.

Storbåten Lady Alice i dess särskilda
stycken...............      4.

Zanzibar från sjösidan........    20.

*Utsigt från mr Aug. Sparhawks hus
i Zanzibar.............    26.

Röda klippor bakom «Universities
Mission»..............    26.

Britiska konsulatet i Zanzibar . . . 28.

Porträtt af furst Seyyid Barghash . 29.

Qvartermästaren Uledi och förste 
ledaren Manwa Sera........    37.

Ny kyrka i Zanzibar.........    39.

Millionären Tarya Topan......    48.

Universities-Missionen i Mbwenni,
Zanzibar..............59.

Manwa Seras hustru........63.

Expeditionen vid Rosako......    68.

Utsigt af byn Mamboya.......    71.

Vårt läger vid Mpwapwa......    75.

*Vi begrafva våra döda. — Utsigt
öfver vårt läger...........    90.

«In Memoriam.»  Vid Edw. Pococks
graf 17 Jan. 1875........    90.

Unyamwezi-bärare.......... 109.

Utsigt af Kagehyi..........111.

Frank Pocock   ."...........112.

Ön Bryggan.............129.

*Mitt mottagande hos konung Mtesa
i Usavara.............146.

*Mtesa, Ugandas kejsare, med sin
premierminister och sina höfdingar 147.

*Mottagande på Bumbireh-ön .... 180.

Stenkummel till minne afFred.Barker 191.

*Egendomliga granitklippor på Wezi-ön 195.

Vid Msossis landningsplats.....197.

Infödingar och föremål från  
Ukerewé (8 figurer)..........201.

*Utsigt af bugten som leder till 
Rugedzi-kanalen från Kigoma ....  202.

*«Lady Alice» på Ripon-fallen   . . .  236.

*Ripon-fallen från Uganda-sidan   . .  236.

*Victoria Nyanzas utlopp genom
Ripon-fallen. Vår eftertrupps läger,
sedt från Usoga.........  237.

*Victoria-Nilen, norr om Ripon-fallen,
på dess väg till Unyora   .....  240.

Kart-skizz öfver Nakarauga-udden   .  244.

*Sjöstrid mellan wagandaerna och
wawumaerna............  261.

Det flytande fästet närmande sig
Ingira...............  267.

*Napoleonkanalen, Victoriasjön.
Uganda-herskarens flottilj på väg från
Usoga till Uganda.........  269.

Hyddor i östra central-Afrika (6 fig.)  304.

*Rubaga, Mtesas nya hufvudstad .  .   311.

Audiens-sal i Palatset .........  312.

*Mtesas amazon-garde........  316.

Musik-instrumenter (10 figurer)   . .   325.

Ngogo-fisk..............  328.

Verktvg och vapen i Central-Afrika
(22 figurer)............  332.

*Marsch genom Unyoro: Gordon-
Bennett-berget i bakgrunden . . .   338.

Edwin Arnold-berget.........   343.

Hus och husgerådssaker af trä från
Uzimba och Ankori (17 figurer) .  347.

Afrikanska kanoter och åror (8 fig.)  358.

Uhha-inföding............  368.

Utsigt öfver Ufumbiro-bergen från
Mtagatas heta källor.......  369.

Rumanikas skattkammare, vapen och
skatter (17 figurer)........   376.

Rumanikas vapenhus.........   377.

«Bull»................  385.

Serombo-hyddor...........  388.

En ruga-ruga.............  390.

En mtuta...............  398.

<h1>Kartor.</h1>

Eqvatorial-Afrika, efter Dappers karta 1676.

d:o                 «     Krapf, Rehmann, Livingstone & Erhardt 1849—53.

d:o                 «    Livingstone, Burton, Speke m. fl. 1853—63.

d;o                 «    Schweinfurth, Baker, Livingstone, Stanley    och Cameron 1866-75.

Öfversigt af Stanleys resa 1874—77.

(Samtliga dessa 5 kartblad placeras lämpligast i slutet af denna del.)

*
</chapter>


<chapter name="Kartor">
<img id="4386">EQVATORIAL AFRIKA ( efter DAPPERS KARTA 1676.</img>




<img id="4387">KRAPF, REBMANN, LIVINGSTONE, och ERHARDTS KARTA 1849-56.</img>





<img id="4388">LIVINGSTONE, BURTON och SPEKE, SPEKE och GRANT och VON DER DECKEN 1856-1863.</img>




<img id="4389">SCHWEINFURTH, BAKER, LIVINGSTONE, STANLEY och CAMERON _ 1866-75.</img>
<img id="4390">STANLEY 1874-77.</img>

</chapter>




