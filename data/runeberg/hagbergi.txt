<h1>SHAKSPEARE'S
<big>DRAMATISKA ARBETEN,</big></h1>

ÖFVERSATTA
AF
<sp>CARL AUGUST HAGBERG</sp>.

NIONDE BANDET.

FÖRVILLELSER.
LIKA FÖR LIKA.
MACBETH.

LUND,
TRYCKT PÅ BOKHANDLAREN C. W. K. <sp>GLEERUPS</sp> FÖRLAG
UTI <sp>BERLINGSKA</sp> BOKTRYCKERIET,
1861.

<chapter name="Förvillelser. Personer">
<h1>FÖRVILLELSER.</h1>
*
<h2>PERSONER:</h2>

SOLINUS, hertig af Ephesus.

AEGEON, en köpman från Syracusa.

ANTIPHOLUS från Ephesus,
ANTIPHOLUS från Syracusa, Aegeons söner, tvillingar.

DROMIO från Ephesus,
DROMIO från Syracusa, deras slafvar, likaledes tvillingar.

BALTHASAR, en köpman.

ANGELO, en guldsmed.

En köpman, vän till Antipholus från Syracusa.

KNIP, en skolmästare och besvärjare.

AEMILIA, Aegeons hustru, abbedissa i Ephesus.

ADRIANA, gift med Antipholus från Ephesus.

LUCIANA, Adrianas syster.

LUCIE, Adrianas tjensteflicka.

PHRYNE.

Fångvaktare, rättstjenare, m. fl.

SKÅDEPLATSEN är i Ephesus.
</chapter>
<chapter name="Förvillelser. I, 1">
<h1>FÖRSTA AKTEN. FÖRSTA SCENEN.</h1>

En sal i hertigens slott.

<i>(Hertigen,</i> <sc>Aegeon</sc>, <i>en fångvaktare, rättstjenare m. fl.
uppträda).</i>

<poem><i>Aeg.</i> Fortfar, min prins; fullborda mina öden,
 Gör slut på mina qval och allt med döden!</poem>

<poem><i>Hert.</i> Låt bli att tvista, Syracusa-köpman;
 Jag tager ej parti mot våra lagar.
 Den fiendskap och fejd, som vållats nyss
 Utaf er hertigs ilskna våldsamheter
 Mot köpmän, våra goda undersåter,
 Som utaf brist på guld till lösepenning
 Beseglat med sitt blod hans grymma lagar,
 Kör bort all nåd från mina bistra blickar;
 Ty straxt då denna dödsfejd brutit ut
 Emellan oss och dina spotska landsmän,</poem>
<poem>Inställdes på högtidliga beslut,
 Så väl hos oss som uti Syracusa,
 All handel mellan våra oväns-städer.
 Än mer,
 Om någon, född i Ephesus, blir sedd
 På något marknadstorg i Syracusa;
 Och söker någon, född i Syracusa,
 I Ephesus sin hamn, så är han dödens,
 Och allt hans gods tillfaller hertigen,
 Så framt han ej erlägger tusen mark
 I laga böter och till lösepenning.
 Hur högt man än din egendom värderar,
 Den går dock icke upp till hundra mark,
 Och derför dömmer lagen, dig till döden.</poem>

<poem><i>Aeg.</i> Det ar min tröst: när ni har talat ut,
 Mitt lif med aftonsolen slocknar ut.</poem>

<poem><i>Hert.</i> Godt; säg oss nu i korthet, hvarför du
 Har öfvergifvit dina fäders stad,
 Samt hvarför du till Ephesus har kommit.</poem>

<poem><i>Aeg.</i> Ej tyngre värf mig kunde blifva ålagdt.
 Än det att säga fram osäglig sorg.
 Likväl -- på det att verlden veta må,
 Att faderskärlek, icke låga brott,
 Min död ha vållat -- vill jag nu förtälja
 Så mycket som min sorg ger tillstånd till.
 I Syracusa är jag född; en maka
 Jag tog mig der; hon främjade min välfärd,
 Och hennes jag, om ofärd oss ej träffat.
 Med henne var jag säll; vår rikdom växte
 Igenom vinst på resor ofta gjorda
 Till Epidamnus. Men min faktor dog,
 Och oron för min handel utan tillsyn
 Slet mig utur min makas trogna famn.
 Sex månar knappt vi varit skilda åt,
 Förr'n hon, som nästan svigtade inunder
 Det ljufva straff som qvinnor pläga lida,
 Beredt sig på att resa efter mig</poem>
<poem>Och hann mig fort och lyckligt der jag var.
 Ej länge var hon der, förrän hon blef
 En lycklig mor åt tvenne vackra söner
 Och -- underbart! -- så liknande hvarandra,
 Att blott med namn de kunde skiljas åt.
 I samma stund och uti samma värdshus
 Förlöstes ock en stackars fattig qvinna
 Från tvillingar, två gossar, båda lika.
 Dem köpte jag -- i största fattigdom
 Var mor och far -- till tjenst åt mina söner.
 Ej litet stolt åt sina raska gossar,
 Påskyndade min hustru jemt vår hemfärd;
 Ogerna gaf jag med mig. Ack, för snart
 Om bord vi gingo!
 En mil vi seglat ifrån Epidamnus,
 Förr'n djupet, städse slaf åt vindarna,
 Gaf något tragiskt tecken till vår ofärd;
 Men längre var ej något hopp för oss.
 Den lilla ljusglimt som oss himlen skänkte
 Gaf blott åt våra skräckuppfyllda själar
 En pinsam visshet om en nära död.
 <sp>Jag</sp> hade gerna tagit den i famnen,
 Men då min hustru oupphörligt gret --
 Hon gret på förhand för hvad hända skulle --
 Och mina stackars gossar ömkligt qvidde --
 Ej skräck de kände, men de greto dock --
 Tvangs jag för dem och mig att uppskof söka,
 Ty intet annat var att tänka på.
 Sjöfolket sökte räddning uti båten,
 Och skeppet, nära sjunkning, fingo vi.
 Min hustru, om den yngre mera mån,
 Fastbundit honom vid en liten nödmast,
 Som sjömän bruka ha tillreds för storm.
 En af det andra tvillingsparet bands
 Vid samma mast; jag sörjde mellertid
 Med lika ömhet för de andra två.
 Så gjordes barnen fast. Jag och min hustru,</poem>
<poem>Med blicken fästad der vår sorg var fästad,
 Vid mastens ändar bundo fast oss sjelfva
 Och drefvo genast, flytande med strömmen,
 Emot Corinthus till, som det oss tycktes.
 Men ändtligen såg solen ned på jorden,
 Dref undan molnen, som oss skadan gjort,
 Och vid dess ljufva sken, så efterlängtadt,
 Blef hafvet lugnt och stilla och vi sågo
 Två skepp på afstånd seglande emot oss,
 Ett från Corinthus, ett från Epidaurus.
 Men förr'n de kommo -- ack, så grymt elände!
 Utaf det skedda gissa hvad som hände.</poem>

<poem><i>Hert.</i> Nej, fortfar, gamle man; jag kan dig ömka,
 Fastän jag icke kan benåda dig.</poem>

<poem><i>Aeg.</i> Om gudarna <sp>så</sp> gjort, jag sluppe nu
 Med skäl dem kalla obarmhertiga!
 Ty, förrän skeppen kommo två mil när,
 Vi blefvo vräkta mot en väldig klippa
 Och togo der så häftig törn, att skeppet,
 Som var vår nödhjelp, brast itu på midten.
 Så skildes äkta makar orättvist,
 Fast ödet gaf i lika mått oss båda
 Så föremål för glädje som för sorg.
 Min hustrus andel -- arma kräk! -- belastad
 Med mindre tyngd, men ej med mindre qval,
 Blef drifven fortare af vinden fram,
 Och i vår åsyn blefvo alla tre
 Upptagna af corinthiskt fiskarfolk.
 Till slut ett annat skepp oss tog ombord
 Och gaf -- då man fick veta hvem man bergat --
 En hjelpsam välkomst åt skeppsbrutna gäster.
 Sitt byte fiskarfolket nog fått släppa,
 Om icke slupen hade seglat illa,
 Och derför styrde man sin kurs mot hemmet. --
 Nu vet ni hur jag skildes från min lycka;
 Ofärden har mig låtit lefva än
 För att berätta er min sorge-saga.</poem>

<poem><i>Hert.</i> För deras skull som nu du sörjer öfver,
 Gör mig den tjensten att berätta mig
 Hvad som har händt så dig som dem, tills nu.</poem>

<poem><i>Aeg.</i> Min yngsta son, och dock min äldsta sorg,
 Vid sjutton år fick ifrig lust att veta
 Hvar brodren fans och bad mig envist om
 Att med sin tjenare, som likaledes
 Sin broder mist och endast bar hans namn,
 Få resa ut och leta efter honom.
 Af kärlek till den son som jag förlorat
 Jag satte nu på spel min andra älskling. --
 Fem somrar har jag genomletat Grekland
 Och ströfvat kring i hela Asien;
 På hemväg stadd jag kom till Ephesus,
 Väl utan hopp, men likväl fast besluten
 Att söka öfverallt der menskor bo.
 Här slutar sig historien om mitt lif,
 Och gerna dog jag genast, blott jag sport
 Med allt mitt sökande att än de lefde.</poem>

<poem><i>Hert.</i> Olycklige Aegeon, dömd af ödet
 Att bära så förfärlig motgångs börda!
 Tro mig, om ej det stridde mot vår lag,
 Min ed, min krona och min värdighet,
 Dem ingen prins, om ock han vill, får kränka, --
 Jag talte sjelf för dig som advokat.
 Men fast dig redan dödsstraff ådömdt är,
 Och dom som fallit ej kan återkallas
 Förutan mycken smälek för min heder,
 Vill jag dock gynna dig så vidt jag kan.
 Jag ger dig derför denna dagen, köpman,
 Att söka hjelp af dina vänners hjelp.
 Tag fatt på alla dina vänner här,
 Tigg eller låna för att skaffa summan --
 Och lef; kan du det ej, så är du lifdömd.
 Fångvaktare, se till att han ej rymmer.</poem>

<poem><i>Fångv.</i> Skall ske, min kung.</poem>

<poem><i>Aeg.</i> Hopplös och hjelplös nu Aegeon går
 Att se om <sp>en</sp> dag till han lefva får.
 <i>(Alla gå).</i></poem>
</chapter>
<chapter name="Förvillelser. I, 2">
<h2>ANDRA SCENEN.</h2>

Ett torg.

(<sc>Antipholus</sc> <i>från Syracusa, en köpman och</i> <sc>Dromio</sc> <i>från
Syracusa uppträda).</i>

<poem><i>Köpm.</i> Säg derför, att ni är från Epidamnus,
 Ty annars konfiskeras straxt ert gods.
 I denna dag en Syracusa-köpman
 Man fängslat har för det han kommit hit.
 Han har ej medel att sig lösa fri,
 Och dör i enlighet med stadens lagar
 Förrän den trötta solen hunnit vestern. --
 Der är det guld som ni mig anförtrott.</poem>

<poem><i>Ant.</i> Gå, bär det till Centauren, der vi bo,
 Och dröj der, Dromio, tills jag kommer åter.
 Inom en timmas tid är måltids-dags;
 Emellertid jag ser mig om i staden,
 Beskådar handeln, ser hur här är bygdt
 Och lägger sedan mig en stund att sofva,
 Ty jag är stel och trött utaf min resa.
 Gå nu din väg.</poem>

<poem><i>Drom.</i> Rätt mången skulle taga er på orden
 Och ge sig af med sådan späckad pung.
 <i>(Går).</i></poem>

<poem><i>Ant.</i> En trogen skälm som många gånger har,
 Då jag af sorg och vemod varit tryckt,
 Mitt lynne lättat med sitt muntra skämt.
 Säg, vill ni ej med mig gå ut i staden
 Och sedan bli min gäst vid middagsbordet?</poem>

<poem><i>Köpm.</i> Jag redan är till några köpmän bjuden,
 På hvilka jag rätt mycket kan förtjena;
 Ursäkta mig; men efter klockan fem
 Skall, om ni vill, jag möta er på torget</poem>
<poem>Och sedan stanna qvar hos er till sängdags;
 Nu får jag lof att gå och sköta mitt.</poem>

<poem><i>Ant.</i> Farväl så länge; jag skall mellertid
 Gå ut och drifva och beskåda staden.</poem>

<poem><i>Köpm.</i> Min herre, mycket nöje jag er önskar. <i>(Går)</i></poem>

<poem><i>Ant.</i> Den menska som mig önskar mycket nöje,
 Han önskar mig hvad aldrig jag kan få.
 Jag är i denna verld en vattendroppe,
 Som söker i den vida oceanen
 En annan droppe, störtar sig i djupet
 För att kamraten finna, men försvinner
 I forskningsifvern till ett intet sjelf:
 Så jag, som söker efter mor och bror,
 Förlorar, olycksalige, mig sjelf.
 (<sc>Dromio</sc> <i>från Ephesus kommer).</i>
 Här kommer nu min rätta lifs-kalender. --
 Hvad nu? Hvi kommer du så snart tillbaks?</poem>

<poem><i>Drom. fr. Eph.</i> Så <sp>snart</sp> tillbaks? Säg heldre då, för <sp>sent</sp>!
 Kapunen sveds, från spettet faller grisen,
 På klockan hammarn redan slagit tolf,
 Och frun har på mitt kindben slagit ett.
 Hon är så het för det att maten kallnat,
 Kall maten blef för det ni ej kom hem,
 Ni kom ej hem för det ni ej var hungrig,
 Ni var ej hungrig, ni har frukosterat;
 Men vi, som både bedit ha och fastat,
 Fått plikta för att ni så der har rastat.</poem>

<poem><i>Ant.</i> Spar dina lungor; säg mig nu, jag ber,
 Hvar har du lemnat pengarna jag gaf dig?</poem>

<poem><i>Drom. fr. Eph.</i> Ah, dalers-slanten som jag fick i Onsdags
 Att lösa ut min matmors svans-rem med --
 Den är hos sadelmakarn, ej hos mig.</poem>

<poem><i>Ant.</i> Nu är jag icke vid humör att skämta;
 Säg nu och krångla ej, hvar har du myntet?
 Vi äro främlingar; hur törs du lemna
 Så mycket pengar från dig och gå bort?</poem>

<poem><i>Drom. fr. Eph.</i> Vid bordet må ni skämta, kära herre!
 Min fru har skickat mig till er som postbud,
 Nu lär jag väl till slut bli hennes dörrpost<footnote><sp>Nu lär jag väl till slut bli hennes  dörrpost m. m.</sp> Köpmännen brukade med krita på dörrposten teckna sig till minnes sina fordringar.</footnote>
 Och få ert <i>debet</i> skrifvet mig på skallen.
 I magen bör, som jag, ni klockan ha
 Som slår er hem; ej matbud då behöfs.</poem>

<poem><i>Ant.</i> Se så, se så, ditt skämt ej passar nu;
 Spar det till stunder gladare än dessa.
 Hvar är det guld jag gaf dig i förvar?</poem>

<poem><i>Drom. fr. Eph.</i> <sp>Mig</sp>, herre? Ni har intet guld mig gifvit!</poem>

<poem><i>Ant.</i> Se så, herr skurk, hör upp med detta narri
 Och säg mig hur ditt ärn'de du har skött.</poem>

<poem><i>Drom. fr. Eph.</i> Mitt ärn'de var att hemta er från torget
 Hem till ert hus, till Phoenix, för att äta;
 Min fru och hennes syster vänta er.</poem>

<poem><i>Ant.</i> Så sant jag är en christen, säg mig genast
 På hvilken säker ort du guldet gömt,
 Ty annars bultar jag din muntra skalle,
 Som drifver gäck då mitt humör är dåligt.
 Hvar ä' de tusen mark som jag dig gaf?</poem>

<poem><i>Drom. fr. Eph.</i> Ah, någon gång har ni min kind markerat,
 Och frun min rygg markerat någon gång;
 Men tusen mark går icke summan till:
 Om nu jag gaf ers nåd igen det der,
 Tog ni kanhända ej med lugn emot'et.</poem>

<poem><i>Ant.</i> Om <sp>fru</sp> du talar; hvilken fru, din skurk?</poem>

<poem><i>Drom. fr. Eph.</i> Herrns egen fru, min matmor der i Phoenix:
 Hon, som nu fastar tills ni kommer hem,
 Och ber att ni rätt snart må komma hem.</poem>

<poem><i>Ant.</i> Hvad, gäckar du mig midt i synen, skurk,
 Fast jag förbjudit dig? Der har du, slyngel!
 <i>(Slår honom).</i></poem>

<poem><i>Drom. fr. Eph.</i> Hvad menar ni? För Guds skull, styr er hand!
 Vill ni det ej, så får jag ta till benen.
 <i>(Han springer).</i></poem>

<poem><i>Ant.</i> Så sant jag lefver, genom något knep
 Har allt mitt guld man stulit från den stackarn!</poem>
<poem>Det sägs, att denna stad är full med skälmar,<footnote><sp>Det sägs, att denna stad är full af skälmar m. m.</sp> Ephesus var illa beryktadt hos de gamle.</footnote>
 Taskspelare som villa synen bort,
 Svartkonsters mästare som själen dåra,
 Mordlystna hexor som vanställa kroppen,
 Förklädda tjufvar, fräcka charlataner,
 Och mycket annat pack af samma sort.
 Om så det är, ger jag mig af dess förr;
 Nu går jag hem och ser hvad drängen gör,
 Men mina penningar -- dem räds jag för.
 <i>(Går).</i></poem>
</chapter>

<chapter name="Förvillelser. II, 1">
<h2>ANDRA AKTEN. FÖRSTA SCENEN.</h2>

En öppen plats.

(<sc>Adriana</sc> och <sc>Luciana</sc> <i>uppträda).</i>

<poem><i>Adr.</i> Min man ej kommer; drängen icke heller,
 Den jag med sådan hast till honom sände!
 Luciana, visst är klockan redan tu.</poem>

<poem><i>Luc.</i> Kanhända någon köpman honom bjudit
 Och att han gått att äta någonstädes.
 Kom nu till bords, min syster; puttra ej,
 En man bör ha sin frihet; tiden är
 Ju männens herre, och när tiden bjuder
 De gå och komma; tåla dig, min syster.</poem>

<poem><i>Adr.</i> Är mannens frihet större än hans frus?</poem>

<poem><i>Luc.</i> Ja, mannen dväljes oftast utom hus.</poem>

<poem><i>Adr.</i> Klent gick mitt hushåll, vore sådant lag.</poem>

<poem><i>Luc.</i> En fru bör följa mannens välbehag.</poem>

<poem><i>Adr.</i> Blott åsnor kunna sådan tygel lida.</poem>

<poem><i>Luc.</i> Allt trotsigt sjelfsvåld får för piskan qvida.
 Ej något fins i nedan eller ny,
 Som ej får tukt, på jord, i haf, i sky.
 Djur, foglar, fiskar, alla lyda hannen
 Med ödmjuk undergifvenhet, och mannen,
 Djurverldens konung, höga gudars like,
 Som jord och haf regerar som sitt rike</poem>
<poem>Och har förnuft och tänkande natur
 Högt öfver fiskar, foglar eller djur,
 Beherrskar qvinnan, kan dess nycker dämpa;
 Så bör ock du dig efter honom lämpa.</poem>

<poem><i>Adr.</i> För träldom rädd, du äktenskapet skyr?</poem>

<poem><i>Luc.</i> Nej, blott dess många sorger och bestyr.</poem>

<poem><i>Adr.</i> Om du blef gift, fick du väl känna svedan.</poem>

<poem><i>Luc.</i> Först lär jag lyda, lär mig älska sedan.</poem>

<poem><i>Adr.</i> Men om han går och ej du vet till <sp>hvem</sp>?</poem>

<poem><i>Luc.</i> Då väntar jag väl tills han kommer hem.</poem>

<poem><i>Adr.</i> Blir man ej retad, är man nog beskedlig;
 I fred är icke svårt att vara fredlig.
 Då någon stackare helt jemmerlig
 Sitt öde klagar, heter det: "ack, tig!"
 Men hade vi af plågans vigter lika,
 Vi skulle kanske ännu högre skrika.
 Du har ej någon elak man som bryr dig,
 Och derför är det lätt att säga: "styr dig,"
 Men får du samma huskors, du, som jag,
 Lär tålamodet väl ta slut en dag.</poem>

<poem><i>Luc.</i> Godt; på försök jag gifter mig minsann! --
 Der är din dräng; nu kommer väl din man.</poem>

(<sc>Dromio</sc> <i>från Ephesus kommer).</i>

<poem><i>Adr.</i> Säg, är din tröga herre ej till hands?</poem>

<poem><i>Drom. fr. Eph.</i> Jo, tillhands är han med båda händerna, det kunna mina båda öron bevittna.</poem>

<poem><i>Adr.</i> Säg, talte du med honom? Fick du veta
 Hvad han i sinne hade?</poem>

<poem><tab><i>Drom. fr. Eph.</i>       Ja, ja, ja!
 Han skref sitt sinnelag uppå mitt öra:
 En satans handstil, obegripligt svår!</poem>

<poem><i>Luc.</i> Talade han så tvetydigt, att du icke kunde förmärka hvad han menade?</poem>

<poem><i>Drom. fr. Eph.</i> Nej, han slog så ärliga tag, att jag
 mer än väl kunde märka hvartenda rapp, och likväl så
 pass tvetydigt att jag icke kunde begripa hvari det fina låg.</poem>

<poem><i>Adr.</i> Men säg, jag ber dig, kommer han ej hem?
Rätt artig tycks han vara mot sin hustru!

<i>Drom. fr. Eph.</i> Hör, kära fru, min herre är så galen,
Att han kan stångas.

<i>Adr.</i> <tab>Stångas?

<i>Drom. fr. Eph.</i> <tab><tab>Ej jag menar
Att han har horn, men mycket galen är han.
Då jag med matbud kom från er till honom,
Så sporde han om tusen mark i guld.
"Kom nu och ät," sad' jag; "mitt guld," sad' han;
"Kapunen sveds," sad' jag; "mitt guld," sad' han;
"Kom nu med mig," sad' jag; "mitt guld," sad' han;
"Hvar ä' de tusen mark jag gaf dig, skurk?"
"Gris-steken sveds," sad' jag; "mitt guld," sad' han;
"Min fru," sad' jag; — "åt fanders med din fru,
Jag känner ej din fru; häng upp din fru!"

<i>Luc.</i> Sad' hvem?

<i>Drom. fr. Eph.</i> <tab>Min herre. "Ej jag känner till" —
Så sad' han just — "hus, hustru eller fru;"
Och ärn'det som min tunga skulle bära
Fick jag, tack vare honom, på min rygg,
Ty, kort och godt, han gaf mig ett kok stryk.

<i>Adr.</i> Gå dit igen, du slaf, och hemta honom.

<i>Drom. fr. Eph.</i> Gå dit igen och få mig stryk å nyo?
För Guds skull, skicka något annat bud!

<i>Adr.</i> Gå, annars får du stryk båd' kors och tvärs.

<i>Drom. fr. Eph.</i> Med nya kors-rapp han mig då välsignar,
Så att min rygg ett riktigt helgon blir.

<i>Adr.</i> Gå bort, pratmakare, för hit din herre.

<i>Drom. fr. Eph.</i> Är jag så trilsk mot er som ni mot mig,
Att som en boll ni skall mig trilla så?
Han kör mig hit, ni dit; bestå mig kläder —
Om jag skall hålla ut — af gröfsta läder. <tab><i>(Går).</i>

<i>Luc.</i> Fy,
Gif ej din kind åt vredens glöd till pris!</poem>

<poem><i>Adr.</i> Nu har han säkert någen ann' kurtis,
Och jag får sitta ensam här och tråna.
Månn' ålderdomen hunnit glansen råna
Ifrån min kind? Det är hans egen skull.
Är jag väl dum? Min mun af dårskap full?
Om qvickhets eld i mina samtal brister,
Så är det derför att han är så bister;
Om andras granna drägt hans syn betar,
Det rår jag icke för: <sp>han</sp> kassan har;
Och är jag nu en skönhet i ruiner,
Så är det han som gjort det; sura miner
Jag lärt af honom. Med en solskensblick
Han kan min fägring ge sitt förra skick,
Men ack, han är en yster hjort som flöjer;
Hos andra, ej hos mig, han sig förnöjer!

<i>Luc.</i> Svartsjukans griller! Ur din håg dem jaga.

<i>Adr.</i> Den som ej känslor har må slikt fördraga!
Af andras fägring retas hans begär,
Ty annars vore han väl hos mig här.
Du vet, att han mig lofvat har ett smycke; —
Om blott i <sp>denna</sp> sak han svek mitt tycke,
Så skydde han väl ej min äkta bädd.
En diamant i bästa silfver klädd
Sin glans kan mista; sjelfva guldet lider,
Om man tör ofta det mot annat gnider,
Och ej det fins en man i denna verld,
Som ej förstörs af falskhet och af flärd.
Då ej min fägring kan hans tycke vinna,
Så må i tårar jag och den förrinna!

<i>Luc.</i> Hur dårlig är ej hvarje svartsjuk qvinna!<tab><i>(De gå).</i></poem>
</chapter>
<chapter name="Förvillelser. II, 2">
<h2>ANDRA SCENEN.</h2>

Sammastädes.

(<sc>Antipholus</sc> <i>från Syracusa uppträder).</i>

<poem><i>Ant.</i> Det guld jag Dromio gaf är väl förvaradt</poem>
<poem>Uti min bostad, och den trogna slafven
Har gått i staden ut att söka mig.
Då nu jag räknar efter och besinnar
Min värds berättelse, har jag ej kunnat
Med Dromio tala sedan jag från torget
Hemsände honom. Se, der kommer han.

<tab>(<sc>Dromio</sc> <i>från Syracusa kommer).</i>

Nå, junker, är ditt muntra lynne slut?
Drif gäck på nytt, om du har lust till stryk.
Du vet ej af Centauren? Fick ej guldet?
Din fru dig sände för att hemta hem mig?
Jag bodde uti Phoenix? Var du tokig,
Då du så tokigt nyss mig svarade?

<i>Drom. fr. Syr.</i> Hvad svar, jag ber? När har jag sådant sagt?

<i>Ant.</i> Helt nyss, just här, för knappt en timma sedan.

<i>Drom. fr. Syr.</i> Jag har ej sett er sedan ni mig sände
Hem till Centauren med det guld ni gaf mig.

<i>Ant.</i> Du nekade ju för att guld du fått
Och talte om en fru och om en middag;
Jag hoppas, att du märkte jag blef ond.

<i>Drom. fr. Syr.</i> Det fägnar mig, att ni så munter är;
Men hvarför detta skämt? Jag ber er, säg.

<i>Ant.</i> Hvad nu? Du gäckar mig ju midt i synen!
Tror du jag skämtar nu? — Der har du dig! <tab><i>(Slår honom).</i>

<i>Drom. fr. Syr.</i> Håll, kära herre! Nu ert skämt blir allvar.
För hvilken vara får jag detta hands-öl?

<i>Ant.</i> För det att någon gång jag helt förtroligt
Har haft dig till min narr och pratat tok,
Missbrukar du helt fräckt min godhet nu
Och gör mitt allvar till en allmän landsväg.
I solsken må den yra myggen dansa,
Men krypa i sitt hål när himlen mulnar.
Om du vill gäckas, se mig rätt i synen</poem>
<poem>Och lämpa skämtet efter mina blickar,
Ty annars får du på näsborgarna.</poem>

<i>Drom. fr. Syr.</i> Näsborgarna, säger ni? Om ni bara
ville låta bli att låta edra batterier spela, så kunde
ordet <sp>näsa</sp> vara lika bra; men fortfar ni längre med att
slå mig, så får jag verkligen skaffa mig en borg för min
näsa, ja, helt och hållet inborga den, ty annars lär jag få
lukta med ryggen. Men, kära herre, hvarför slår ni mig?

<i>Ant.</i> Vet du inte det?

<i>Drom. fr. Syr.</i> Jag vet intet mer än att jag fått stryk.

<i>Ant.</i> Skall jag säga dig hvarför?

<i>Drom. fr. Syr.</i> Ja, kära herre, ty "allt <sp>hvarför</sp> har
ett <sp>derför</sp>," som man säger.

<poem><i>Ant.</i> Först, för du gäckat mig; och sedan <sp>derför</sp>
Att du för andra gången gjort det om.

<i>Drom. fr. Syr.</i> Har nånsin någon lidit så af plågsam örfils-klang?
Ert <sp>hvarför</sp> och ert <sp>derför</sp> ha ej minsta sammanhang. —
Godt, herre, jag tackar er.</poem>

<i>Ant.</i> Du tackar mig? För hvad?

<i>Drom. fr. Syr.</i> Åh jo, herre, för det der <sp>något</sp>, som
ni nyss gaf mig för <sp>intet</sp>.

<i>Ant.</i> Härnäst skall du få din ersättning; jag skall
ge dig <sp>intet</sp> för <sp>något</sp>. Men säg mig nu, är det icke
tid att spisa middag?

<i>Drom. fr. Syr.</i> Nej, herre; jag tror icke, att biffen ännu
är hvad jag är.

<i>Ant.</i> Nå? hvad skulle det vara?

<i>Drom. fr. Syr.</i> Bultad.

<i>Ant.</i> Då lär den väl vara seg?

<i>Drom. fr. Syr.</i> Om den det är, herre, så smaka icke på den.

<i>Ant.</i> Ditt skäl?

<i>Drom. fr. Syr.</i> Ty då blir ni kanhända kolerisk och
trakterar mig med ännu en liten bultning.

<i>Ant.</i> Nå, så lär dig då att skämta i rättan tid;
allting har sin tid.

<i>Drom. fr. Syr.</i> Innan ni blef så der kolerisk, skulle
jag ha kunnat vederlägga er der vid lag.

<i>Ant.</i> Efter hvilken metod?

<i>Drom. fr. Syr.</i> Åh, efter en metod, som är så klar
och blank som gamla pappa <sp>Tids</sp> egen flintskalle.

<i>Ant.</i> Låt höra!

<i>Drom. fr. Syr.</i> Det är icke tid att få sig nytt hår,
då man blifvit gammal och skallig.

<i>Ant.</i> Kan man icke hjelpa den saken med köp och
laga fasta?

<i>Drom. fr. Syr.</i> Åh jo, om man köper sig en peruk
och lagar så att andras hår bli fasta på ens eget hufvud.

<i>Ant.</i> Men hvarför är tiden så snål på hår, då han
likväl sjelf är ett sådant utskott af rikedom?

<i>Drom. fr. Syr.</i> För det att det är en välsignelse som
han består kreaturen; hvad han har knappat in för
menniskorna i hår, det har han ersatt dem i förstånd.

<i>Ant.</i> Men det fins många menniskor, som hafva mer
hår än förstånd.

<i>Drom. fr. Syr.</i> Men ingen af den sorten, som icke
förstår sig på konsten att mista håret.

<i>Ant.</i> Nyss gjorde du den slutsatsen, att menniskor med
stark hårväxt voro ärliga drumlar utan förstånd.

<i>Drom. fr. Syr.</i> Ju drumligare de bära sig åt, desto
fortare är det förbi med den; likväl mista de sitt hår med
en sorts rolighet.

<i>Ant.</i> Af hvad skäl?

<i>Drom. fr. Syr.</i> Af två skäl, sunda båda två.

<i>Ant.</i> Så <sp>sunda</sp> äro de väl icke.

<i>Drom. fr. Syr.</i> <sp>Säkra</sp>, då.

<i>Ant.</i> Så <sp>säkra</sp> äro de väl icke; saken är kinkig.

<i>Drom. fr. Syr.</i> <sp>Vissa</sp>, då.

<i>Ant.</i> Nämn dem.

<i>Drom. fr. Syr.</i> För det första spara de in de
penningar, som annars skulle gå till hårfrisören; för det andra
spilla de icke hårstrån i soppan då de äta.

<i>Ant.</i> Du har hela tiden försökt att bevisa, att allting
icke har sin tid.

<i>Drom. fr. Syr.</i> Ja visst; det har jag också bevisat,
herre; nemligen att det icke är tid att få sig nytt hår, då
man blifvit gammal och skallig.

<i>Ant.</i> Men skälet <sp>hvarför</sp> det icke var tid att få sig
något nytt var icke särdeles bindande.

<i>Drom. fr. Syr.</i> Det reparerar jag så här: tiden sjelf
är skral och flintskallig, och derför vill han, ända till
domedag, ha skrala följeslagare.

<i>Ant.</i> Jag visste nog, att konklusionen skulle bli skral.
— Men tyst, hvem vinkar oss der?

<poem><tab>(<sc>Adriana</sc> <i>och</i> <sc>Luciana</sc> <i>komma).</i>

<i>Adr.</i> Ja, ja, Antipholus, var kall och bister!
En annan qvinna ser du blidt uppå;
Jag är ej Adriana, ej din hustru.
Det var en tid då du frivilligt svor
Att aldrig ord ditt öra tjusade,
Att aldrig syn ditt öga fägnade,
Att aldrig känsel var din hand behaglig,
Att aldrig mat uti din smak var ljuflig,
Om <sp>jag</sp> ej ord, blick, hand och mat dig bjöd.
Hur är det nu, min man, hur kommer sig
Att så du blifvit fjermad från dig sjelf?
<sp>Dig</sp>, säger jag, ty du från mig är fjermad,
Som, införlifvad odelbart i dig,
Är bättre än din egen bättre del.
Ack, slit ej bort dig sjelf från mig, min vän,
Ty vet, att lika lätt du drypa kan
En vattendroppe i det vida hafvet
Och ta igen den droppen obemängd,
Förutan minsta tillsats eller minskning.
Som du från mig tar dig, och ej ock mig.
Hur skulle det ej gripa dig i själen,
Om du blott hörde att jag okysk vore,
Och att min kropp, som helgad är åt dig,</poem>
<poem>Af vilda lustar vore fläckad? Säkert
Du skulle spotta åt mig, sparka mig
Och slunga mig i synen namnet "make,"
Och slita från min panna sköko-skinnet,
Och hugga vigselringen från min hand
Och krossa den med djup skilsmässas ed.
Jag vet du kan det; gör det derför ock:
Jag är med brott mot äkta bädden fläckad,
Mitt blod är smittadt utaf syndig lusta;
Ty, om vi tu ä' ett, och du är falsk,
Förgiftas äfven jag af dina lustar
Och blir en sköka, smittad utaf dig.
Var derför trogen mot din äkta bädd,
Så blir jag obefläckad, du ej hädd.

<i>Ant.</i> Ni menar <sp>mig</sp>, min fru? Jag ej er känner;
Två timmar blott i Ephesus jag varit,
En främling för er stad och för ert tal.
Hur fin jag ock begreppets egg må slipa,
Jag kan dock ej ett enda ord begripa.

<i>Luc.</i> Fy, broder, så du har förändrat dig!
När har du förr min syster så bemött?
Hon sände Dromio efter dig till torget.

<i>Ant.</i> Dromio?

<i>Drom. fr. Syr.</i> Mig?

<i>Adr.</i> Ja, dig; och du kom hem med detta svar:
Att han dig slog och nekade derjemte
Att detta var hans hem och jag hans hustru.

<i>Ant.</i> Har förr med denna ädla fru du talat? —
Ni håller hop; hvad menar ni med det?

<i>Drom. fr. Syr.</i> <sp>Jag</sp>, herre? Aldrig förr jag henne sett.

<i>Ant.</i> Du ljuger, skurk; du sade mig på torget
Precist detsamma som hon säger nu.

<i>Drom. fr. Syr.</i> Jag aldrig nånsin har med henne talat.

<i>Ant.</i> Hur kan hon då oss nämna så vid namn,
Om ej hon fått en uppenbarelse?

<i>Adr.</i> Hur illa det din värdighet dock passar
Att ge dig i komplott med denna slyngeln</poem>
<poem>Och reta honom att förarga mig!
Att ej få se dig, är tillräcklig plåga;
Med ditt förakt du bör ej plågan råga.
Jag häktar fast mig vid din rock-ärm här,
Du är mitt almträd, jag din ranka är,
Hvars svaghet, vigd ihop med dina krafter,
Af dig sin styrka får och sina safter.
Om något skiljer oss, så är det skarn,
Ohöfvisk murgrön, törne eller flarn,
Som utan näpst och tukt din merg förtära
Och utaf ditt förderf och fall sig nära.

<i>Ant.</i> Hon menar mig; mig gäller denna drift.
Månn' jag i drömmen blef med henne gift?
Månn' nu jag sofver, tror mig detta höra?
Hvad yrsel har betagit blick och öra?
Tills allt har hunnit riktigt utredt bli,
Vill jag gå in på detta tokeri.

<i>Luc.</i> Låt duka bordet; Dromio, skynda dig!

<i>Drom. fr. Syr.</i> Jag arma syndare, Gud nåde mig!
Det här är elfvors land; det just mig grufvar!
Vi råkat ut för gastar, troll och ufvar.
Om ej vi lyda, suga de oss döda
Och nypa oss båd' bruna, blå och röda!

<i>Luc.</i> Hvad står du der och mumlar? Ut dig vräk,
Du drönare, du tölp, du nöt, du kräk!

<i>Drom. fr. Syr.</i> Jag är helt visst förvandlad, kära herre.

<i>Ant.</i> Till själen, ja; det är ock jag, dess värre!

<i>Drom. fr. Syr.</i> Till kropp och själ man mig förvandlat här.

<i>Ant.</i> Du är dig lik.

<i>Drom. fr. Syr.</i> <tab>Nej, jag en apa är.

<i>Luc.</i> Säg heldre <sp>åsna</sp>; intet derutöfver!

<i>Drom. fr. Syr.</i> Ack ja, hon rider mig; jag vill ha klöfver;
En åsna? — Mycket rätt! Ty ej jag visste
Hvem <sp>hon</sp> der var; men hon tog icke miste.

<i>Adr.</i> Se så! Jag vill ej längre vara narr</poem>
<poem>Och stå och gnugga ögonen och gråta,
När dräng och herre gäckas med mitt qval.
Kom nu till bordet; Dromio, vakta dörren.
<tab><i>(Till</i> <sc>Antipholus</sc>).
I öfre våningen med dig jag spisar;
Der skall jag skrifta dig för tusen synder. —
<tab><i>(Till</i> <sc>Dromio</sc>).
Om någon frågar hvar din herre är,
Säg att han har gått ut; släpp ingen in. —
Kom, syster; — Dromio, dig vid dörren sätt.

<i>Ant.</i> Är jag i himlen eller helvetet?
I sömn? I vaka? Har jag mina fem?
Jag känner ej mig sjelf, är känd af dem.
Jag gör som de; i denna mist och dimma
Jag finner väl till slut af ljus en strimma.

<i>Drom. fr. Syr.</i> Skall jag stå här på vakt i alla fall?

<i>Adr.</i> Om någon slipper in, du pryglas skall.

<i>Luc.</i> Kom nu till bords, ty maten blir ju kall.
<tab><i>(De gå).</i></poem>
</chapter>
<chapter name="Förvillelser. III, 1">
<h2>TREDJE AKTEN. FÖRSTA SCENEN.</h2>

Utanför huset Phoenix.

(<sc>Antipholus</sc> <i>från Ephesus,</i> <sc>Dromio</sc> <i>från Ephesus,</i>
<sc>Angelo</sc> <i>och</i> <sc>Balthasar</sc> <i>uppträda).</i>

<poem><i>Ant. fr. Eph.</i> Ursäkta oss, min bästa Angelo,
Min hustru grälar, om jag mig försummar.
Säg, att jag i er verkstad hindrad blef
Med att se på hur hennes halsband gjordes,
Samt att hon skall i morgon få det färdigt. —
Den skurken här har sagt mig midt i synen,
Att jag på torget gifvit honom stryk
Och kräft af honom tusen mark i guld
Samt nekat för min hustru och mitt hem. —
Du fyllbult, du, hvad mente du med sådant?</poem>

<poem><i>Drom. fr. Eph.</i> Säg hvad ni vill, min herre; jag vet dock hvad jag vet;
Att ni mig slog på torget, nog är jag viss på <sp>det</sp>:
Om huden min var pergament och hvarje rapp af bläck,
Er egen handstil läste ni på hvarje ryggens fläck.

<i>Ant. fr. Eph.</i> Hör, karl, du är en åsna.

<i>Drom. fr. Eph.</i> <tab>Åh ja, det tror jag nog:
Det syns af hvad jag lidit och af de rapp ni slog.
Jag borde hafva sparkats; om bra bakut jag slagit,
För åsnan nog ni aktat er och till reträtten tagit.

<i>Ant. fr. Eph.</i> Så dyster, Balthasar? Kom in med mig och spisa;
Ett tarfligt bord och välkomst välmeningen må visa.

<i>Balth.</i> Långt mer än läckra rätter man bör välviljan prisa.

<i>Ant. fr. Eph.</i> Den räcker dock ej till att fylla toma fat;
Ett bord med välkomst dukadt gör hungrig gäst helt flat.

<i>Balth.</i> God mat man lätt kan få sig; den fins på torpar-bord.

<i>Ant. fr. Eph.</i> God välkomst likaledes; men den består af <sp>ord</sp>.

<i>Balth.</i> Ett tarfligt mål, men hjertligt undt, i alla fall är bäst.

<i>Ant. fr. Eph.</i> Ja, för ett girigt värdfolk och för en krasslig gäst. —
Jag har ej stort att bjuda på, det har jag er förkunnat;
Det lilla som på bordet fins är hjertligt väl er unnadt. —
Hvad nu! Är dörren stängd! Låt upp, och det i blinken!

<i>Drom. fr. Eph.</i> <tab><i>(Knackar på dörren).</i>
Lucie, Brigitta, Greta, Cecilia, Katrinken!

<i>Drom. fr. Syr.</i> <tab><i>(Innanföre).</i>
Nöt, drummel, åkarkamp, oxmickel, dumma satan!
Gå bort från dörren här och sätt dig ned på gatan.
Hvad skriker du på qvinfolk och det i sådan mängd,
Då en re'n är för mycket? Gå bort! Är du befängd?

<i>Drom. fr. Eph.</i> En sådan näsvis portvakt! Herr'n står ju här helt trötter.</poem>

<poem><i>Drom. fr. Syr.</i> Om han står längre qvar, förkyler han sina fötter.

<i>Ant. fr. Eph.</i> Hvem talar derinnanför? Fort upp med dörren der?

<i>Drom. fr. Syr.</i> Om ni vill säga <sp>hvarför</sp>, så skall jag säga <sp>när</sp>.

<i>Ant. fr. Eph.</i> Ha, hvarför? Jag är hungrig; min väntan blir för lång.

<i>Drom. fr. Syr.</i> Då får ni vänta längre; kom igen en annan gång.

<i>Ant. fr. Eph.</i> Hvem är du, sturska lymmel, som här mig hånar så?

<i>Drom. fr. Syr.</i> Nyss tillförordnad portvakt; mitt namn är Dromio.

<i>Drom. fr. Eph.</i> Du skurk, som både namn och tjenst ifrån mig röfvat har
Och lemnat misskredit och stryk i deras ställe qvar,
Om du i morse haft min plats, så hade du fått höra
Hur namnet <sp>åsna</sp> låter, följdt utaf ett slag på öra'.

<i>Lucie.</i> <tab><i>(Innanföre).</i>
Hvad är det der för buller? Hvem knackar på vår dörr?

<i>Drom. fr. Eph.</i> Lucie, släpp in min herre.

<i>Lucie.</i> <tab>Han borde kommit förr;
Det kan du helsa honom.

<i>Drom. fr. Eph.</i> <tab>Rätt löjligt; jo, jag tackar!
Här har du dig ett ordspråk: "Låt upp för den som knackar!"

<i>Lucie.</i> Ett annat säger: "Zachris, månntro du päron fick?"

<i>Drom. fr. Syr.</i> Du heter Lucie? Lucie, nu var du riktigt qvick.

<i>Ant. fr. Eph.</i> Hör på, du nippertippa, du hindrar oss väl ej?

<i>Lucie.</i> Jag tänkte just er fråga.

<i>Drom. fr. Syr.</i> <tab>Och gaf till svar ett "nej."

<i>Drom. fr. Eph.</i> Kom, hjelp oss bulta. Bravo! Bra bultadt, hi och hej!

<i>Ant. fr. Eph.</i> Du slyna, släpp mig in!

<i>Lucie.</i> <tab>Till hvem, om jag får fråga?</poem>

<poem><i>Drom. fr. Eph.</i> Slå hårdt på dörren, herre.

<i>Lucie.</i> <tab>Ja, dörren må han plåga.

<i>Ant. fr. Eph.</i> Jag spränger dörren, slyna; se'n gäller det ditt skinn.

<i>Lucie.</i> Och ni, min gunstig herre, blir satt i stocken in.

<i>Adr.</i> <tab><i>(Innanför).</i>
Hvem är det som på dörren der ett sådant väsen håller?

<i>Drom. fr. Syr.</i> Gatpojkarna i staden ä' visst i riktig koller.

<i>Ant. fr. Eph.</i> Nå, är du der, min hustru? Du kommer just ej fort.

<i>Adr.</i> Din hustru, fräcka slyngel? Gack du ifrån min port.

<i>Drom. fr. Eph.</i> Nog får den lymmeln plikta för den smälek han oss gjort.

<i>Ang.</i> Här fås ej välkomst eller mat; ni skulle ju spendera?

<i>Balth.</i> Nyss taltes det om båda två; nu få vi ingendera.

<i>Drom. fr. Eph.</i> De stå vid dörren, herre; se så, komplimentera!

<i>Ant. fr. Eph.</i> Det blåser något motigt; vi få bege oss bort.

<i>Drom. fr. Eph.</i> Så kunde vi säga, herre, om rocken vore för kort.
Derinne har ni soppan het, men ni får stå på svalen;
Att bli så qväst och snäst, minsann, kan göra en sprittgalen.

<i>Ant. fr. Eph.</i> Gå, skaffa mig ett verktyg, så skall jag dörren bräcka.

<i>Drom. fr. Syr.</i> Ja, bräk och braka hur ni vill; jag skall er nacke spräcka.

<i>Drom. fr. Eph.</i> Ett ord är bara väder; men, framtill eller bak,
Jag skall, om ni så vill, traktera er med brak.

<i>Drom. fr. Syr.</i> Det hörs du är en bracka; du borde veta hut!

<i>Drom. fr. Eph.</i> Nej, jag vill in i huset; jag står ej längre ut.

<i>Drom. fr. Syr.</i> Ja visst, när fogeln ej har dun och fisken ej har fenor!</poem>

<poem><i>Ant. fr. Eph.</i> Tag hit en kofot! Jag på dörr'n skall pröfva armens senor.

<i>Drom. fr. Eph.</i> En kofot utan nöthår? Det är ju samma sak
Som fiskar utan fenor och husrum utan tak. —
Men få vi oss en kofot, nog skall en fot du få. —

<i>Ant. fr. Eph.</i> Tag hit en kofot utaf jern och söla icke så.

<i>Balth.</i> Haf tålamod! Så långt får det ej gå.
Ni krigar här emot ert goda rykte
Och drar er hustrus oförkränkta dygd
In i en krets, der onda tankar herrska.
Betänk, att många års erfarenhet
Af hennes klokhet, blygsamhet och stadga
Uppmanar er att ej för hastigt dömma,
Och lita på att nog hon ger er skäl
Hvi dörren denna tid var stängd för er.
Låt mig få råda; gå er väg helt lungt,
Och låt oss alla spisa uti Tigern.
Gå sedan sjelf mot qvällen hem och spörj
Hvad skälet var till sådan sällsam vägran.
Om ni med våld försöker komma in
På ljusa dagen nu, då folk är ute,
Så blir det allmänt prat derom i staden,
Och detta sqvaller, trodt af menigheten,
Till skada för ert hittills goda rykte,
Kan lätt få insteg med sin nedrighet
Och följa med er till och med i grafven:
Förtalet är en efterhängsen gäst,
Det lemnar ej det hus, der det sig fäst.

<i>Ant. fr. Eph.</i> Jag lyder; stilla vill jag gå min väg
Och vara munter, fast det kostar på.
En flicka känner jag, i samtal qvick,
Täck och förståndig, yr men dock behaglig;
Der spisa vi. För denna flicka just
Har hustru min — dock orättvist, det svär jag —
Rätt många gånger bannat upp mig dugtigt.
Hos henne spisa vi.</poem>

<poem><i>(Till</i> <sc>Angelo</sc>). <tab>Gå hem, min vän,
Och hemta kedjan; säkert är den färdig.
Till Igelkotten kan ni bära den;
Så heter huset. Jag guldkedjan skänker —
Den lexan kan min hustru tåla vid —
Åt vår värdinna. Skynda, bästa herre;
Då jag blir utstängd af min egen port,
Vill jag försöka mig på annor ort.

<i>Ang.</i> Jag söker er der ni har husrum hyrt.

<i>Ant. fr. Eph.</i> Godt. — Detta skämt lär bli mig ganska dyrt!
<tab><i>(De gå).</i></poem>
</chapter>
<chapter name="Förvillelser. III, 2">
<h2>ANDRA SCENEN.</h2>

Sammastädes.

(<sc>Luciana</sc> <i>och</i> <sc>Antipholus</sc> <i>från Syracusa uppträda).</i>

<poem><i>Luc.</i> Och kan du helt och hållet så förgäta
<tab>En makes pligt? Skall midt i kärleks knopp
En hatets mask få vårens alster fräta?
<tab>Rifs kärlek ned så snart man byggt den opp?
Om blott för hennes guld du tog min syster,
<tab>Så var för guldets skull mot henne öm;
Och älskar du en ann', gör hvad dig lyster.
<tab>Men dina synder djupt i mörker göm.
Låt henne det ej läsa i ditt öga,
<tab>Låt ej din mun basuna ut din skam;
Var öm, var artig; fräckhet båtar föga,
<tab>Låt synd i dygdens kläder träda fram.
Skyl hjertats fläckar under snöhvitt täcke,
<tab>Låt synden vara som ett helgon stum.
Var falsk i smyg; ej hennes groll du väcke:
<tab>Den tjuf som skryter af sin bragd är dum.
Hon dubbelt kränks, då, hennes bädd ej trogen,
<tab>Du slikt ej döljer vid ditt eget bord;
Man reder sig, blott man i svek är mogen;
<tab>Ondt dåd förvärras genom onda ord.</poem>
<poem>Vi stackars qvinnor! Tron är vårt beskärm,
<tab>Inbilla oss att ni oss håller kära;
Om andra få er arm, gif oss er ärm:
<tab>Att följa er i allt är all vår ära.
Min goda broder, gå nu in igen,
<tab>Smek, trösta henne, kalla henne maka;
Det lofligt är att hyckla smått, min vän,
<tab>Om smickrets röst kan locka frid tillbaka.

<i>Ant. fr. Syr.</i> Du hulda mö, jag känner ej ditt namn,
<tab>Och sällsamt är att du kan känna mitt;
Du tycks ha sväfvat ned ur himlars famn;
<tab>Det fins ej ett behag, som ej är ditt.
Lär mig hvad jag säga, tro och tänka,
<tab>Red ut för mig, ett fåviskt jordens barn,
Som ej har kraft att sina tankar länka,
<tab>Din gåtas mening och dess fina garn.
Hvi kämpar du emot mitt trogna minne
<tab>Och vill det leda till en okänd trakt?
Är du en gud? Nyskapar du mitt sinne?
<tab>Förvandla mig! Jag lyder blindt din makt.
Men är jag den jag är, så vet jag detta:
<tab>Att ej din sorgsna syster är mitt vif,
Ej heller klagar hon på mig med rätta;
<tab>Långt mer, långt mer, jag egnar dig mitt lif.
Sirén, drag icke ned mig med din sång
<tab>I tåresvallen som din syster skölja;
Sjung för dig sjelf; jag lyssnar dagen lång.
<tab>Bred ut ditt gyllne hår på silfverbölja;
Der reder jag min säng, du hulda mö,
<tab>Der skall det bli min stolthet just att tänka
"Ljuf döden är för den som så får dö" —
Och lätt som luft i kärleks djup mig sänka.

<i>Luc.</i> Hvad? Är ni tokig, som kan tala så?

<i>Ant. fr. Syr.</i> Ej tokig, men bestört.

<i>Luc.</i> <tab>Var viss uppå
Att denna synd är härledd från ert öga.

<i>Ant. fr. Syr.</i> Som ser på solen nedsänkt från det höga.</poem>

<poem><i>Luc.</i> Se dit ni bör, så blir er syn ej matt.

<i>Ant. fr. Syr.</i> Nej heldre blind, du hulda! Der är natt.

<i>Luc.</i> Du hulda? Säg min syster slikt; <sp>mig</sp> ej!

<i>Ant. fr. Syr.</i> Din systers syster!

<i>Luc.</i> <tab>Syster min!

<i>Ant. fr. Syr.</i> <tab><tab>Ack nej!
Ty det är du som är mitt bättre jag,
Mitt hjertas hjerta och mitt ögas dag,
Mitt ljufva hopp, min lycka och min fröjd,
Mitt jordlifs himmel och min himmels höjd.

<i>Luc.</i> Allt detta är och bör min syster vara.

<i>Ant. fr. Syr.</i> Du kan ju sjelf för <sp>syster</sp> dig förklara;
Jag älskar dig, jag egnar dig mitt lif;
Du har ej man, ej heller jag ett vif;
Gif mig din hand!

<i>Luc.</i> <tab>Jag ber er, håll er still;
Jag går att höra hur min syster vill. <tab><i>(Går).</i>

<tab>(<sc>Dromio</sc> <i>från Syracusa kommer).</i></poem>

<i>Ant. fr. Syr.</i> Nå, hvad står på, Dromio? Hvart
springer du med sådan fart?

<i>Drom. fr. Syr.</i> Känner ni mig, herre? Är jag Dromio?
Är jag er tjenare? Är jag <sp>jag</sp>?

<i>Ant. fr. Syr.</i> Du är Dromio, du är min tjenare, du är <sp>du</sp>.

<i>Drom. fr. Syr.</i> Jag är en åsna, jag är en qvinnas
tjenare, jag är utom mig.

<i>Ant. fr. Syr.</i> Hvilken qvinnas tjenare? Och på hvad
sätt är du utom dig?

<i>Drom. fr. Syr.</i> För tusan, utom mig för det att jag
tillhör en qvinna, en som gör anspråk på mig, en som
springer efter mig, en som vill ha mig.

<i>Ant. fr. Syr.</i> Hvad anspråk gör hon på dig?

<i>Drom. fr. Syr.</i> För tusan, herre, samma anspråk som
ni skulle göra på er häst. Hon vill ha mig till sitt kreatur,
det vill säga: icke för det att jag är ett kreatur vill hon
ha mig, utan för det att hon sjelf är ett riktigt bestialiskt
kreatur, derföre gör hon anspråk på mig.

<i>Ant. fr. Syr.</i> Hvem är hon?

<i>Drom. fr. Syr.</i> En riktigt respektabel <i>corpus;</i> ja, en
sådan som man icke kan tala om utan att tillägga: "med
respekt till sägandes." Jag gör en ganska mager figur i det
giftermålet, och ändå är hon ett rasande fett parti.

<i>Ant. fr. Syr.</i> Hvad menar du med det? Ett fett parti?

<i>Drom. fr. Syr.</i> För tusan, herre, hon är ju köksa och
hel och hållen fett; och jag vet icke hvad jag skulle kunna
begagna henne till, utom till att göra en lampa af henne
och springa ifrån henne vid hennes eget sken. Jag vill
hålla vad om att hennes trasor, tillika med den talg som
fins i dem, skulle kunna brinna en hel rysk vinter. Om
hon lefver till domedag, så brinner hon en vecka längre
än hela verlden.

<i>Ant. fr. Syr.</i> Hurudan hy har hon?

<i>Drom. fr. Syr.</i> Svart som mina skor, men hennes
ansigte är icke på långt när så fin-putsadt. Och hvarföre?
Jo, hon svettas så att man skulle kunna gå öfver
fotknölarna i smörjan.

<i>Ant. fr. Syr.</i> Det är ett fel som kan afhjelpas med vatten.

<i>Drom. fr. Syr.</i> Nej, herre, det är för inbitet. Allt fader
Noachs vatten skulle icke kunna skölja bort det.

<i>Ant. fr. Syr.</i> Hvad heter hon?

<i>Drom. fr. Syr.</i> Lotta; men sju <sp>ell' åtta</sp> qvarter skulle
icke räcka till att uppmäta henne från höft till höft.

<i>Ant. fr. Syr.</i> Hon är således temligen bred?

<i>Drom. fr. Syr.</i> Hon är icke längre från hufvud till fot,
än från höft till höft. Hon är klotrund som en jordglob;
jag skulle kunna upptäcka länder på henne.

<i>Ant. fr. Syr.</i> På hvilken del af hennes kropp ligger
Skottland?

<i>Drom. fr. Syr.</i> Det kände jag igen på ofruktbarheten;
midt i hennes flata hand.

<i>Ant. fr. Syr.</i> Hvar Frankrike?

<i>Drom. fr. Syr.</i> På hennes panna, beväpnad och
uppstudsad, förande krig emot hennes hår.

<i>Ant. fr. Syr.</i> Hvar England?

<i>Drom. fr. Syr.</i> Jag letade efter krit-bergen, men jag
kunde icke upptäcka något hvitt. Likväl tror jag, att det
låg på hennes kindben, att döma efter den salta vätska som
flöt emellan det och Frankrike.

<i>Ant. fr. Syr.</i> Hvar Spanien?

<i>Drom. fr. Syr.</i> Det såg jag sannerligen icke; men jag
kunde lukta det på hennes heta andedrägt.

<i>Ant. fr. Syr.</i> Hvar Amerika? De båda Indierna?

<i>Drom. fr. Syr.</i> Ack, herre, på hennes näsa, som var
hel och hållen garnerad med rubiner, karbunklar, safirer,
sänkande sin strålande prakt mot Spaniens heta andedrägt,
som skickade hela armador med ballast för hennes näsa.

<i>Ant. fr. Syr.</i> Hvar lågo Belgien och Nederländerna?

<i>Drom. fr. Syr.</i> Ack, herre, så djupt tittade jag icke
efter. Med ett ord, denna hexan, denna maran, gjorde
anspråk på mig, kallade mig Dromio, svor på att jag var
förlofvad med henne, sade mig hvilka hemliga märken jag
har på min kropp, t. ex. fläcken på min axel, födselmärket
på min hals, den stora vårtan på min venstra arm, så att
jag i förskräckelsen sprang ifrån henne som från en
trollpacka. Och jag tror verkeligen, om mitt bröst icke hade
varit gjordt af tro och mitt hjerta af stål, att hon hade
förvandlat mig till en stubbsvansad hund och tvingat mig
att vända stekspettet i köket.

<poem><i>Ant. fr. Syr.</i> Gå, skynda dig till hamnen ögonblickligt,
Och blåser vind på något sätt från land,
Vill jag ej öfver natten dröja här.
Går något fartyg af, så säg mig till;
Jag skall på torget vänta tills du kommer.
Om alla känna oss, men inga vi,
Är bäst att packa in och stiga i.

<i>Drom. fr. Syr.</i> Som från en björn, jag springer hvad jag kan
Från henne som mig ville ha till man. <tab><i>(Går).</i>

<i>Ant. fr. Syr.</i> Af idel hexor denna stad är full,
Och derför är det tid att ge sig af.
Af hjertat skyr jag henne som helt nyss</poem>
<poem>Mig kallade sin man; men hennes syster,
Begåfvad med så underbart behag,
Så tjusande i sällskap och i samtal,
Har nästan gjort mig falsk emot mig sjelf.
Men, för att ej förlorad bli en gång,
Jag stoppar örat till för hafsfruns sång.

<tab>(<sc>Angelo</sc> <i>uppträder).</i>

<i>Ang.</i> Nå, herr Antipholus —

<i>Ant. fr. Syr.</i> <tab>Så heter jag.

<i>Ang.</i> Det vet jag nog. Här har ni nu er kedja;
Jag tänkte råka er i Igelkotten,
Men kom att dröja; kedjan var ej färdig.

<i>Ant. fr. Syr.</i> Hvad vill ni då att jag med den skall göra?

<i>Ang.</i> Hvad ni behagar; jag den gjort åt er.

<i>Ant. fr. Syr.</i> Gjort den åt <sp>mig</sp>? Jag har den ej beställt.

<i>Ang.</i> Ej <sp>en</sp>, ej <sp>två</sp>, men säkert <sp>tjugo</sp> gånger!
Gå hem med den och skänk den åt er fru;
Jag sedan skall i qväll besöka er
Och taga mot betalningen för kedjan.

<i>Ant. fr. Syr.</i> Tag då så gerna penningarna genast,
Ty annars är ni qvitt båd' mynt och kedja.

<i>Ang.</i> Ni är en riktigt lustig karl; farväl! <tab><i>(Går).</i>

<i>Ant. fr. Syr.</i> Hvad jag skall tänka vet jag ej, min själ;
Men visst är det: så dum väl ingen var,
Att han ej tog emot en nipp så rar;
Här bör man ej på nöd och dyrhet gnata,
När man får guld till skänks på öppen gata.
Till torget nu! Der väntar jag min dräng;
Och, seglar något skepp, — om bord i fläng!<tab><i>(Går).</i></poem>
</chapter>

<chapter name="Förvillelser. IV, 1">
<h2>FJERDE AKTEN. FÖRSTA SCENEN.</h2>

En gata.

<i>(En köpman,</i> <sc>Angelo</sc> <i>och en rättstjenare uppträda).</i>

<poem><i>Köpm.</i> I pingstas redan var er skuld förfallen;
Jag har ej varit sträng. Ej heller nu</poem>
<poem>Jag vore det, om ej jag skulle resa
Till Persien och vore utan pengar.
Betala derför mig på ögonblicket,
Ty annars häktar denna mannen er.

<i>Ang.</i> Just samma summa som jag är er skyldig
Har jag utaf Antipholus att fordra;
Och samma ögonblick jag mötte er
Fick han af mig en guldked; klockan fem
Jag lyfta skall betalningen för den.
Behagar ni med mig till honom gå,
Så skall ni få ert mynt och tack dertill.

(<sc>Antipholus</sc> <i>från Ephesus och</i> <sc>Dromio</sc> <i>från Ephesus komma).</i>

<i>Rättstj.</i> Spar er besväret; se, der kommer han.

<i>Ant. fr. Eph.</i> Jag går till Angelo; gå mellertid
Och köp en rep-stump, jag skall nyttja den
På hustru min och hennes kompanjoner,
Som midt på dagen stängt min port för mig. —
Men tyst, der är vår guldsmed; gå din väg,
Köp mig en rep-stump, bär den hem till mig.

<i>Drom. fr. Eph.</i> Jag köpa tusen pund om året! Köpa
Ett rep!<tab><i>(Går).</i>

<i>Ant. fr. Eph.</i> Jo, den är hulpen just som tror på er!
Jag väntade på er och på er kedja,
Men hvarken kedja eller guldsmed kom.
Ni trodde säkert, att vår kärlek skulle
För länge räcka, om den blefve så
Tillhopakedjad? Derför kom ni ej.

<i>Ang.</i> Nå, muntert skämt å sido! Här är nota
På guldets vigt till aldrasista kornet,
På guldets finhet och på arbetslönen.
Min fordran går till tre dukater mer
Än jag betala skall åt denna herrn.
Jag ber er, liqvidera honom genast;
Han skall till sjös och kan ej vänta längre.

<i>Ant. fr. Eph.</i> Så mycket pengar har jag icke på mig,</poem>
<poem>Dessutom har jag är'nden ut i staden.
Tag denna främling med er i mitt hus,
Tag med er kedjan ock samt bed min hustru,
Då hon sin vara fått, betala summan;
Kanhända är jag der så fort som ni.

<i>Ang.</i> Vill ni då sjelf åt henne lemna kedjan?

<i>Ant. fr. Eph.</i> Nej, tag den med er; jag kan mig försumma.

<i>Ang.</i> Nå väl, min herre, har ni kedjan här?

<i>Ant. fr. Eph.</i> Om jag ej har den, måtte ni väl ha den;
Har ni den ej, farväl med edra pengar!

<i>Ang.</i> Se så, min herre, gif mig kedjan nu,
Ty vind och flod på denna mannen vänta;
För länge honom jag fördröjt, tyvärr.

<i>Ant. fr. Eph.</i> Ni vill med detta upptåg öfverskyla
Att ni ej infann er i Igelkotten;
Jag borde bannat er för löftesbrottet,
Men ni, liksom en kär'ng, begynner grälet.

<i>Köpm.</i> Förspill ej tiden; skynda er, min herre.

<i>Ang.</i> Ni hör hur han mig kan förarga; kedjan —

<i>Ant. fr. Eph.</i> Gif den åt hustru min, så får ni pengar.

<i>Ang.</i> Ni vet ju, att jag gaf er den helt nyss! —
Sänd kedjan eller något annat tecken.

<i>Ant. fr. Eph.</i> Åh fy, ni kör ert skämt så det blir sprängdt!
Hvar har ni kedjan! Fram med den, jag ber.

<i>Köpm.</i> Jag har ej längre tid med sådant krångel.
Säg, vill ni mig betala eller ej?
Vill ni det ej, så föres <sp>han</sp> i häkte.

<i>Ant. fr. Eph.</i> Betala er? Hvad skall jag er betala?

<i>Ang.</i> Det mynt som ni mig skyldig är för kedjan.

<i>Ant.fr. Eph.</i> Förr'n jag fått kedjan, är jag intet skyldig.

<i>Ang.</i> Den gaf jag er för knappt en timma sedan.

<i>Ant. fr. Eph.</i> Jag ingen fått; nu kränker ni mig mycket!

<i>Ang.</i> Ni kränker mig än mer, som det förnekar;
Betänk, att min kredit beror derpå.

<i>Köpm. <tab>(Till Rättstjenaren).</i>
Nå väl, tag honom fast, det yrkar jag.</poem>

<poem><i>Rättstj.</i> Skall ske. — I furstens namn, följ mig, min herre!

<i>Ang.</i> Det här är för mitt rykte sårande. —
Om ni för mig ej denna summa gäldar,
Så låter jag rättstjenaren er häkta.

<i>Ant. fr. Eph.</i> Skall jag då gälda hvad jag aldrig fått?
Låt häkta mig, du narr, om du det vågar!

<i>Ang. <tab>(Till rättstjenaren).</i>
Här äro dina sportler; häkta honom.
Jag skonte ej min bror i dylikt fall,
Om han mig hånade så uppenbart.

<i>Rättstj.</i> Jag häktar er; ni hör han yrkar det.

<i>Ant. fr. Eph.</i> Jag lyder dig, tills jag kan borgen ställa. —
<tab><i>(Till</i> <sc>Angelo</sc>).
Men ni för detta skämt så dyrt skall plikta,
Att allt ert guld i boden stryker med.

<i>Ang.</i> Aha, jag får väl rätt i Ephesus,
Och det till er vanära, lit på det.

<tab>(<sc>Dromio</sc> <i>från Syracusa kommer).</i>

<i>Drom. fr. Syr.</i> Här är ett skepp från Epidamnus, herre;
Så snart dess ägare om bord har kommit,
Det lyfter ankar genast. Våra varor
Jag redan fört om bord; jag inköp gjort
Af olja, balsam, och af <i>aqua vitæ</i>.
Klart skeppet är till segling; munter vind
Friskt blåser ifrån land; man väntar blott
På skeppets ägare och er, min herre.

<i>Ant. fr. Eph.</i> Hvad? Är du tokig? Dumma nöt, hvad skepp
Från Epidamnus väntar väl på mig?

<i>Drom. fr. Syr.</i> Det skepp som ni mig skickade att hyra.

<i>Ant. fr. Eph.</i> Du druckna slaf, jag skickade dig ut
Att köpa mig ett rep och sade hvarför.

<i>Drom. fr. Syr.</i> Ni skickade mig ut att köpa rep?
Ni sände mig till hamnen efter skepp!

<i>Ant. fr. Eph.</i> En annan gång skall jag om detta tala
Och lära dina öron höra bättre.</poem>
<poem>Du slyngel, spring på stund till Adriana;
Gif henne denna nyckel. I pulpeten,
Som är med turkiskt täcke öfverhöljd,
En guldbörs ligger; jag behöfver den.
Säg henne, att jag är på gatan häktad
Och skall utlösa mig. Fort, slyngel, skynda! —
<tab><i>(Till rättstjenaren).</i>
I häkte nu, tills penningarna komma.
<tab><i>(Alla gå utom</i> <sc>Dromio</sc>).

<i>Drom. fr. Syr.</i> Till Adriana, der vi spisade?
Der Dowsabel mig ville ha till man?
Ack, hon är visst för tjock för mina famntag!
Dit måste jag, fastän jag icke vill;
Att lyda husbond' hör ett tjensthjon till.<tab><i>(Går).</i></poem>
</chapter>

<chapter name="Förvillelser. IV, 2">
<h2>ANDRA SCENEN.</h2>

Sammastädes.

(<sc>Adriana</sc> <i>och</i> <sc>Luciana</sc> <i>uppträda).</i>

<poem><i>Adr.</i> Ack, Luciana, släppte han dig ej?
<tab>Förmärkte du, att han på allvar, syster,
Åt dig sin kärlek bjöd? Ja eller nej!
<tab>Var han rödblommig eller blek och dyster?
Säg märkte du uti hans anletsdrag
Hans hjertas flammor ställda upp till slag?

<i>Luc.</i> Först sad' han, att han ej tillhörde dig.

<i>Adr.</i> Ej <sp>ville</sp>, mente han; hvad harm för mig!

<i>Luc.</i> Han svor på att ej här sitt hem han har.

<i>Adr.</i> Då svor han sant, fastän det mened var.

<i>Luc.</i> Se'n talte jag för dig.

<i>Adr.</i> <tab>Hvad sad' han då?

<i>Luc.</i> Mig, icke dig, han ville akta på.

<i>Adr.</i> Hur sökte han till kärlek dig förföra?

<i>Luc.</i> Med tal som, ärligt ment, mig kunnat röra;
Han prisade min fägring, mitt manér.

<i>Adr.</i> Du talte vänligt?</poem>

<poem><i>Luc.</i> <tab>Tålamod, jag ber!

<i>Adr.</i> Jag kan ej, vill ej, nu mig hålla still;
Min tunga måste fram med hvad den vill.
Han är vanskaplig, gammal, krokig, sned,
Uppnäsig, hjulbent, krum i hvarje led,
Dum, elak, dårlig, lysten efter gräl,
På kroppen brännmärkt, värst dock i sin själ.

<i>Luc.</i> Hur kan man på en sådan svartsjuk vara?
Jag lät en dylik junker gerna fara.

<i>Adr.</i> Ack, ack, han är likväl min högsta fröjd,
<tab>Fastän för andra jag vill honom svärta!
Jag gör som vipan, piper, men är nöjd;
<tab>Fast munnen bannar, ömmar dock mitt hjerta.

<tab>(<sc>Dromio</sc> <i>från Syracusa kommer).</i>

<i>Drom. fr. Syr.</i> Pulpeten! Börsen! Skynda er, min fru!

<i>Luc.</i> Andtruten är du.

<i>Drom. fr. Syr.</i> <tab>Sprungit har jag ju!

<i>Adr.</i> Ack Dromio, hvar är, hur mår din herre?

<i>Drom. fr. Syr.</i> Han är i helvetet, ja ändå värre!
En djefvul, klädd i evig tröja, grep'en,
En fan hvars hjerta inknäppt var i stål,
Ett troll, en satan rå som vinterväder,
En varg, nej mer, en karl i buffelläder;
En falsk spion, en gatsnask, en skälm som går och snokar
På gator och i gränder, i alla vrår och krokar,
En hund som går på villspår, men ändock vädrar rätt
Och drar, förr'n domen fallit, godt folk till helvetet.

<i>Adr.</i> Nå, karl, hvad är på färde?

<i>Drom. fr. Syr.</i> Jag vet ej hvad på färde är; till häktet gick dock färden.

<i>Adr.</i> Hvad? Är han häktad? Hvem har yrkat det?

<i>Drom. fr. Syr.</i> Det kan jag icke säga, men det är säkert dock
Att häktaren bar häktor i buffellädersrock. —
Sänd lösen nu för honom: — guldbörsen i pulpeten. —

<i>Adr.</i> Gå, tag den, syster.<tab>(<sc>Luciana</sc> <i>går).</i></poem>
<poem><tab>Sällsamt är likväl
Att han har skulder som ej jag vet af. —
Det var väl genom någon borgens band. —

<i>Drom. fr. Syr.</i> Nej, icke <sp>band</sp>; långt starkare persedel!
En kedja, kedja! — Hör ni hur den klingar?

<i>Adr.</i> Hvad? Kedjan?

<i>Drom. fr. Syr.</i> <tab>Åh nej; klockan menar jag.
Nu är det tid att gå min väg, om jag har något vett;
Två var hon då jag kom till er, och nu slog klockan ett.

<i>Adr.</i> Gå timmarna baklänges? Det har jag aldrig sport.

<i>Drom. fr. Syr.</i> Ja, möter en timma polisens folk, så vänder den om helt fort.

<i>Adr.</i> Kan tiden vara skuldsatt? Så dumt du resonerar!

<i>Drom. fr. Syr.</i> En bankruttör är tiden, som på cession funderar;
Ja, till och med en tjuf; sport har båd' ni och jag,
Att tiden kommer stjälandes så natt som dag.
Om nu han stjäl och skulder har samt känner samvets-stygn,
Har han ej skäl att gå tillbaks en timma hvarje dygn?

<tab>(<sc>Luciana</sc> <i>kommer tillbaka).</i>

<i>Adr.</i> <tab><i>(Till</i> <sc>Dromio</sc>).
Här har du börsen; gif den åt min man,
<tab>Ledsaga honom genast till de sina. —
Ack, syster, tankar gripa nu mig an,
<tab>Tankar som än mig trösta, än mig pina. <tab><i>(De gå).</i></poem>
</chapter>

<chapter name="Förvillelser. IV, 3">
<h2>TREDJE SCENEN.</h2>

En gata.

(<sc>Antipholus</sc> <i>från Syracusa uppträder).</i>

<poem><i>Ant. fr. Syr.</i> Jag möter ingen som ej helsar på mig
Liksom jag vore gammal vän med honom,
Och alla menskor nämna mig vid namn.
<sp>En</sp> ger mig guld, en annan bjuder mig,
<sp>En</sp> tackar mig för visad artighet,</poem>
<poem>En annan bjuder ut åt mig sitt kram.
Nyss bad' en skräddare mig stiga in
Och visade mig siden som han köpt
Och tog sitt mått på mig till nya kläder.
Jag är helt visst af fantasin bedragen,
Och Lapplands trollmän bo i denna stad.</poem>

<tab>(<sc>Dromio</sc> <i>från Syracusa kommer).</i>

<i>Drom. fr. Syr.</i> Herre, har är guldet som ni skickade
mig efter. Nå, hvar har ni gjort utaf bilden af den gamla
Adam i nya kläder?

<i>Ant. fr. Syr.</i> Hvad är det för guld? Hvilken Adam
menar du?

<i>Drom. fr. Syr.</i> Icke den Adam som höll till i
paradiset, utan den Adam som håller fängelsedörren till; han
som går i den kalfvens skinn, som blef slagtad för den
förlorade sonen; han, som kom bakefter er som en ond
engel och befallte er säga farväl åt er frihet.

<i>Ant. fr. Syr.</i> Jag förstår dig icke.

<i>Drom. fr. Syr.</i> Icke det? Saken är ju klar! Jag menar
honom, som kom likasom en basfiol i ett läderfodral; den
karlen, herre, som, då folk ä' trötta, vips är tillhands och
sätter in dem för att hvila sig; han som förbarmar sig
öfver afsigkommet folk och ger dem kläder som hålla bra;
han som gör allt sitt till för att göra större bedrifter med
sin polisbricka än en mohrisk pik.

<i>Ant. fr. Syr.</i> Hvad? Du menar en exekutions-betjent?

<i>Drom. fr. Syr.</i> Ja, herre, en rasande förbindlig karl,
som binder en och hvar som bryter sina förbindelser; en
karl som alltid tror att man håller på att gå till sängs;
"slå er nu till ro," säger han.

<i>Ant. fr. Syr.</i> Se så, slå dig nu till ro med ditt narri.
Går något skepp af i qväll? Kunna vi ge oss af?

<i>Drom. fr. Syr.</i> Kära herre, jag sad' ju er för en timma
sedan, att barkskeppet "Ferm expedition" skulle löpa ut i
qväll, men då kom rättstjenaren och hindrade er, så att ni
icke kan komma utaf förr än med slupen "Vänta litet."
Här äro de englarna som jag skulle hemta åt er, och som
skulle befria er.

<poem><i>Ant. fr. Syr.</i> Förvillad karlen är, och så är jag;
Vi vandra mellan idel bländverk här,
Må hulda makter snart oss skaffa hädan!

<tab>(<sc>Phryne</sc> <i>uppträder).</i>

<i>Phr.</i> Välkommen, herr Antipholus, välkommen!
Jag ser att nu ni har guldsmeden råkat:
Är det den kedja som ni skulle ge mig?</poem>

<i>Ant. fr. Syr.</i> Vik hädan, satan! Fresta icke mig!

<i>Drom. fr. Syr.</i> Herre, är denna mamsellen Satan?

<i>Ant. fr. Syr.</i> Hon är djefvulen.

<i>Drom. fr. Syr.</i> Nej, hon är något ändå värre; hon är
djefvulens mamma. Jo, den slynan är ljus, hon! När
flickorna säga "förbanna mig!" så vill det så mycket säga som
"Gud låte mig stå som ett tändt ljus!" Det är skrifvet, att
de se ut för menniskorna som ljusens englar; ljus är en
verkan af eld, och elden bräns; <i>ergo,</i> sådana der ljusa
mamseller brännas. Kom henne icke för när.

<poem><i>Phr.</i> Er dräng och ni ä' mycket muntra, herre;
Kom med mig, låt oss spisa än en gång.</poem>

<i>Drom. fr. Syr.</i> Herre, om ni väntar er supan-mat, så
skaffa er en lång sked.

<i>Ant. fr. Syr.</i> Hvarför det, Dromio?

<i>Drom. fr. Syr.</i> Den skall minsann ha en lång sked,
som skall äta ur samma fat med fan.

<poem><i>Ant. fr. Syr.</i> Vik hädan, Satan! Talar du om mat?
Du är en hexa, du, som allihop;
Jag dig besvärjer: lemna mig, gå bort.

<i>Phr.</i> Gif mig min ring, som ni vid bordet tog,
Om ej ni vill i stället ge mig kedjan;
Då skall jag gå och icke störa er.

<i>Drom. fr. Syr.</i> Fan brukar annars bedja om ett hårstrå,
En droppa blod, en nål, ett nagel-spån,
En nöt, en körsbärskärna; <sp>hon</sp> är snål,
Hon vill en kedja ha.</poem>
<poem>Var klok, min herre! Ger ni henne den,
Så skrämmer hon ihjel oss med dess skrammel.

<i>Phr.</i> Tag ringen eller kedjan hit, min herre,
Ni vill väl icke mig bedraga så?

<i>Ant. fr. Syr.</i> Vik hädan, hexa! — Dromio, låt oss gå.

<i>Drom. fr. Syr.</i> Fly högfärd, sad' påfogeln: mamsell, gif akt derpå!
<tab>(<sc>Antipholus</sc> <i>och</i> <sc>Dromio</sc> <i>gå).</i>

<i>Phr.</i> Ja visst, Antipholus är säkert vurmig,
Han bar sig annars ej så tokigt åt;
Han tog min ring, värd fyrtio dukater,
Och lofvade i stället mig en kedja;
Nu nekar han för båda delarna.
Orsaken hvi jag tror att han är tokig —
Hans nyss påkomna koller oberäknad —
Är allt det galna prat han höll vid bordet
Om att hans egen port var stängd för honom.
Hans hustru känner säkert till hans ryck
Och har med flit för honom dörren stängt.
Nu är det bäst, att jag går hem till honom
Och säger frun att han i raseri
Har hemgång gjort hos mig och röfvat bort
Min ring från mig. Så måste jag mig värna;
Två tjog dukater mister man ej gerna. <tab><i>(Går).</i></poem>
</chapter>

<chapter name="Förvillelser. IV, 4">
<h2>FJERDE SCENEN.</h2>

Sammastädes.

(<sc>Antipholus</sc> <i>från Ephesus och en fångvaktare uppträda).</i>

<poem><i>Ant. fr. Eph.</i> Var lugn, min vän, jag skall från dig ej rymma;
Förrän jag går, jag skall dig ge den summa,
Som jag är häktad för, till säkerhet.
Min hustru är i dag vid svårt humör
Och lär väl icke tro hvad budet säger:
Att jag är häktad här i Ephesus;
Hårdt skall det visst i hennes öron låta.</poem>

<poem><tab>(<sc>Dromio</sc> <i>från Ephesus kommer med ett rep).</i>

Se der min dräng; han har nog pengarna. —
Nå, har du det som jag dig sände efter?

<i>Drom. fr. Eph.</i> Ja, här är rapp betalning åt dem alla.

<i>Ant. fr. Eph.</i> Men hvar ä' pengarna?

<i>Drom. fr. Eph.</i> Dem gaf jag ju för repet, kära herre.

<i>Ant. fr. Eph.</i> Femhundrade dukater för ett rep?

<i>Drom. fr. Eph.</i> För sådant pris jag skall femhundra skaffa.</poem>

<i>Ant. fr. Eph.</i> För hvilket ändamål bad jag dig gå?

<i>Drom. fr. Eph.</i> Mitt mål var att gå efter ändan af
ett rep; det var mitt ändamål.

<i>Ant. fr. Eph.</i> Känn hur det ändamålet smakar, slyngel!
<tab><i>(Slår honom).</i>

<i>Fångv.</i> Haf tålamod, kära herre!

<i>Drom. fr. Eph.</i> Nej, det är <sp>jag</sp> som skall ha tålamod;
jag är i nöd stadd.

<i>Fångv.</i> Kära du, håll din mun!

<i>Drom. fr. Eph.</i> Öfvertala heldre honom att hålla sina
händer.

<i>Ant. fr. Eph.</i> Du känslolösa lymmel!

<i>Drom. fr. Eph.</i> Det vore väl, om jag vore känslolös,
herre; då kände jag icke hur ni slog mig.

<i>Ant. fr. Eph.</i> Du har icke känsla för annat än stryk,
liksom en åsna.

<i>Drom. fr. Eph.</i> En åsna är jag verkeligen; ni har
dragit mina öron långa. — Jag har tjenat honom från min
födelsetimma och har icke haft annan lön af honom, än
stryk. Då jag fryser, värmer han mig med stryk; då jag
svettas, svalkar han mig med stryk; med stryk blir jag
väckt då jag sofver, uppruskad då jag sitter, körd på
dörren då jag går ut, välkomnad då jag kommer hem; jag
bär stryk på min rygg som tiggerskan sin unge, och när
han slagit mig lytt och lam lär jag få gå med stryk på
ryggen från dörr till dörr och tigga.

(<sc>Adriana, Luciana, Phryne</sc>, <i>skolmästaren</i> <sc>Knip</sc> <i>och
betjenter komma).</i>

<i>Ant. fr. Eph.</i> Kom, följ mig nu; min hustru kommer der.

<i>Drom. fr. Eph.</i> Min fru, <i>respice finem</i>, tänk på ändan,
eller snarare papegojans spådom: "akta er för repstumpen."

<i>Ant. fr. Eph.</i> Du kan då aldrig tiga? <tab><i>(Slår honom).</i>

<poem><i>Phr.</i> Nu ser ni sjelf; månn' ej er man är tokig?

<i>Adr.</i> Det syns tillräckligt af hans råa framfart. —
Ack, doktor Knip, ni är besvärjare;
Befordra honom till förstånd igen,
Så skall hvadhelst ni önskar jag er gifva.

<i>Luc.</i> O himmel, huru vildt och skarpt han blickar!

<i>Phr.</i> Se hur han darrar af ursinnighet!

<i>Knip.</i> Gif mig er hand och låt mig känna pulsen.

<i>Ant. fr. Eph.</i> Der är min hand, låt den ert öra känna.
<tab><i>(Ger honom en örfil).</i>

<i>Knip.</i> Du satan, som i denna mannen bor,
Vik hädan, lyd mitt helga maningsord
Och gif dig genast af till mörksens riken,
Jag dig besvär vid himlens alla helgon!

<i>Ant. fr. Eph.</i> Tig, narr till trollkarl, tig! Jag är ej galen.

<i>Adr.</i> Ack, att du ej det vore, arma själ!

<i>Ant. fr. Eph.</i> Är detta dina kunder, lilla vän?
Har denna saffrans-gula slyngeln spisat
Och kalaserat vid mitt bord i dag,
Fast dörren skamlöst lästes till för mig
Och jag blef utslängd ur mitt eget hus?

<i>Adr.</i> Ack, Gud skall veta att du spisat hemma;
O hade du dock stannat qvar tills nu
Fri från allt sqvaller och från denna skymf!

<i>Ant. fr. Eph.</i> Jag spisat hemma? Vittna nu, din slyngel.

<i>Drom. fr. Eph.</i> Nej, rent ut sagdt, ni har ej spisat hemma.

<i>Ant. fr. Eph.</i> Var icke dörren läst? Jag utestängd?

<i>Drom. fr. Eph. Pardieu,</i> er dörr var läst, ni utestängd!

<i>Ant. fr. Eph.</i> Och skymfade hon icke sjelf mig der?

<i>Drom. fr. Eph. Sans fable,</i> sjelf hon skymfade er der.

<i>Ant. fr. Eph.</i> Nå, fick jag ej af hennes köksa snäsor?</poem>

<poem><i>Drom. fr. Eph.</i> Jo visst; af köks-vestalen fick ni snäsor.

<i>Ant. fr. Eph.</i> Och gick jag ej min väg i vredesmod?

<i>Drom. fr. Eph.</i> Jo visst; min rygg kan derom vittne bära,
Ty den har känt hans starka vredesmod.

<i>Adr. <tab>(Till</i> <sc>Knip</sc>).
Månn' det går an att hylla så hans griller?

<i>Knip.</i> Det skadar ej; karl'n ser hvad honom felas
Och mildrar med sin foglighet hans yrsel.

<i>Ant. fr. Eph.</i> Du har guldsmeden tubbat att mig häkta.

<i>Adr.</i> Ack, pengar sände jag ju till din lösen
Med Dromio, som mycket brådtom hade.

<i>Drom. fr. Eph.</i> Med mig? God vilja feltes kanske icke,
Men ej ett enda öre fick jag, herre.

<i>Ant. fr. Eph.</i> Gick du ej hem till henne efter börsen?

<i>Adr.</i> Han kom till mig, och jag gaf honom den.

<i>Luc.</i> Och jag kan vittna att hon gjorde det.

<i>Drom. fr. Eph.</i> Gud och repslagaren vare mina vittnen
Att jag blef skickad för att köpa rep!

<i>Knip.</i> Min fru, båd' dräng och herre a' besatta,
Det syns på deras hemska, matta blickar;
Bind dem och sätt dem in i mörk arrest.

<i>Ant. fr. Eph.</i> Säg, hvarför har i dag du stängt mig ute?
<tab><i>(Till</i> <sc>Dromio</sc>).
Och hvarför nekar du för penningpungen?

<i>Adr.</i> Min bästa man, jag stängde dig ej ute.

<i>Drom. fr. Eph.</i> Jag fick ej något guld, min bästa herre,
Men jag bekänner att man stängt oss ute.

<i>Adr.</i> Lögn båda delarna, du falska skurk!

<i>Ant. fr. Eph.</i> Du falska sköka, lögn allt hvad du säger!
Du har med detta pack dig sammansvurit
Att göra mig till mål för nedrigt hån.
Men jag skall klösa ut de falska ögon,
Som fröjdas åt att se mig så förnedrad.</poem>

(<sc>Knip</sc> <i>och ett par betjenter vilja taga fast honom; han
stretar mot).</i>

<poem><i>Adr.</i> Bind honom! Släpp ej honom fram till mig!</poem>

<poem><i>Knip.</i> Handräckning! Fienden är stark i honom.

<i>Luc.</i> Ack, stackars karl, så blek han är i synen!

<i>Ant. fr. Eph.</i> Hvad? Vill ni mörda mig? — Fångvaktare.
Jag är din fånge; låter du mig så
Frånryckas dig?

<i>Fångv.</i> <tab>Godt folk, låt honom vara.
Han är min fånge, ej ni honom får.

<i>Knip.</i> Bind denna mannen; han är också galen.

<i>Adr.</i> Hvad vill du göra dumma rättsbetjent?
Är det din fröjd att se en stackars man
Sjelf göra sig förfång och obehag?

<i>Fångv.</i> Han är min fånge; om jag släpper honom,
Får jag ansvara för den gäld han har.

<i>Adr.</i> Den skall du blifva qvitt, förr'n jag dig lemnar.
För mig nu genast till hans borgenär;
Blott jag får riktigt reda på hans skuld,
Skall jag betala den. —
<tab>(<sc>Antipholus</sc> <i>och</i> <sc>Dromio</sc> <i>bindas).</i>
<tab>Min kära doktor,
Se till att han blir förd i säkerhet
Hem till mitt hus. Hvad olycksalig dag!

<i>Ant. fr. Eph.</i> En sådan olycksalig sköka!

<i>Drom. fr. Eph.</i> Här står jag nu för er skull bunden, herre.

<i>Ant. fr. Eph.</i> Vet hut, din skurk, och gör mig icke galen!

<i>Drom. fr. Eph.</i> Vill ni för intet blifva bunden? Rasa
Och skrik på alla djeflar, kära herre!

<i>Luc.</i> Ack, arma själar, sådan strunt de prata!

<i>Adr.</i> För honom bort. Kom, följ mig, Luciana.
<tab>(<sc>Knip, Antipholus, Dromio</sc> <i>och betjenterna gå).</i>
Hvem är det då som låtit häkta honom?

<i>Fångv.</i> Guldsmeden Angelo. Är han bekant?

<i>Adr.</i> Ja visst. Hur mycket är han honom skyldig?

<i>Fångv.</i> Tvåhundrade dukater.

<i>Adr.</i> <tab>Och för hvad?

<i>Fångv.</i> Jo, för en guldked som er man har fått.

<i>Adr.</i> Den blef för mig beställd, men har ej kommit.</poem>

<poem><i>Phr.</i> Just då er man, helt rasande, i dag
Kom hem till mig och tog ifrån mig ringen —
Jag såg den ringen på hans finger nyss —
Straxt efter såg jag honom med en kedja.

<i>Adr.</i> Det kan väl vara; jag har icke sett den.
Fångvaktare, för mig till Angelo;
Hur detta hänger samman vill jag veta.</poem>

(<sc>Antipholus</sc> <i>från Syracusa kommer med dragen värja,
åtföljd af</i> <sc>Dromio</sc> <i>från Syracusa).</i>

<poem><i>Luc.</i> Gud nåde oss! Nu ha de sluppit lösa.

<i>Adr.</i> Och dragen värja ha de! Sökom hjelp,
Så att man dem må binda än en gång.

<i>Fångv.</i> Bort, bort, de sticka oss ihjel. <tab><i>(De springa).</i>

<i>Ant. fr. Syr.</i> <tab>Jag ser,
Att dessa hexor frukta dragna värjor.

<i>Drom. fr. Syr.</i> Hon, som er hustru ville bli, tog flykten.

<i>Ant. fr. Syr.</i> Kom till Centauren; hemta våra saker;
Ack, vore vi helskinnade ombord!</poem>

<i>Drom. fr. Syr.</i> Åh, kära herre, stanna qvar här
öfver natten; de göra oss visst icke något ondt. Ni ser, att
de tala vänligt med oss och gifva oss guld. Jag tycker,
att de äro ett så beskedligt folk, att, — om det icke vore för
det der tokiga fläskbergets skull, som har giftas-anspråk
på mig, — jag nog skulle kulle kunna finna mig i att
stanna qvar här och bli hexmästare.

<poem><i>Ant. fr. Syr.</i> Jag stannar ej, om jag fick hela staden;
Fort, skynda, skaffa sakerna om bord. <tab><i>(De gå).</i></poem>
</chapter>

<chapter name="Förvillelser. V, 1">
<h2>FEMTE AKTEN. FÖRSTA SCENEN.</h2>

En gata.

<i>(Köpmannen och</i> <sc>Angelo</sc> <i>uppträda).</i>

<poem><i>Ang.</i> Det gör mig ondt att jag er uppehållit,
Men jag bedyrar att han fått sin kedja,
Fastän han oförskämdt förnekar det.</poem>

<poem><i>Köpm.</i> Hur är den mannen ansedd här i staden?

<i>Ang.</i> Han njuter högsta, aktning, är en man
Med oinskränkt kredit, är mycket älskad
Och står ej efter någon här i staden;
Hans ord är fullt så godt som all min rikdom.

<i>Köpm.</i> Mig tycks han kommer; tala saktare.

(<sc>Antipholus</sc> <i>från Syracusa och</i> <sc>Dromio</sc> <i>från Syracusa komma).</i>

<i>Ang.</i> Ja, det är han; och bär den samma kedjan,
Som dyrt han svor på att han aldrig fått.
Kom närmre mig, jag tala vill med honom. —
Signor Antipholus, jag undrar på
Att ni mig denna skymf och oro gör
Och — icke utan smälek för er sjelf —
Att ni med ed och undflykt nekar för
Den kedja, som ni nu helt öppet bär.
Ty oberäknadt stämning, skymf och häktning
Har ni gjort denna goda mannen skada,
Enär, om ej han hindrats af vår tvist,
Han redan hade seglat af i dag.
Ni fick af mig den kedjan; kan ni neka?

<i>Ant. fr. Syr.</i> Jag tror, af er; det har jag aldrig nekat.

<i>Köpm.</i> Jo, herre, nekat; svurit till och med.

<i>Ant. fr. Syr.</i> Hvem har mig hört det neka och försvärja?

<i>Köpm.</i> Det har jag hört med mina egna öron.
Skäms, usling! Det är synd att du skall lefva
Och gå der någon ärlig menska fins!

<i>Ant. fr. Syr.</i> Du är en skurk, som mig anklagar så;
Jag vill på stund min redlighet och heder
Mot dig bevisa, djerfs du hålla stånd.

<i>Köpm.</i> Det djerfs jag och förklarar dig för skurk.
<tab><i>(De draga värjorna).</i>

(<sc>Adriana, Luciana, Phryne</sc> <i>och betjenter komma).</i>

<i>Adr.</i> För Guds skull, akta honom! Han är tokig;
Tag fatt på honom, tag hans värja bort.
Bind också Dromio; för dem hem till mig.</poem>

<poem><i>Drom. fr. Syr.</i> Spring, herre, spring; för Guds skull, sök er skydd;
Der är ett kloster. In! Man tar oss annars.

(<sc>Antipholus</sc> <i>och</i> <sc>Dromio</sc> <i>taga sin tillflykt i ett närbeläget kloster).</i>
<tab><i>(Abbedissan uppträder).</i>

<i>Abb.</i> Håll, håll, godt folk! Hvi tränger ni er hit?

<i>Adr.</i> Min stackars man är tokig och skall hemtas;
Släpp in oss här, att vi må binda honom
Och föra honom hem till läkarvård.

<i>Ang.</i> Jag kunde tro, att ej rätt klok han var.

<i>Köpm.</i> Det gör mig ondt, att jag min värja drog.

<i>Abb.</i> Hur länge har han varit så besatt?

<i>Adr.</i> Han varit mörk och dyster hela veckan
Och mycket olik mot hvad förr han var,
Men först i eftermiddag har hans sjukdom
Utbrutit till det högsta raseri.

<i>Abb.</i> Har han på hafvet mycken rikdom mist?
Har han en vän begrafvit? Månn' hans öga
Förfört hans hug till otillåten kärlek,
En synd som vanlig är hos unga män,
Som allt för fritt se kring sig? Utaf hvilka
Bland dessa sorger har han blifvit sjuk?

<i>Adr.</i> Af ingen, om ej kanske af den sista;
Af kärlek drogs han ofta från sitt hem.

<i>Abb.</i> Det skulle ni ha bannat honom för.

<i>Adr.</i> Det har jag gjort.

<i>Abb.</i> <tab>Men ej tillräckligt skärpt?

<i>Adr.</i> Så skarpt som blygsamheten tillät mig.

<i>Abb.</i> I tysthet kanske?

<i>Adr.</i> <tab>Nej, i sällskap ock.

<i>Abb.</i> Men ej tillräckligt ofta?

<i>Adr.</i> <tab>Jo, det var
Af alla våra samtal innehållet.
I sängen sof han ej för mina bannor,
Vid bordet åt han ej för mina bannor;</poem>
<poem>Jag talte ej om något annat alls,
I sällskap syftade jag jemt derpå
Och sade jemt att det var fult och nedrigt.

<i>Abb.</i> Och deraf kom sig att er man blef tokig;
En svartsjuk hustrus giftbemängda kält
Förpestar mer än bett af galna hundar.
Det tycks som dina bannor stört hans sömn,
Och deraf har hans hufvud blifvit svagt.
Du säger, att hans mat af bannor kryddats:
Störs mat-ron, blir matsmältningen ej god,
Och deraf kom hans vilda feberglöd,
Och hvad är feber om ej vanvetts början?
Störs ljuf förströelse, hvad annat följer
Än grubblande och tung melankoli,
Beslägtad med en tröstlös, djup förtviflan,
Och i dess spår en väldig giftig svärm
Af bleka lifsfiender, sjukdomar?
Att blifva störd i mat-ro, natt-ro, nöjen,
Kan göra både djur och menskor galna.
Der ser du nu; blott din svartsjukas bett
Har skrämt din man ifrån hans sunda vett.

<i>Luc.</i> Då hon har bannat har hon bannat mildt,
Men han sig uppfört häftigt, rått och vildt. —
Du hör på detta klander, svarar icke?

<i>Adr.</i> Mitt eget samvete hon uppväckt har. —
Godt folk, gå in och tag nu fatt på honom.

<i>Abb.</i> Nej, ingen själ i klostret kommer in!

<i>Adr.</i> Låt er betjening föra honom ut.

<i>Abb.</i> Ej heller det. Han sökt en helgedom,
Som skall för edra händer skydda honom
Tilldess jag honom hjelpt till vett igen;
Jag skall åtminstone mitt bästa göra.

<i>Adr.</i> Jag vill min make hjelpa, sköta honom,
Ge honom in, ty sådant är min pligt,
Och vill ej bistånd ha af någon ann.
Ack, låt mig derför nu få honom hem!

<i>Abb.</i> Haf tålamod; han kommer ej ur fläcken,</poem>
<poem>Förr'n jag försökt, hvad ofta lyckats har,
Med helsosamma drycker, fromma böner,
Att göra karlen riktigt frisk igen.
Det är en del utaf mitt klosterlöfte,
Ett kärleksverk som är min orden ålagdt;
Gå derför hem och lemna honom qvar.

<i>Adr.</i> Jag vill ej gå och lemna honom qvar,
Och illa passar det er helighet
Att skilja man och hustru från hvarann.

<i>Abb.</i> Var lugn och gå, du får ej honom med dig.
<tab><i>(Går).</i>

<i>Luc.</i> Hos fursten bör du klaga öfver detta.

<i>Adr.</i> Kom med; jag skall mig kasta för hans fötter
Och ej stå upp, förr'n jag med gråt och böner
Bevekt hans höghet till att komma sjelf
Och taga bort min man från abbedissan.

<i>Köpm.</i> Jag tror, att säjarn redan står på fem;
Helt säkert kommer prinsen hitåt snart
På vägen till den vemodsfulla dalen,
Den sorgeliga afrättsplatsen här,
Som ligger bakom detta klosters grafvar.

<i>Ang.</i> Och hvarför kommer han?

<i>Köpm.</i> <tab>Jo, för att se
En aktad köpman ifrån Syracusa,
Som, tvärt emot hvad stadens lagar stadga,
Har till sin ofärd lupit in i hamnen,
Offentligen halshuggas för sitt lagbrott.

<i>Ang.</i> Der komma de; hans död vi skola åse.

<i>Luc.</i> Böj knä för prinsen förr'n han går förbi.</poem>

<i>(Hertigen kommer med svit; efter honom</i> <sc>Aegeon</sc> <i>med
blottadt hufvud och följd af bödeln och rättstjenare).</i>

<poem><i>Hert.</i> Kungör offentligen ännu en gång:
Om någon vän hans böter vill betala,
Han skall ej dö; mer kunna vi ej göra.

<i>Adr.</i> Rättvisa mot fru abbedissan, hertig!

<i>Hert.</i> Hon är en vördnadsvärd och dygdig fru,
Hon kan omöjligen ha gjort er orätt.</poem>

<poem><i>Adr.</i> Tillåt, ers nåd: — Antipholus, min man,
Som öfver mig och allt mitt gods är herre
I kraft af edra stadgar, har i dag
Olyckligtvis så ytterst tokig blifvit,
Att rasande han sprungit genom staden
Med sin betjent, som lika galen är,
Och gjort förtret åt stadens borgare
Med hemgång och med tillgrepp utaf nipper
Samt allt hvad han i yrseln tyckte om.
En gång jag sände honom bunden hem
Och gick att ställa allt det våld tillrätta,
Som här och der han gjort i raseri;
Men — hur han mäktat fly, det vet jag icke —
Han slet sig lös från sina väktare
Och kom i sällskap med sin galna dräng —
Rasvilla båda och med dragna värjor —
På nytt emot oss, gjorde häftigt anfall
Och körde bort oss. För att binda dem
Vi vände om förstärkta, men de flydde
Till detta kloster, dit vi dem förföljt.
Nu stänger abbedissan porten för oss,
Vill icke låta oss gå in till honom
Ej heller skicka honom ut till oss.
Gif derför nu befallning, ädle hertig,
Att han förs ut och sändes hem att vårdas.

<i>Hert.</i> I krig din man mig tjent för längesedan,
Och jag dig lofvade vid furste-ära,
När du till man och herre honom tog,
Att visa honom all den nåd jag kunde. —
Gå, någon, klappa der på klosterporten
Och bed fru abbedissan komma hit,
Jag vill afgöra detta förr'n jag går.

<tab><i>(En tjenare kommer).</i>

<i>Tjen.</i> Min fru, min fru, var snabb och rädda er;
Min herre och hans dräng ha sluppit lösa,
Karbasat pigorna och bundit doktorn,</poem>
<poem>Hvars skägg de svedt med bränder; hvarje gång
Det blossade till låga, hällde de
Diskämbar öfver honom för att släcka.
Om tålamod predikar herrn, i det
Hans dräng rundklipper doktor Knip till narr.
Ja, sänder ni ej hjelp på ögonblicket,
Så göra väl de två på trollkarln slut.

<i>Adr.</i> Tig, narr, din herre och hans dräng ä' här,
Och falskt är det som du för oss berättar.

<i>Tjen.</i> Min fru, jag talar sant, så sant jag lefver!
Jag har knappt andats, sedan jag det såg.
Nu skriker han på er och svär uppå
Att, om han får er fatt, han skall er sveda
I anletet och grymt vanställa er.
<tab><i>(Buller utanför scenen).</i>
Hör, hör, min fru! Han kommer; skynda, fly!

<i>Hert.</i> Kom hit; var icke rädd! Gif akt, drabanter!

<i>Adr.</i> O ve, det är min man! Bevittnen alla,
Att han osynlig kommit undan hit.
Nyss var han instängd uti klostret der,
Nu är han här. Gud vet hur det gått till!

(<sc>Antipholus</sc> <i>från Ephesus och</i> <sc>Dromio</sc> <i>från Ephesus komma).</i>

<i>Ant. fr. Eph.</i> Rättvisa! Gif rättvisa, nådig herre,
För hjelpen som jag fordom dig beviste,
Då jag i striden gaf dig skygd och mottog,
För att dig rädda, många djupa sår!
För blodets skull, som jag för dig har gjutit,
Gif mig rättvisa, nådigaste herre!

<i>Aeg.</i> Om dödsångst mig ej villar, ser jag här
Min son Antipholus och Dromio!

<i>Ant. fr. Eph.</i> Rättvisa, gode prins, mot denna qvinna,
Som sjelf du har mig gifvit till min hustru!
Hon har vanärat mig och skymfat mig
Till aldra högsta grad af förolämpning.</poem>
<poem>Långt öfver allt begrepp den smälek går,
Som hon i dag mig skamlöst åbragt har.

<i>Hert.</i> Säg <sp>hur</sp>, så skall du se att jag är rättvis.

<i>Ant. fr. Eph.</i> I dag, min hertig, stängde hon mig ute,
I det hon sjelf med pack kalasade.

<i>Hert.</i> Svårt brott! — Nå, qvinna, har du detta gjort?

<i>Adr.</i> Nej, gode prins! Jag, han och syster min
I dag ha spisat samman. Gud mig straffe,
Om ej hvad han mig skyller för är falskt!

<i>Luc.</i> Jag vill ej dagsljus se, ej nattro ha,
Om det ej sanning är, som nu hon säger.

<i>Ang.</i> O, falska qvinnor! Båda svärja falskt;
I denna saken har den galne rätt.

<i>Ant. fr. Eph.</i> Min prins, jag vet fullkomligt hvad jag säger,
Är icke utaf vinets kraft förvirrad,
Ej heller yr och vild af raseri,
Ehuruväl en sådan skymf som denna
Nog kunde rubba mången klokare.
Den qvinnan här har stängt mig från mitt bord;
Guldsmeden — om ej hon har tubbat honom —
Kan styrka det, ty han var med mig då
Och gick sin väg att hemta mig en kedja,
Den han till Igelkotten skulle bära,
Der jag och Balthasar tillsammans åto.
När det var gjordt, och ej han infann sig,
Jag sökte honom. Vi på gatan möttes,
Och i hans sällskap fann jag denna herrn.
Der svor guldsmeden ogudaktigt på
Att jag af honom redan kedjan fått,
Den jag, Gud vet det, aldrig sett; och derför
Lät han en rättsbetjent mig arrestera.
Jag lydde, skickade min dräng till hemmet
Att hemta guld; han kom tillbakas utan.
Då talte jag vid rättsbetjenten vänligt,
Bad honom sjelf mig följa till mitt hus.
På vägen mötte vi</poem>
<poem>Min hustru, hennes syster och en svärm
Kamrater i komplotten. Bland dem fans
En doktor Knip, en utsvält magerman,
Ett blankt benrangel, en qvacksalvare,
En lumpen skojare, en kort-profet,
En usel, hålögd, glåmig stackare,
Ett lefvande skelett. Den leda skurken
Åtog sig att besvärja mig, kantänka,
Såg mig i ögat, kände mig på pulsen
Och nosade på mig så blek om nosen
Och skrek "han är besatt." Nu hela svärmen
Mig öfverföll och band mig, bar mig hem
Och vräkte mig och drängen, bundna båda,
Uti ett mörkt och fuktigt källarhvalf.
Med tänderna jag gnagde banden af
Och vann min frihet, lopp på ögonblicket
Hit till ers höghet. Nu besvär jag er,
Att ni mig skaffar full upprättelse
För denna stora skymf och djupa smälek.

<i>Ang.</i> Min prins, det kan jag verkligen bestyrka,
Att han ej spisat hemma; han blef utstängd.

<i>Hert.</i> Men gaf du honom kedjan eller ej?

<i>Ang.</i> Han fick den; då han sprang i klostret in,
Såg en och hvar den kedjan kring hans hals.

<i>Köpm.</i> Och jag kan svärja på att mina öron
Hört er bekänna att ni kedjan fått,
Fastän ni nekade derför på torget;
Och derför drog jag ock mot er min värja.
Då flydde ni till detta klostret här,
Hvarur jag tror ett underverk er skaffat.

<i>Ant. fr. Eph.</i> Jag aldrig satt min fot i detta kloster,
Ej heller drog du värjan emot mig.
Jag aldrig kedjan sett, så sant Gud hjelpe!
Och det är falskt som ni mig skyller för.

<i>Hert.</i> Ha, hvad är detta för ett konstigt trassel?
Jag tror ni druckit Circes trolldryck alla.
Var han i klostret stängd, så fans han der;</poem>
<poem>Var han ej klok, han talte ej så lugnt.
Ni säger, att han spisat hemma; smeden
Förnekar det. — Hvad säger du, min gosse?

<i>Drom. fr. Eph.</i> Han åt med henne der i Igelkotten.

<i>Phr.</i> Ja visst, och drog den ringen från mitt finger.

<i>Ant. fr. Eph.</i> Fullkomligt rätt; den ringen tillhör henne.

<i>Hert.</i> Såg du om han gick in i klostret der?

<i>Phr.</i> Så visst, min prins, som jag ers höghet ser.

<i>Hert.</i> Det der är sällsamt! Ropa abbedissan.
Jag tror J ären vridna allesamman,
Om icke galna rent. <tab><i>(En af sviten går in i klostret).</i>

<i>Aeg.</i> <tab>Min nådig herre,
Tillåt mig säga blott ett enda ord.
Jag tror mig se den vän som skall mig rädda
Och gälda summan som befriar mig.

<i>Hert.</i> Säg öppet hvad du vill, Syracusan.

<i>Aeg.</i> Är ej ert namn Antipholus, min herre?
Och är ej detta Dromio, er betjent?

<i>Drom. fr. Eph.</i> Jo, nyss var också jag betjent med rep,
Men han, tack vare honom, gnagde af dem;
Nu är jag Dromio, hans betjent, men rep-fri.

<i>Aeg.</i> Ni känner nog igen mig, båda två.

<i>Drom. fr. Eph.</i> Oss sjelfva känna vi igen på er,
Ty bundna voro vi som ni är nu.
Ni hör väl ej till dem som Knip kurerar?

<i>Aeg.</i> Så främmande? Ni känner nog igen mig!

<i>Ant. fr. Eph.</i> Jag har ej sett er förr i all min dar.

<i>Aeg.</i> Ack!
Se'n sist ni såg mig, sorgen mig förvandlat,
Och djupt bekymmer har med tidens hand
Gräft främlingsfåror i mitt anlete.
Men säg mig, känner icke du min röst?

<i>Ant. fr. Eph.</i> Ej heller den.

<i>Aeg.</i> Du icke heller, Dromio?

<i>Drom. fr. Eph.</i> Nej sannerligen!

<i>Aeg.</i> <tab>Åh, det gör du nog!</poem>

<i>Drom. fr. Eph.</i> Tror ni det? Men jag är säker på att
jag <sp>icke</sp> gör det. Och hvad som helst man också må
motsäga er i, — ni är <sp>förbunden</sp> att tro det.

<poem><i>Aeg.</i> Ej heller rösten! Tid, du väldige,
Har du så knäckt och sprängt min arma tunga
På sju år blott, att ej min enda son
Käns vid de ljud som qvalen ha förstämt?
Om ock min pannas skrynklor blifvit höljda
Uti den skrumpna vintrens kalla drifvor,
Och alla mina ådror frusit till;
Min lefnads natt har dock sitt minne qvar,
Min tärda lampa än ett litet skimmer;
Mitt döfva öra än en smula hörsel,
Och alla dessa gamla vittnen säga
Bestämdt: du är min son Antipholus.

<i>Ant. fr. Eph.</i> Jag har ej någonsin min fader skådat.

<i>Aeg.</i> Min son, vi skildes åt i Syracusa
För knappa sju år se'n; men kanske du
Blygs att mig kännas vid i mitt elände!

<i>Ant. fr. Eph.</i> Min hertig och enhvar som känner mig
Kan vittna om att så det icke är;
Jag har ej nånsin skådat Syracusa.

<i>Hert.</i> Hör nu, Syracusan; i tjugo år
Antipholus har njutit mitt beskydd
Och ej på hela tiden sett din stad.
Du jollrar utaf ålderdom och skräck.</poem>

<i>(Abbedissan kommer med</i> <sc>Antipholus</sc> <i>från Syracusa och</i>
<sc>Dromio</sc> <i>från Syracusa).</i>

<poem><i>Abb.</i> Min nådigaste herre,
Se här en svåra förorättad man!

<tab><i>(Alla tränga sig ikring honom för att se honom).</i>

<i>Adr.</i> Två makar har jag, om ej ögat sviker.

<i>Hert.</i> Den ena är den andras genius;
Men hvilkendera är nu menniska
Och hvilkendera vålnad? Lös mig gåtan.

<i>Drom. fr. Syr.</i> Jo, jag är Dromio; bed denne gå.

<i>Drom. fr. Eph.</i> Nej, jag är Dromio; låt mig få stå.</poem>

<poem><i>Ant. fr. Syr.</i> Är du Aegeon, eller blott hans vålnad?

<i>Drom. fr. Syr.</i> Min gamla herre! Hvem har bundit er?

<i>Abb.</i> Hvem helst det gjort, jag löser nu hans band;
Då han blir fri, jag vinner mig en make. —
Aegeon, säg om ej du är densamme
Som fick ett vif benämnd Aemilia,
Som födde dig två vackra tvillingssöner?
Om du är <sp>den</sp> Aegeon, tala nu,
Du talar då till <sp>den</sp> Aemilia.

<i>Aeg.</i> Du är Aemilia, om jag ej drömmer;
Och är du det, så säg hvar är den son,
Som flöt ikring med dig på olycks-plankan?

<i>Abb.</i> Af Epidamnier blefvo jag och han
Och Dromio upptagna utur sjön,
Men vilda fiskare ifrån Corinth
Bortröfvade båd' Dromio och honom,
Och jag blef qvar på Epidamner-skeppet.
Hvad utaf <sp>dem</sp> har blifvit, vet jag ej;
Hvad jag har blifvit kan ni sjelfva se.

<i>Hert.</i> Precist som han berättade i morse!
De två Antipholi, hvarann så lika,
Och Dromierna, bilder af hvarann,
Och utomdess skeppsbrottet som de ledo! —
Se här de båda sönernas föräldrar,
Som genom slumpen nu ha kommit samman. —
Antipholus, du kommer från Corinth?

<i>Ant. fr. Syr.</i> Nej, icke jag; jag kom från Syracusa.

<i>Hert.</i> Gå undan då; jag känner er ej åtskils.

<i>Ant. fr. Eph.</i> Jag kom ifrån Corinth, min nådig herre.

<i>Drom. fr. Eph.</i> Och jag med honom.

<i>Ant. fr. Eph.</i> Förd hit till staden af prins Menaphon,
Den vidtberömde krigaren, er farbror.

<i>Adr.</i> Hvem af er båda spisade med mig?

<i>Ant. fr. Syr.</i> Jag, sköna fru.

<i>Adr.</i> <tab>Och är ej ni min man?

<i>Ant. fr. Eph.</i> Nej, säger jag.

<i>Ant. fr. Syr.</i> <tab>Och det gör också jag,</poem>
<poem>Fastän er hustru kallade mig så,
Och hennes syster, denna sköna fröken,
Mig nämnde <sp>bror</sp>. — Hvad då jag sade er,
Det skall jag väl vid läglig tid bekräfta,
Om hvad jag ser och hör ej är en dröm.

<i>Ang.</i> Det är den kedjan som ni fick af mig.

<i>Ant. fr. Syr.</i> Det tror jag nog; det nekar jag ej för.

<i>Ant. fr. Eph.</i> Och ni mig häktade för denna kedjan.

<i>Ang.</i> Det tror jag nog; det nekar jag ej för.

<i>Adr.</i> Jag skickade er guld till lösepenning
Med Dromio; jag tror han ej bar fram det.

<i>Drom. fr. Eph.</i> Nej, ej med mig.

<i>Ant. fr. Syr.</i> Den här guldbörsen fick jag ifrån er,
Och Dromio, min dräng, gaf den åt mig.
Vi måtte jemt ha mött hvarandras drängar;
Jag togs för honom der och han för mig,
Och deraf ha förvillelserna kommit.

<i>Ant. fr. Eph.</i> Med detta guld friköper jag min far.

<i>Hert.</i> Det tarfvas ej; din far behåller lifvet.

<i>Phr.</i> Var nu så god och gif mig ringen åter.

<i>Ant. fr. Eph.</i> Der har ni. Mycken tack för ert kalas!

<i>Abb.</i> Min store hertig, täcks ni er besvära
Och följa med oss in i detta kloster
Samt höra der utförligt våra öden. —
J alle, som på denna plats församlats,
Och genom sympati med dessa villor
Ha lidit orätt, följen med oss nu,
Så skolen J få full upprättelse. —
I fem och tjugo år jag värkar haft
För er, J söner; först i denna stund
Är jag förlöst ifrån min tunga börda. —
Min prins, min make, mina båda söner
Och ni två, deras födseldags kalendrar,
Jag bjuder er på barnsöl allesamman;
På svåra sorger hvilken ljuflig gamman!

<i>Hert.</i> Af hjertat gerna skall jag fadder stå.</poem>

<i>(Alla gå utom bröderna</i> <sc>Antipholus</sc> <i>och bröderna</i> <sc>Dromio</sc>).

<poem><i>Drom. fr. Syr.</i> Skall jag från skeppet hemta edra varor?

<i>Ant. fr. Eph.</i> Hvad har jag der för varor, Dromio?

<i>Drom. fr. Syr.</i> Det gods som upplagdt var uti Centauren.

<i>Ant. fr. Syr.</i> Till mig han talar; — jag din herre är.
Kom med oss nu; det der kan sedan ske.
Omfamna nu din bror och fröjda dig.
<tab><i>(Bröderna</i> <sc>Antipholus</sc> <i>gå).</i>

<i>Drom. fr. Syr.</i> Den feta vännen i din herres hus,
Som mig i dag trakterade i köket,
Lär nu min syster bli och ej min hustru.

<i>Drom. fr. Eph.</i> Mig tycks du är min spegel, ej min bror;
Jag ser på dig att jag ser hygglig ut.
Vill du gå in och se på deras barnsöl?

<i>Drom. fr. Syr.</i> Jag går ej främst; du är den äldsta brodren.

<i>Drom. fr. Eph.</i> Det kan bli fråga om; hur vet du det?

<i>Drom. fr. Syr.</i> Vi kunna knuta om förstfödslorätten;
Gå mellertid förut.

<i>Drom. fr. Eph.</i> Nej, heldre så:
Som bror och bror vi kommo in på samma dag i verlden,
Låt derför oss nu hand i hand begynna denna färden.
<tab><i>(De gå).</i></poem>
</chapter>
<chapter name="Lika för lika. Personer">
<h1>LIKA FÖR LIKA.</h1>

<h1>Personer:</h1>

VINCENTIO, hertig af Wien.

ANGELO, tillförordnad regent under hertigens frånvaro.

ESCALUS, Angelos biträde i regeringen.

CLAUDIO, en ung adelsman.

LUCIO, en vildhjerna.

Två unga adelsmän, Lucios vänner.

VARRIUS, en adelsman i hertigens tjenst.

En fångvaktare.

THOMAS,
PETRUS, munkar.

ARMBÅGE, en enfaldig rättstjenare.

FROGG, en narraktig ung karl.

POMPEJUS, kypare hos madam Öfverända.

RYSLIGMAN, en skarprättare.

BERNARDINO, en mördare.

ISABELLA, Claudios syster.

MARIANA, Angelos fästmö.

JULIA, Claudios älskarinna.

FRANCISCA, en nunna.

Madam ÖFVERÄNDA, en kopplerska.

Hoffolk, vakt, rättstjenare och svit.

SCENEN är i Wien.
</chapter>

<chapter name="Lika för lika. I, 1">
<h1>FÖRSTA AKTEN. FÖRSTA SCENEN.</h1>

Ett rum i hertigens slott.

<i>(Hertigen, <sc>Escalus</sc>, hofherrar och svit uppträda)</i>.

<i>Hert.</i> Escalus, --

<i>Esc.</i> Min prins.

<poem><i>Hert.</i> Jag skulle synas pratsjuk, om jag ville
 För er förklara en regerings pligter,
 Då väl jag känner att er egen kunskap
 Sig sträcker vida längre än de råd,
 Som jag kan ge. Det återstår er blott
 Att få en makt, som liknar er förmåga,
 Och låta båda verka. Folkets lynne,
 Vår stads författning, lagens alla balkar
 Ni är så hemma i som konst och öfning
 Har riktat någon menniska, vi känt.</poem>
<poem>Se der er fullmakt; håll er strängt till den.
Bjud Angelo att träda fram för oss. <tab><i>(En af sviten går)</i>.
Hur tror ni han skall spela vår person?
Ty vet, att vi, af särskild gunst och nåde,
Uti vår stad och ställe honom satt
Förlänad med vår skräck och med vår nåd
Och rustad ut med alla maktens verktyg,
Som vi besitta. — Säg, hvad tycker ni?

<i>Esc.</i> Om någon här i Wien har förtjenat
En sådan utmärkt nåd och hedersplats,
Så är det Angelo.
<tab>(<sc>Angelo</sc> <i>uppträder)</i>.

<i>Hert.</i> <tab>Der kommer han.

<i>Ang.</i> Ers höghets vilja städse underdånig,
Jag väntar er befallning.

<i>Hert.</i> <tab>Angelo,
I hvad du gör och låter står att läsa
Ditt hela lefnadslopp för den som vill
Ge noga akt. Du sjelf och dina gåfvor
Ej äro dina, så att du har lof
Att slösa dig på dem och dem på dig.
Gud gör med oss, som vi med facklorna;
De tändas ej för egen skull: en dygd,
Som ej för andra lyser, är så godt
Som ingenting. Till sköna bragder danas
Blott sköna andar; ej naturen lånar
Det minsta qvintin af sin rikdom ut,
Som hon, den hushållsaktiga gudinnan,
Ej kräfver både tack och ränta för,
Likt borgenären. — Dock, jag talar ju
Till den som kunde undervisa mig;
Välan, min Angelo,
Du blir mitt andra sjelf då jag är borta;
Död och benådning dväljas på din tunga
Och i ditt hjerta: fastän Escalus
Blef kallad först, du är hans förman dock.
Se här din fullmakt.</poem>

<poem><i>Ang.</i> <tab>Ack, min dyre prins,
 Probera ännu bättre min metall,
 Förrän en sådan stor och herrlig bild
 Ni präglar dit.</poem>

<poem><i>Hert.</i> <tab>Nej, ingen undflykt mer!
 Vi hafva väl och moget oss betänkt
 Och utvalt er; tag derför mot er ära. 
 Vår resa fordrar sådan skyndsamhet
 Att nöd går på och lemnar oafgjorda 
 De vigtigaste mål. Till er vi skrifva, 
 Då tid och lägenhet oss dertill mana, 
 Hur det med oss står till, och önska veta 
 Hvad här med er sig tilldrar. Nu, farväl! 
 Jag lemnar er till gladt utförande 
 Af edra pligter.</poem>

<poem><i>Ang.</i>      <tab>Tillåt oss, min prins,
 Att följa er ett stycke fram på vägen.</poem>

<poem><i>Hert.</i> Min brådska säger nej till er begäran,
 Ej heller får ni några skrupler ha; 
 Er makt sig sträcker lika vidt som min. 
 Nu får ni skärpa eller mildra lagen, 
 Allt som ert hjerta bjuder. Gif mig handen; 
 Jag reser tyst min väg. Jag älskar folket,
 Men vill ej gerna vara ett spektakel; 
 De mena väl, men väl mig icke smakar 
 Det gälla hurrandet och jubelropen, 
 Ej heller tror jag den är rätt försigtig,
 Som älskar sådant. — Än en gång farväl!</poem>

<poem><i>Ang.</i> Må himlen gynna edra företag!</poem>

<poem><i>Esc.</i> Och er ledsaga lyckligt hem igen.</poem>

<poem><i>Hert.</i> Jag tackar er: farväl!</poem>

<poem><i>Esc.</i>                   <tab>Min bästa herre,
 Förunna mig att tala fritt med er; 
 Det är för mig af mycken vigt att skåda 
 I djupet ned uppå mitt embete. 
 Jag fullmakt fått, men huru stark och vidsträckt, 
 Det vet jag ej.</poem>

<poem><i>Ang.</i>      <tab>Så är det ock med mig.
 Vi följas åt, så skola vi väl snart 
 I denna punkt fullkomlig visshet finna.</poem>

<poem><i>Esc.</i> Jag följer er, min hedervärda herre. <i>(De gå)</i>.</poem>
</chapter>

<chapter name="Lika för lika. I, 2">
<h2>ANDRA SCENEN.</h2>

En gata. 

<i>(<sc>Lucio</sc> och två adelsmän uppträda).</i>

<i>Luc.</i> Om hertigen och de andra hertigarna icke förlika
sig med konungen af Ungern, nå -- så falla alla hertigarna
öfver konungen.

<i>1 Adelsm.</i> Himlen gifve oss <sp>sin</sp> frid, men icke
konungens af Ungern! --

<i>2 Adelsm.</i> Amen!

<i>Luc.</i> Du säger ditt amen likasom den gudfruktiga
sjöröfvaren, som gick till sjös med de tio budorden, men
skrapade ut ett från taflan.

<i>2 Adelsm.</i> Du skall icke stjäla?

<i>Luc.</i> Ja, det skrapade han ut.

<i>1 Adelsm.</i> Nå, det var ju också ett bud, som böd
kaptenen och allt hans, folk åsidosätta sitt kall; de hade gått
till sjös för att stjäla. Det fins ingen soldat bland oss
alla, som, när det läses till bords, icke tycker rätt bra om
att man ber om frid.

<i>2 Adelsm.</i> Det har jag aldrig hört någon soldat tycka
illa om.

<i>Luc.</i> Det tror jag också! Ty jag tror, att du aldrig har
varit med der man sagt: "Gud till ära, oss till gagn." 

<i>2 Adelsm.</i> Inte det? Ett dussin gånger åtminstone!

<i>1 Adelsm.</i> Hur var det? Var det på vers?

<i>2 Adelsm.</i> På alla vers-slag och på alla språk.

<i>1 Adelsm.</i> Och alla religioner också, kan jag tro.

<i>Luc.</i> Ja, hvarför icke? Guds ära är Guds ära till trots
för alla teologiska stridigheter, liksom du är en genompiskad
skälm, all ära till trots.

<i>1 Adelsm.</i> Godt; vi äro väl af samma ull, kan jag tro.

<i>Luc.</i> Medgifves; men du är något luggsliten.

<i>1 Adelsm.</i> Och du är som ett tre gånger öfverskuret
sammet, det skall jag säga dig. Jag ville mycket heldre
vara listen på lurfvigt engelskt vadmal, än ett sammet som
blifvit luggadt på gammalt franskt manér. Det var en
pik, det.

<i>Luc.</i> Då vet du bäst hvar det sticker; efter du nu
sjelf har bekänt hur det står till med dig, så vet jag hur
jag skall dricka på din sundhet; men ur samma kopp som
du dricker jag inte i all min dar. 

<i>1 Adelsm.</i> Jag har visst sjelf gjort mig för när; har
jag icke det?

<i>2 Adelsm.</i> Jo, det har du gjort, antingen du är bekajad
eller icke.

<i>Luc.</i> Se, der kommer madam Mildihjert! Jag har under
hennes tak fått mig krämpor, som kostat vackert på --

<i>2 Adelsm.</i> Hvad?

<i>1 Adelsm.</i> Gissa!

<i>2 Adelsm.</i> På pungen, kan jag tro. 

<i>1 Adelsm.</i> Ja, och mer till.

<i>Luc.</i> Franska kronan.

<i>1 Adelsm.</i> Du diktar alltid sjukdomar på mig; men du
går i villfarelsens mörker; jag är klar som en flöjt.

<i>Luc.</i> Ihålig som en flöjt vill du säga; dina benpipor
ä' ihåliga; ogudaktigheten har förtärt dig.

<i>(Madam <sc>Öfverända</sc> kommer)</i>.

<i>1 Adelsm.</i> Nå, hur står det till? I hvilkendera höften
värker det värst?

<i>Mad. Öfv.</i> Se så! Just nu blef en karl arresterad och
förd i häkte, som var mera värd än femtusen sådana som ni.

<i>1 Adelsm.</i> Hvem var det?

<i>Mad. Öfv.</i> Claudio, för tusan! Signor Claudio.

<i>1 Adelsm.</i> Claudio i fängelse? Omöjligt!

<i>Mad. Öfv.</i> Men jag vet, att det är möjligt, jag: jag såg
hur han blef arresterad, jag såg hur han blef transporterad;
och hvad mera är, inom tre dagar skall han mista knoppen.

<i>Luc.</i> Vårt skämt åsido; det der var inte bra; men vet
du det med säkerhet?

<i>Mad. Öfv.</i> Ja, Gud nå's; det är för det att han har
skaffat fröken Julia en liten.

<i>Luc.</i> Tro mig, det är icke omöjligt. Han lofvade mig
ett möte för två timmar sedan, och han brukade alltid
punktligt hålla ord.

<i>2 Adelsm.</i> Dessutom slår det bra nog in med det
samtal vi hade i det ämnet.

<i>1 Adelsm.</i> Men framför allt med kungörelsen.

<i>Luc.</i> Kom, låt oss höra hur det hänger ihop med den
saken. <i>(<sc>Lucio</sc> och adelsmännen gå).</i>

<i>Mad. Öfv.</i> Så mister jag alla mina kunder dels genom
krig, dels genom svältkur, dels genom galgen och dels genom
fattigdom. Hvad nu? Hvad nytt har du att säga?

<i>(<sc>Pompejus</sc> kommer).</i>

<i>Pomp.</i> Nu är han förd i häkte.

<i>Mad. Öfv.</i> Såå; hvad har han haft för sig?

<i>Pomp.</i> Ett qvinfolk.

<i>Mad. Öfv.</i> Jag menar, hvad har han gjort för ondt?

<i>Pomp.</i> Han har fiskat i andras fiskvatten.

<i>Mad. Öfv.</i> Hvad? Har en flicka barn med honom?

<i>Pomp.</i> Nej, men ett qvinfolk har fått en flicka med
honom. Har ni inte hört kungörelsen? Hvaba?

<i>Mad. Öfv.</i> Hvad för en kungörelse, karl?

<i>Pomp.</i> Alla lägenheter i Wiens förstäder ska' rifvas ner.

<i>Mad. Öfv.</i> Än de i staden då?

<i>Pomp.</i> De ska' stå qvar och fröa af sig: de hade också
strukit med, om icke en väl vis borgare hade lagt sig ut
för dem.

<i>Mad. Öfv.</i> Ska' då alla våra hus i gränderna bli
nedrifna?

<i>Pomp.</i> Till grunden, madam.

<i>Mad. Öfv.</i> Det är ju en riktig grundlags-förändring!
Hvad skall det då bli af mig!

<i>Pomp.</i> Var inte rädd, ni! Goda advokater sakna aldrig
klienter. Om ni också flyttar lägenheten, så behöfver ni
derför inte ändra rörelsen; jag skall alltid förbli er kypare.
Friskt mod! Man skall nog ha barmhertighet med er. Man
skall inte se så noga upp med er, ni, som har slitit ut edra
ögon i tjensten.

<i>Mad. Öfv.</i> Hvad är nu att göra, Thomas kypare? Låt
oss gå vår väg.

<i>Pomp.</i> Der kommer Signor Claudio, som fångvaktaren
för i häkte; fröken Julia är också med. <i>(De gå).</i>
</chapter>

<chapter name="Lika för lika. I, 3">
<h2>TREDJE SCENEN.</h2>

Sammastädes.

<i>(Fångvaktaren, <sc>Claudio</sc>, rättstjenare, <sc>Lucio</sc> och de två
adelsmännen uppträda; <sc>Julia</sc> föres öfver scenen).</i>

<poem><i>Claud.</i> Karl, hvarför visar du mig så för verlden?
 Jag skall ju gå i häkte, för mig dit.</poem>

<poem><i>Fångv.</i> Jag gör det ej af någon elakhet;
 Lord Angelo har sagt att så skall ske.</poem>

<poem><i>Claud.</i> Så låter öfverheten, denna halfgud,
 Oss gälda våra skulder efter vigt. --
 "Han sig förbarmar öfver hvem han vill,
 Förhärdar hvem han vill" -- så står i skriften.</poem>

<poem><i>Luc.</i> Men hör då, Claudio, hvarför detta tvång?</poem>

<poem><i>Claud.</i> För mycken frihet vållat det, min vän. 
 Af frosseriet aflas mycken fasta, 
 Och frihet, som begagnas utan måtta, 
 I tvång förbytes; menskohjertat trängtar, 
 Likt råttan som med snålhet slukar gift,
 Till törstig synd och spricker när det druckit.</poem>

<i>Luc.</i> Om jag kunde tala så visliga i häkte, så skulle
jag skicka efter några af mina kreditorer. Och likväl,
sanningen att säga, är frihetens dåraktighet mig kärare än
fångenskapens moralitet. Hvaruti har du förbrutit dig, Claudio?

<poem><i>Claud.</i> Uti en sak, som ej jag nämna kan, 
 Om ej jag vill på nytt förbryta mig.</poem>

<poem><i>Luc.</i> Hvad då? Ett mord?</poem>

<poem><i>Claud.</i>            <tab>Nej.</poem>

<poem><i>Luc.</i>              <tab><tab>Otukt?</poem>

<poem><i>Claud.</i>               <tab><tab><tab>Nämn det så.</poem>

<poem><i>Fångv.</i> Se så, min herre, gå nu vidare.</poem>

<poem><i>Claud.</i> Ett ord, min vän: -- ett ord, min Lucio. <i>(Tager honom afsides).</i></poem>

<poem><i>Luc.</i> Väl hundra, om de kunna hjelpa dig.
 Bestraffas otukt så?</poem>

<poem><i>Claud.</i> Så står det till med mig: -- förlofvad ärligt,
 Jag intog Julias säng; du känner henne;
 Hon helt och hållet är min hustru vorden,
 Det felas blott att göra saken kunnig,
 Som ordning kräfver; detta blef ej gjordt,
 Och det allenast för en hemgifts skull,
 Som ligger än i hennes fränders kistor.
 Vi dolde derför vårt förbund för slägten,
 I hopp om gunst med tiden. Men, tyvärr,
 Vår stulna fröjd blef alltför tydligt skrifven
 Med stora ord uppå min Julia.</poem>

<poem><i>Luc.</i> Hon är med barn?</poem>

<poem><i>Claud.</i>               <tab>Just <sp>det</sp>, olyckligtvis!
 Och han, som är i furstens stad och ställe --
 Det vare sig ett fel af nyhets glans,
 Det vare sig att han betraktar staten
 Liksom en häst, som han skall rida på,
 Och, knappt i sadeln kommen, ge ett sporrhugg
 Till prof på sin förmåga att regera:
 Det vare sig att våld hör platsen till,
 Ja, bor uti hans höghets eget hjerta,
 Jag vet det ej, -- men denna nya herrn
 Ger lif åt alla gamla brottmålslagar,
 Som, rostigt pansar lika, hängt på vägg
 I hela nitton år och aldrig burits.
 Af lust till rykte hetsar han mot mig
 De gamla sömniga, förglömda stadgar
 Ånyo upp: -- ja, blott af lust till rykte.</poem>

<i>Luc.</i> Ja, så är det verkeligen; och ditt hufvud sitter
så löst på dina skuldror, att en förälskad mjölkflicka kunde
sucka ner det. Skicka ett bud till hertigen och apellera
till honom.

<poem><i>Claud.</i> Det har jag gjort, men han ej står att finna.
 Jag ber dig, Lucio, gör mig denna tjenst:
 Min syster skall i dag i kloster gå
 Och der begynna på sin pröfvotid.
 Säg henne hvilken fara hotar mig,
 Besvärj å mina vägnar henne ifrigt
 Att mildra denna stränga domaren.
 Säg henne, att hon sjelf skall gå åstad;
 Mitt hopp på henne hvilar; hennes ungdom
 Ett stumt men väldigt tungomål besitter,
 Som kufvar män; hon lyckas också bra,
 Så snart hon slår sig på att resonera,
 Och öfvertalar lätt.</poem>

<i>Luc.</i> Gud gifve, hon det kunde! Såväl till tröst för
dem, som äro i lika belägenhet som du, och annars skulle
komma under sträng upptuktelse, som för att rädda ditt
lif; det skulle göra mig ondt, om du skulle förlora det så
der narraktigt för det att du spelat lite <i>mariage</i>. Jag går
till henne.

<poem><i>Claud.</i> Jag tackar dig, min bästa vän.</poem>

<i>Luc.</i> Inom två timmar, --

<poem><i>Claud.</i> Kom nu och låt oss gå, fångvaktare.</poem>

<tab><i>(De gå).</i>
</chapter>

<chapter name="Lika för lika. I, 4">
<h2>FJERDE SCENEN.</h2>

Ett kloster.

<i>(Hertigen och broder <sc>Thomas</sc> uppträda).</i>

<poem><i>Hert.</i> Nej, fromme fader; bort med sådan tanke!
 Tro ej, att kärleks svaga pil kan såra
 Ett stadigt mannabröst. Då jag dig bad
 Om hemlig tillflykt här, så var min afsigt</poem>
<poem>Mer allvarsam och sträng än hetsig ungdoms
 Fåfängliga begär.</poem>

<poem><i>Thom.</i>      <tab>Törs jag er fråga?</poem>

<poem><i>Hert.</i> Ni känner mer än någon ann', min far, 
 Hur jag har städse älskat ensligheten 
 Och ringa aktat dessa stora sällskap, 
 Der ungdom, flärd och dårlig högfärd rusta. 
 Jag öfverlemnat har åt Angelo, 
 En man af goda seder, tukt och ära, 
 Min oinskränkta makt i Wien här,
 Och han förmodar att jag rest till Pohlen,
 Ty jag har sådant rykte spridt bland folket;
 Man tror det ock: nå väl, min fromme fader,
 Ni frågar säkert hvi jag detta gjort?</poem>

<poem><i>Thom.</i> Det gör jag gerna, nådig herre.</poem>

<poem><i>Hert.</i> Vi hafva skarpa bud och stränga lagar, --
 Kapson och betsel åt ett styfmunt slägte, --
 Men vi dem låtit slumra fjorton år
 Liksom i kulan ett föråldradt lejon,
 Som ej går ut på rof. Likt svaga fäder,
 Som bundit hotande sitt björkris hop,
 Och endast visat det för sina barn
 Till skräck, men ej till bruk; snart riset blir
 Begabbadt mer än fruktadt; så vår lag,
 Som glömt att straffa, och sig sjelf har glömt,
 Och fräckhet drager domaren vid näsan;
 Sin amma barnet slår, och allt <i>decorum</i>
 Går platt förloradt.</poem>

<poem><i>Thom.</i>         <tab>Men ers höghet sjelf
 Har kunnat släppa lös den bundna lagen,
 Och så ni hade verkat större skräck
 Än nu lord Angelo.</poem>

<poem><i>Hert.</i>       <tab>För mycken, kanske.
 Mitt fel det var att folket sjelfsvåld fått,
 Det vore våld att näpsa dem för synder,
 Som sjelf jag vållat; ty man vållar ondt,
 När onda bragder få passera fritt,</poem>

<poem>Men straffet icke. Derför, fromme fader,
 Har detta värf jag gifvit Angelo,
 Som, skyddad af mitt namn, kan hugga till,
 I det jag sjelf mig håller undan striden
 Och slipper tadel. För att se hans framfärd
 Vill jag, som vore jag en ordensbroder,
 Besöka prins och folk; jag ber dig derför,
 Tag hit en klosterdrägt och lär mig sättet
 Hur jag må skicka mig i yttre måtto
 Som riktig munk. Fler skäl till denna handling
 Skall jag vid bättre lägenhet er gifva.
 Nu detta blott: -- lord Angelo är sträng
 Och aktsam om sitt rykte, tillstår knappt
 Att blod han har, och att han mer är lysten
 På bröd än sten. Nu skall det spörjas snart
 Om makten ändrar hug och sinnesart. <i>(De gå).</i></poem>
</chapter>

<chapter name="Lika för lika. I, 5">
<h2>FEMTE SCENEN.</h2>

Ett nunnekloster.

<i>(<sc>Isabella</sc> och <sc>Francisca</sc> uppträda).</i>

<poem><i>Isab.</i> Och har ni nunnor ingen frihet mer?</poem>

<poem><i>Franc.</i> Är denna ej tillräcklig?</poem>

<poem><i>Isab.</i> Jo visst. Jag önskar icke heller mer;
 Tvertom: det borde vara strängare 
 För detta systerskap, sanct Claras nunnor.</poem>

<poem><i>Luc.</i> <i>(Utanför).</i> Frid vare denna ort!</poem>

<poem><i>Isab.</i>                                 <tab>Hvem ropar der?</poem>

<poem><i>Franc.</i> Det är en karlröst. Söta Isabella,
 Läs opp för honom, fråga hvad han vill. 
 Du kan, jag kan ej; du har än ej svurit; 
 Är eden gjord, får du med män ej tala, 
 Om icke abbedissan är tillstädes, 
 Och när du talar skall du slöja ha, 
 Afslöjad får du icke tala alls.
 Han ropar än en gång; jag ber dig, svara. <i>(<sc>Francisca</sc> går).</i></poem>

<poem><i>Isab.</i> Lycksalighet och frid åt er! -- Hvem är ni?</poem>

<i>(<sc>Lucio</sc> uppträder).</i>

<poem><i>Luc.</i> Hell, jungfru! Att ni är det, derom vittna
 Kindrosorna. Kan ni den tjenst mig göra 
 Att föra mig till sköna Isabella, 
 Som är novis i detta nunnekloster 
 Och syster till den stackars Claudio?</poem>

<poem><i>Isab.</i> Hvi stackars Claudio? Det frågar jag
 Så mycket mer, som jag får säga er
 Att sjelf jag är hans syster Isabella.</poem>

<poem><i>Luc.</i> Er bror er helsar vänligt, hulda sköna:
 Dock, kort och godt, -- i fängelse han sitter.</poem>

<poem><i>Isab.</i> Ve mig! För hvad? --</poem>

<poem><i>Luc.</i> För det, som — vore jag hans domare --
 Han skulle tackas för, men icke straffas:
 Han har sin lilla vän en liten skaffat.</poem>

<poem><i>Isab.</i> Drif icke gäck med mig!</poem>

<poem><i>Luc.</i>                    <tab>Jag talar sanning.
 Jag ville ej, -- fastän det är min arfsynd 
 Att spela gök med flickor och dem gäcka 
 Med falska ord, -- med alla skämta så. 
 Ni är mig öfverjordisk och förklarad
 Och salig genom er försakelse; 
 Med er man endast sanning tala bör 
 Som med ett helgon.</poem>

<poem><i>Isab.</i> Ni hädar helgonen med sådant skämt.</poem>

<poem><i>Luc.</i> Visst icke. -- Kort och godt, så står det till: 
 Er broder och hans sköna smekt hvarann; 
 Som maten fyller, och som blomstertiden, 
 När såning skett, den torra fåran bringar 
 Till fruktsamhet, så är hon nu välsignad 
 Igenom åkermannens trägna flit.</poem>

<poem><i>Isab.</i> Välsignad, hvem? -- Min fränka Julia?</poem>

<poem><i>Luc.</i> Är hon er fränka?</poem>

<poem><i>Isab.</i> Igenom val; som flickor byta namn 
 Med barnslig vänlighet.</poem>

<poem><i>Luc.</i>              <tab>Ja, Julia.</poem>

<poem><i>Isab.</i> Han äkte henne då!</poem>

<poem><i>Luc.</i>                     <tab>Se, det är knuten. --
 Högst sällsamt hertigen har rest sin väg 
 Och gäckat mången ädling, mig bland andra, 
 Med hopp om en befordran; men vi höra, 
 Af dem som känna statens hemligheter, 
 Att prinsens ord är vida vägnar skildt
 Ifrån hans rätta afsigt. I hans ställe, 
 Och med hans hela myndighet försedd, 
 Regerar Angelo, en man hvars blod 
 Snövatten är, en man som aldrig känner
 De ljufva retelser som egga sinnet, 
 Men trubbar af naturens häftighet 
 Med själens arbet, studier och fasta. 
 Nu -- för att skrämma njutningar och sjelfsvåld, 
 Som länge svärmat kring den bistra lagen
 Som möss kring lejon -- drar han fram en stadga, 
 Hvars tunga mening gör er broders lif 
 Förverkadt, sätter honom i arrest 
 Och följer noga lagens stränga bud
 Till skräck för andra. Allt vårt hopp är ute, 
 Om ej er vackra bön kan vinna nåd 
 Hos Angelo. Och det är hufvudsumman 
 Af ärendet ifrån er bror till er.</poem>

<poem><i>Isab.</i> Säg, vill han ha hans lif?</poem>

<poem><i>Luc.</i>                       <tab>Han redan fällt
 Dödsdomen, och fångvaktarn uppdrag fått, 
 Som jag har hört, att sätta den i verket.</poem>

<poem><i>Isab.</i> Jag stackare, hvad mäktar jag väl göra!</poem>

<poem><i>Luc.</i> Försök den makt ni har.</poem>

<poem><i>Isab.</i>                   <tab>Min makt! O ve!
 Jag tviflar --</poem>

<poem><i>Luc.</i>    <tab>En förrädare är tviflet;
 Det undanstjäl ett godt, som kunnat vinnas, 
 Så framt vi icke skytt försöket; -- gå, 
 Säg Angelo, att männer ge som gudar 
 Då flickor be; knäböja de och gråta,</poem>
<poem>Så vinna de sin önskan lika lätt
 Som om den re'n på förhand vore deras.</poem>

<poem><i>Isab.</i> Jag vill försöka hvad jag kan.</poem>

<poem><i>Luc.</i>                           <tab>Men fort.</poem>

<poem><i>Isab.</i> Jag går på stund; jag dröjer icke längre
 Än jag kan underrätta abbedissan 
 Om ärendet. Jag ödmjukt tackar er. 
 Min helsning till min broder; innan qvällen 
 Han skall med visshet veta om jag lyckats.</poem>

<poem><i>Luc.</i> Då tar jag afsked nu.</poem>

<poem><i>Isab.</i>                <tab>Farväl, min herre! --</poem>

<tab><i>(De gå).</i>
</chapter>

<chapter name="Lika för lika. II, 1">
<h1>ANDRA AKTEN. FÖRSTA SCENEN.</h1>

En sal i Angelos hus.

<i>(<sc>Angelo</sc>, <sc>Escalus</sc>, en domare, fångvaktare, rättstjenare
och svit).</i>

<poem><i>Ang.</i> Ej lagen får en fogelskrämma blifva, 
 Den vi satt upp till skräck för vilda hökar 
 Orörlig tills, af vanan dristiga, 
 De slå sig ned på den och sky den ej.</poem>

<poem><i>Esc.</i> Ja visst, men låt oss likväl vara skarpa
 Och heldre skära bort en liten smula 
 Än krossa folk till döds. Den unga mannen, 
 Som jag vill frälsa, har en ädel far. 
 Betänk, min nådig herre, -- ni som är 
 Så ytterst sträng i dygd, som mig det synes, --
 Om, vid ett uppror utaf edra sinnen, 
 Begären läglig tid och rådrum haft, 
 Och blodets starka vallning hade kunnat 
 Det målet uppnå, som ni sträfvat efter,
 Ni sjelf ej hade felat någon gång 
 I denna punkt, som nu han dömes för, 
 Och dragit lagens tuktan öfver er.</poem>

<poem><i>Ang.</i> Att frestas och att falla, Escalus,</poem>
<poem>Är icke samma sak. Jag nekar ej,
 Att i en nämnd, som dömer folk till döden,
 Kan vara en, ja två, ibland de tolf,
 Som stulit mer än den som de ransaka.
 Hvad som för lagen blifvit uppenbart,
 Det straffar lagen; lagen vet ej af
 Att tjufven dömer tjuf. Det är ju klart,
 Att vi från marken taga upp en perla,
 För det vi se den; hvad vi icke se,
 Det trampa vi helt obekymradt på.
 Ni får ej derför dennes fel förringa,
 För det jag kunnat fela; säg mig heldre
 Om jag, som dömer, samma fel begår,
 Att jag må dömas af min egen dom
 Och ingen skoning röna. Han skall dö.</poem>

<poem><i>Esc.</i> Som det er vishet täckes; ske alltså.</poem>

<poem><i>Ang.</i> Hvar är fångvaktaren?</poem>

<poem><i>Fångv.</i>               <tab>Här, nådig herre.</poem>

<poem><i>Ang.</i> Se till att Claudio afrättad blir
 I morgon klockan nio; skaffa honom 
 En biktfar till sin dödsberedelse, 
 Ty detta är hans vallfarts sista gräns.</poem>

<i>(Fångvaktaren går).</i>

<poem><i>Esc.</i> Nå, Gud förlåte honom och oss alla! 
 Synd höjer <sp>en</sp>; för dygder andra falla; 
 Den ena, pinbänk värd, går undan hel, 
 Den andra dömes för ett enda fel.</poem>

<i>(<sc>Armbåge</sc>, <sc>Frogg</sc>, <sc>Pompejus</sc> och rättstjenare uppträda).</i>

<i>Armb.</i> Se så, för bort dem. Om <sp>de</sp> äro rättskaffens
medlemmar i ett samhälle, som icke hafva annat bestyr än
att vara ostyriga på gemena ställen, så vet jag icke hvad
juridik är. För bort dem!

<i>Ang.</i> Hvad står på, min vän? Hvad heter ni? Hvad är
frågan om?

<i>Armb.</i> Med ers nåds tillåtelse, jag är den stackars
hertigens konstapel, och mitt namn är Armbåge; jag är en
smula jurist, herre, och bringar här fram inför ers
högädelhet två notoriska <i>benefactores</i>.

<i>Ang. Benefactores?</i> Hvad är det för sorts <i>benefactores?</i>
Ni menar säkert <i>malefactores?</i>

<i>Armb.</i> Med ers nåds tillåtelse, jag vet inte riktigt hvad
det är för folk; men kompletta kanaljer är det, det är jag
säker på, och utan den ringaste profanation som tillkommer
en sann christen.

<i>Esc.</i> Det var bra sagdt; det var mig en klok konstapel.

<i>Ang.</i> Vidare: hvad är det för slags folk? Armbåge
heter du? Hvarföre svarar du inte, Armbåge?

<i>Pomp.</i> Han kan inte, herre; han har hål på armbågen.

<i>Ang.</i> Hvem är ni, min vän?

<i>Armb.</i> <sp>Han</sp> der, min herre? En kyp- och kopplare,
herre, en karl som tjenar hos en otäck madam, hvars hus,
som man säger, blef nedrifvet i gränderna; och nu är
hennes procession att hålla badstuga, och det lär också vara
ett mycket gement hus.

<i>Esc.</i> Hur vet ni det?

<i>Armb.</i> Min hustru är, som jag detesterar inför Gud och
ers nåd --

<i>Esc.</i> Hvad? din hustru?

<i>Armb.</i> Ja, herre; som Gud vare lof är en ärlig qvinna, --

<i>Esc.</i> Och derför detesterar du henne?

<i>Armb.</i> Jag säger, att jag sjelf, så väl som hon,
detesterar oss på att, om det der huset inte är en kopplerskas,
så är det synd om henne, ty det är ett hus som inte är bra.

<i>Esc.</i> Hur vet du det, konstapel?

<i>Armb.</i> Af min hustru, för knäfveln; ty om hon hade
varit en qvinna, som varit fallen för kardinaliska lustar, så
kunde hon ha råkat att bli stämd för koppleri och
skörlefnad och allt annat otäcktyg der.

<i>Esc.</i> På sätt som den der madamen ställt till?

<i>Armb.</i> Ja, herre, madam Öfverända; så heter hon och
hennes sätt. Men hon spottade honom i synen, så att han
fick så mycket han behöfde.

<i>Pomp.</i> Med ers nåds tillåtelse, det är inte sant.

<i>Armb.</i> Bevisa det inför de här lymlarna, du hedervärda man, bevisa det!

<i>Esc.</i> Hör ni hur han förtalar sig?

<i>Pomp.</i> Hon kom in och var i hög grossör och var
lysten -- respekt till sägandes, ers nåd, -- på stufvade
sviskon. Nu hade vi bara två i huset, nådig herre, och de
låg ackurat i den muvemangen på en tre eller fyra skillings
tallrik; ers nåd har säkert sett sådana tallrikar; det är
inga chinesiska tallrikar, men ändå rätt bra tallrikar.

<i>Esc.</i> Vidare, vidare; det ligger ingen vigt på tallriken.

<i>Pomp.</i> Nej sannerligen, herre, inte så mycket som ett
knappnålshufvud, det har ni alldeles rätt i. Men nu
kommer det uddhvassa i saken: som sagdt är, madam
Armbåge var, som sagdt är, välsignad och det dugtigt, och
lysten, som sagt är, på sviskon; och då det, som sagdt är,
bara fans två på tallriken, -- ty herr Frogg, just den här
herrn, hade ätit opp de andra, och, som sagdt är, betalat
dem riktigt hederligt, -- ty, som ni vet, herr Frogg, jag
kunde inte ge er tillbaks tre skilling.

<i>Frogg.</i> Det kunde ni verkeligen inte.

<i>Pomp.</i> Ser ni bara! Ni höll just då på, om ni drar
er till minnes, att knäcka stenarna i besagda sviskon.

<i>Frogg.</i> Ja, det gjorde jag minsann!

<i>Pomp.</i> Ja, ser ni bara! Jag sad' just då, om ni drar
er till minnes, att den och den och den och den inte
kunde kureras för -- ni förstår mig väl -- om de inte
höll god diet, sad' jag.

<i>Frogg.</i> Det är alldeles riktigt.

<i>Pomp.</i> Ja, ser ni det?

<i>Esc.</i> Se så, ni är en tråkig narr; till saken! Hvad
gjorde de då åt Armbåges hustru, som han nu har skäl
att klaga öfver? Låt oss gå på med det.

<i>Pomp.</i> Nej, ers nåd, det går inte för sig än.

<i>Esc.</i> Det är heller inte min mening.

<i>Pomp.</i> Men vi skall nog gå på med det sedan, ers
nåd. Se nu bara på den der herr Frogg, nådig herre;
han har sina åtti pund om året, och hans far dog på
allhelgona-dag. -- Var det inte på allhelgona-dag, herr
Frogg?

<i>Frogg.</i> Allhelgona-afton.

<i>Pomp.</i> Nå, ser ni bara? Jag hoppas man är en smula
sannfärdig! Han satt just och sträckte sig i en ländstol,
nådig herre; -- det var i "förgylta drufvan," der ni så gerna
sitter; är det inte så?

<i>Frogg.</i> Jo, så är det; ty det är en rymlig kammare,
och der är skönt om vintern.

<i>Pomp.</i> Ser ni bara? -- Jag hoppas man är en smula
sannfärdig!

<poem><i>Ang.</i> En vinternatt i Ryssland räcker ej 
 Till detta målets hörande. Jag går 
 Och låter er ransaka dem; jag hoppas, 
 Att ni får skäl att piska opp dem alla.</poem>

<i>Esc.</i> Det tror jag ock; jag önskar er god morgon.
<i>(<sc>Angelo</sc> går).</i>
Nå vidare, min vän; hvad gjorde man åt Armbåges
hustru? Än en gång!

<i>Pomp.</i> En gång, nådig herre! Man har inte gjort henne
någonting <sp>en</sp> gång.

<i>Armb.</i> Jag ber er, nådig herre, fråga honom hvad den
här herrn gjorde åt min hustru.

<i>Pomp.</i> Var så god och fråga mig, nådig herre.

<i>Esc.</i> Nå, hvad har den här herrn gjort henne?

<i>Pomp.</i> Var så god, nådig herre, och se på den här
herrns fysionomi. Kära herr Frogg, se på hans nåd; det
är för ett godt ändamål. Ger ers nåd akt på hans
fysionomi?

<i>Esc.</i> Ja, min vän.

<i>Pomp.</i> Ge mycket noga akt, det ber jag er.

<i>Esc.</i> Det gör jag ju.

<i>Pomp.</i> Ser ers nåd något gement i hans fysionomi?

<i>Esc.</i> Åh nej.

<i>Pomp.</i> Jag kan lägga finger på bok och supponera
att hans fysionomi är det sämsta på hela karlen. Nå väl;
om fysionomien är det sämsta på honom, hur kunde herr
Frogg ha burit sig gement åt emot konstapelns hustru?
Det skulle jag vilja veta af hans nåd.

<i>Esc.</i> Han har rätt; konstapel, hvad svarar ni på det?

<i>Armb.</i> För det första, med er tillåtelse, är huset ett
respektabelt hus; för det andra är han en respektabel
karl, och hans matmor är ett respektabelt qvinfolk.

<i>Pomp.</i> Vid denna hand, herre, <sp>hans</sp> hustru är en
mycket respektablare person än någon af oss allesamman.

<i>Armb.</i> Lymmel, du ljuger, du ljuger, din satans
lymmel! Den tid är ännu icke kommen då hon bar sig
respektabelt åt med man, hustru och barn.

<i>Pomp.</i> Nådig herre, han hade redan respekterat henne,
innan han blef gift med henne.

<i>Esc.</i> Hvem är här den klokare, rättfärdigheten eller
orättfärdigheten? -- Är det sant?

<i>Armb.</i> Ack, din lymmel! Ack, din kanalje! Ack, din
gudlösa Hannibal! <sp>Jag</sp> skulle ha respekterat henne, innan
jag blef gift med henne! Om jag nånsin har respekterat
henne, eller hon mig, så må ers nåd inte tro att jag är
den stackars hertigens rättstjenare. Bevisa det, du gudlösa
Hannibal, annars stämmer jag dig för hugg och slag.

<i>Esc.</i> Om han nu gaf er ett slag på örat, så kunde
ni dessutom stämma honom för oqvädinsord.

<i>Armb.</i> Ack, jag tackar ers nåd för den upplysningen!
Hvad behagar ers nåd att jag skall göra med den gudlösa
lymmeln?

<i>Esc.</i> Hör du, konstapel, jag tycker att efter han har
åtskilliga förbrytelser i sig, som du gerna skulle vilja
upptäcka, om du kunde, så borde du låta saken dervid bero
tills du får veta hvari de bestå.

<i>Armb.</i> Ack, jag tackar ers nåd för den saken! Nu
ser du hvad som väntar dig, du din gudlösa lymmel; du
skall bero, din lymmel, du skall bero! --

<i>Esc.</i> <i>(Till <sc>Frogg</sc>).</i> Hvar är ni född, min vän?

<i>Frogg.</i> Här i Wien, nådig herre.

<i>Esc.</i> Har ni åttio pund om året?

<i>Frogg.</i> Ja, med ers nåds tillåtelse.

<i>Esc.</i> Såå. -- Hvad är ditt näringsfång, min vän?

<i>Pomp.</i> Jag är kypare; en fattig enkas kypare.

<i>Esc.</i> Hvad heter din matmor?

<i>Pomp.</i> Madam Öfverända.

<i>Esc.</i> Har hon haft mer än en man?

<i>Pomp.</i> Nio, herre; Öfverända var den sista.

<i>Esc.</i> Nio! -- Kom fram till mig, herr Frogg. Herr
Frogg, jag tycker inte om att ni umgås med sådana der
öltappare; de bara tappa af er, herr Frogg, och ni
skaffar dem i galgen. Gå er väg och låt mig inte mer höra
af er.

<i>Frogg.</i> Jag tackar ers nåd. Jag, för min del, kommer
aldrig in i något krogrum, utan att jag blir aftappad.

<i>Esc.</i> Nu nog om den saken, herr Frogg. Farväl! --
<i>(<sc>Frogg</sc> går).</i>
Kom nu fram, herr kypare; hvad heter ni, herr kypare?

<i>Pomp.</i> Pompejus.

<i>Esc.</i> Hvad mer?

<i>Pomp.</i> Gump.

<i>Esc.</i> Ja, er gump ar verkeligen försvarlig; i lekamlig
måtto har ni all rätt att kallas Pompejus den store.
Pompejus, ni är en sorts kopplare, Pompejus, fastän ni kryper
bakom er kypare-syssla. Är ni icke det? Fram med
sanningen, det är ert bästa råd.

<i>Pomp.</i> Uppriktigt sagdt, herre, jag är en fattig karl,
som också vill lefva.

<i>Esc.</i> Men hvarutaf vill du lefva, Pompejus? Af
koppleri? Hvad tycker du om den födkroken, Pompejus? Är det
en laglig födkrok?

<i>Pomp.</i> Om lagen tillåter det, nådig herre.

<i>Esc.</i> Men lagen tillåter det icke, Pompejus, och det
skall icke heller bli tillåtet i Wien.

<i>Pomp.</i> Tänker ers nåd kapunera alla unga karlar i
staden?

<i>Esc.</i> Nej, Pompejus.

<i>Pomp.</i> Då lär sannerligen, efter min enfaldiga
mening, den gamla trallen ha sin gång. Om ers nåd bara
vill hålla reda på alla slinkor och lymlar, så behöfver ni
inte vara rädd för kopplare.

<i>Esc.</i> Det är redan hyggliga anstalter i ordning, det
skall jag säga dig: stupstock och galge, intet vidare.

<i>Pomp.</i> Om ni bara i tio års tid hänger och
halshugger alla dem som äro felaktiga i den punkten, så får ni
se er om hvar ni skall få flere hufvun gjorda. Om denna
lagen består i tio år här i Wien, så hyr jag mig det
vackraste hus i staden för tre skilling våningen. Om ni
upplefver den tid då sådant sker, så kan ni säga att
Pompejus har sagt er det.

<i>Esc.</i> Tack skall du ha, hederliga Pompejus. Och till
lön för din spådom, hör du, råder jag dig som följer:
låt mig icke en gång till beträda dig med någon sorts
förbrytelse, hurudan den vara må, ej heller med att bo
qvar der du nu bor; ty om jag det gör, Pompejus, så
slår jag dig tillbaka till ditt läger och blir en gräselig
Cæsar för dig; rent ut sagdt, Pompejus, du kommer att
smaka piskan. Farväl nu för den här gången, Pompejus.

<i>Pomp.</i> Jag tackar ers herrlighet för det goda rådet;
jag skall följa det, allt efter som kött och blod och
omständigheter framdeles närmare bestämma.

<poem><sp>Jag</sp> piskas? Piska är för åkarkampar,
 En man af heder lugnt sin bana trampar. <i>(Går).</i></poem>

<i>Esc.</i> Kom nu fram, herr Armbåge, kom fram, herr
konstapel. Hur länge har ni förestått den här
konstapel-sysslan?

<i>Armb.</i> Sju och ett halft år, nådig herre.

<i>Esc.</i> Jag kunde nog tro, att ni hållit på dermed en
tid bortåt. Hela sju år, säger ni?

<i>Armb.</i> Och ett halft.

<i>Esc.</i> Ack, då har det kostat er mycket besvär! Det
är orätt att ta er så ofta i anspråk. Fins det inte folk i
ert distrikt som kunde duga till den sysslan?

<i>Armb.</i> Nej, Gud nås, herre; det är inte många som
ha hufvud för den saken; så snart de blifvit valda, ä' de
glada att få välja mig i sitt ställe: jag åtager mig det för
litet pengar och sköter hela tutten.

<i>Esc.</i> Hör, skaffa mig en förteckning på sex eller sju
de dugligaste i er socken.

<i>Armb.</i> Hem till er, nådig herre?

<i>Esc.</i> Ja, hem till mig. Farväl! -- Hvad kan klockan
vara?

<i>(<sc>Armbåge</sc> går).</i>

<poem><i>Dom.</i> Elfva, nådig herre.</poem>

<poem><i>Esc.</i> Då bjuder jag er till middag hemma hos mig.</poem>

<poem><i>Dom.</i> Jag tackar ödmjukast.</poem>

<poem><i>Esc.</i> Det gör mig ondt att Claudio skall dö, 
 Men ingen räddning fins.</poem>

<poem><i>Dom.</i> Lord Angelo är sträng.</poem>

<poem><i>Esc.</i>                  <tab>Det är nödvändigt;
 Ej nåd är nåd, om ofta man den ger; 
 Benådning ammar städse synder fler. 
 Och dock, du stackars Claudio! — Ingen hjelp. 
 Kom, herre. <tab><i>(De gå).</i></poem>
</chapter>

<chapter name="Lika för lika. II, 2">
<h2>ANDRA SCENEN.</h2>

Ett annat rum i <sc>Angelos</sc> hus. 

<i>(Fångvaktaren och en betjent uppträda).</i>

<poem><i>Bet.</i> Han håller på med ett förhör, han kommer straxt. 
 Jag skall anmäla er.</poem>

<poem><i>Fångv.</i> Gör det. <i>(Betjenten går).</i> Jag måste höra hans beslut;
 Kanhända låter han sig mildra. Ack,
 Han har ju syndat liksom i en dröm. 
 Hvart stånd, hvar ålder detta felet har, 
 Och han skall dö derför!</poem>

<i>(<sc>Angelo</sc> uppträder).</i>

<poem><i>Ang.</i>    <tab>Hvad vill ni mig?</poem>

<poem><i>Fångv.</i> Befaller ni, att han skall dö i morgon?</poem>

<poem><i>Ang.</i> Jag har ju sagt dig det; du har ju order;
 Hvi fråga mer?</poem>

<poem><i>Fångv.</i>   <tab>Jag vill ej mig förhasta;
 Förlåt mig, herre, förr än nu jag sett, 
 Att domare, när domen blifvit verkställd, 
 Ha ångrat sig.</poem>

<poem><i>Ang.</i>     <tab>Låt mig få sköta <sp>det!</sp>
 Gör du din syssla eller lemna den, 
 Du är ej oumbärlig.</poem>

<poem><i>Fångv.</i>       <tab>Ack, förlåt mig!
 Hvad skall man göra med den sjuka Julia, 
 Ty hennes stund är när.</poem>

<poem><i>Ang.</i>       <tab>Låt flytta henne
 Till mer beqvämligt rum, och det på stund.</poem>

<i>(Betjenten kommer tillbaka).</i>

<poem><i>Bet.</i> Här är en syster till den dömda mannen;
 Hon tala vill med er.</poem>

<poem><i>Ang.</i>     <tab>Har han en syster?</poem>

<poem><i>Fångv.</i> Ja, nådig herre; hon är mycket dygdig
 Och är väl snart, om icke redan, medlem 
 Af andligt systerskap.</poem>

<poem><i>Ang.</i>     <tab>Låt henne komma;
 <i>(Betjenten går).</i>
 Låt genast föra bort den fallna qvinnan; 
 Gif henne tarflig kost, ej öfverflöd. 
 Jag färdar ut befallningen.</poem>

<i>(<sc>Lucio</sc> och <sc>Isabella</sc> uppträda).</i>

<poem><i>Fångv.</i>         <tab>Farväl! <i>(Vill gå).</i></poem>

<poem><i>Ang.</i> Dröj qvar. -- <i>(Till <sc>Isabella</sc>).</i> Ni är välkommen; säg, hvad vill ni?</poem>

<poem><i>Isab.</i> Jag kommer som en qvalfull bedjerska,
 Blott ni vill höra mig.</poem>

<poem><i>Ang.</i>       <tab>Välan! Er bön?</poem>

<poem><i>Isab.</i> En last det fins, som framför allt jag afskyr
 Och önskar straff uppå af hjertans grund.</poem>
<poem>Jag vill för den ej bedja, måste dock; 
 Jag får för den ej bedja, tvingas dock 
 Af krig emellan <sp>vill</sp> och <sp>icke</sp> vill.</poem>

<poem><i>Ang.</i> Nå väl, till saken!</poem>

<poem><i>Isab.</i> Jag har en bror, som är till döden dömd; 
 O, döda blott hans synd, men icke honom!</poem>

<poem><i>Fångv.</i> Förläne Gud dig kraft att röra hjertan!</poem>

<poem><i>Ang.</i> Fördöma brott, men ej förbrytaren!
 Fördömdt är hvarje brott förr'n det är gjordt. 
 Mitt kall förfölle till en nullitet, 
 Om brott jag straffade, som lagen kräfver, 
 Och släppte lös förbrytarn.</poem>

<poem><i>Isab.</i>           <tab>Rätt, men strängt!
 Jag <sp>hade</sp> då en bror. -- Gud skydde er! <i>(Vill gå).</i></poem>

<poem><i>Luc.</i> <i>(Till <sc>Isabella</sc>).</i> Släpp honom ej. Ännu en gång, och bed!
 Böj knä för honom, häng er vid hans mantel. 
 Ni är för kall; begärde ni en knappnål, 
 Ni kunde icke bedja tamare. 
 Ännu en gång!</poem>

<poem><i>Isab.</i>   <tab>Skall han nödvändigt dö?</poem>

<poem><i>Ang.</i> Det fins ej hjelp, mitt barn.</poem>

<poem><i>Isab.</i>                             <tab>Åh jo; jag tror,
 Att hvarken himlen eller menskor harmas 
 Åt er benådning, om ni skonar honom.</poem>

<poem><i>Ang.</i> Jag vill ej det.</poem>

<poem><i>Isab.</i>           <tab>Ni kan väl, om ni vill?</poem>

<poem><i>Ang.</i> Hvad jag ej vill, det kan jag icke göra.</poem>

<poem><i>Isab.</i> Ni kunde säkert utan brott mot verlden,
 Om blott för honom så ni ömmade 
 Som jag?</poem>

<poem><i>Ang.</i> <tab>Han re'n är dömd: det är för sent.</poem>

<poem><i>Luc.</i> <i>(Till <sc>Isabella</sc>).</i> Ni är för kall!</poem>

<poem><i>Isab.</i> För sent? O nej! Om jag ett ord har sagt,
 Jag kan det återtaga. Lita på 
 Att ingen ståt som hör de store till, 
 En kunglig krona eller domarmantel,</poem>
<poem>En marskalksstaf, ett riksståthållarsvärd
 Kan ge dem hälften af den ljufva glans, 
 Som nåden gifver. Vore han som ni, 
 Och ni som han, ni kunde också fela,
 Men han ej vore lika sträng som ni.</poem>

<poem><i>Ang.</i> Jag ber er, gå.</poem>

<poem><i>Isab.</i> O himmel, hade jag den makt som ni, 
 Och ni var Isabella! -- Gick det så? 
 Nej! Hvad det är att vara domare 
 Jag sade er och hvad att vara fånge.</poem>

<poem><i>Luc.</i> <i>(Sakta).</i> Gå på så der; det der är rätta sättet.</poem>

<poem><i>Ang.</i> Er broder redan är ett lagens rof, 
 Ni slösar endast edra ord.</poem>

<poem><i>Isab.</i>         <tab>O ve!
 Ack, alla själar voro så en gång, 
 Men han, som hade straffet i sin makt, 
 Oss frälsning gaf. Hur ginge det med er, 
 Om han, den högsta domarn, så er dömde
 Som ni förtjenat sjelf. O, tank på det, 
 Och nåden skall från edra läppar sväfva, 
 Ett nyfödt barn!</poem>

<poem><i>Ang.</i>      <tab>Var lugn, min vackra flicka,
 Ty lagen, icke jag, din bror bestraffar. 
 Om han min broder vore eller son, 
 Det ginge så; han skall i morgon dö.</poem>

<poem><i>Isab.</i> I morgon? Ack, för hastigt! Skona honom,
 Han är ej än beredd! Ej djuren ens 
 För bittid' slagtas; skall man tjena himlen 
 Med mindre aktning än vi sörja för 
 Vårt grofva jag? Betänk er, nådig herre;
 Hvem har för detta brott än lidit döden? 
 Och dock ha många gjort det!</poem>

<poem><i>Luc.</i>            <tab><i>(Sakta).</i> Hon har rätt.</poem>

<poem><i>Ang.</i> Ej lagen varit död, fastän den sofvit.
 Ej många hade vågat synda så, 
 Om blott den förste som mot lagen bröt 
 För brottet straffats. Nu den vaken blifvit,</poem>
<poem>Ransakar allt och ser som en profet
 I spegeln hvilka synder i en framtid --
 Nu eller nyss af flathet aflade
 Och färdiga att kläckas ut och lefva --
 Ej böra vidare sin framgång ha,
 Men dö vid födseln.</poem>

<poem><tab>    <i>Isab.</i> Var barmhertig dock!</poem>

<poem><i>Ang.</i> Det är jag aldramest då jag är rättvis.
 Då gör jag nåd åt dem jag icke känner, 
 Dem lössläppt ondska annars skulle kränka, 
 Och rätt mot den som, pliktande för brottet, 
 Ej lefver att förnya det. Se så,
 Er bror skall dö i morgon. Lugna er.</poem>

<poem><i>Isab.</i> Ni är den förste då som dömer så,
 Och han det första offret. O, hur herrligt 
 Att hafva jettestyrka, men hur grymt 
 Att bruka den som jette!</poem>

<poem><tab><i>Luc.</i> <i>(Sakta).</i> Bra, minsann!</poem>

<poem><i>Isab.</i> Om makten kunde dundra
 Som Jofur sjelf, ej Jofur njöte ro, 
 Ty hvarje liten usel fogde störde 
 Hans himmel med sitt thordön; -- idel thordön! --
 O nåderika himmel!
 Du splittrar heldre med din svafvelvigg
 Den knutiga och sega ekens stam
 Än liten myrt; men menskan, stolta menskan, --
 Iklädd en kort och liten värdighet,
 Och glömsk utaf, hvad minst hon borde glömma,
 Sitt väsen skört som glas, -- lik ilsken apa 
 Så tokigt gycklar inför höga himlen, 
 Att englar gråta; hade de vårt lynne, 
 De skrattade sig alla dödliga.</poem>

<poem><i>Luc.</i> <i>(Sakta).</i> Gå på, gå på, min flicka; han ger med sig;
 Jag ser det går.</poem>

<poem><tab>    <i>Fångv.</i>Gud gifve henne seger!</poem>

<poem><i>Isab.</i> Mät ej din nästa efter eget mått.</poem>
<poem>Stort folk med helgon skämta; hvad hos er 
 En qvickhet är, blir helgerån hos småfolk.</poem>

<poem><i>Luc.</i> <i>(Sakta).</i> Bra sagdt, min flicka; mer af samma sort!</poem>

<poem><i>Isab.</i> Ett vresigt ord, af generalen sagdt, 
 Blir hädelse, om knekten säger det.</poem>

<poem><i>Luc.</i> <i>(Sakta).</i> Förstår du dig på det? Gå på, gå på!</poem>

<poem><i>Ang.</i> Hvi öfverhopar du mig så med ordspråk?</poem>

<poem><i>Isab.</i> Jo, makten, som kan fela liksom andra,
 Har dock en art af läkdom i sig sjelf, 
 Som drar en hinna öfver syndens sår. 
 Gå till er egen barm och knacka på, 
 Spörj hjertat om ej något fins derinne,
 Som liknar Claudios fel; om det bekänner 
 Naturlig drift att fela så som han, 
 Så låt det icke ge ett ljud åt tungan 
 Emot min broders lif.</poem>

<poem><i>Ang.</i>           <tab><i>(Afsides).</i> Så sinnrikt taladt, 
 Att jag i själ och sinne rörs. -- Farväl!</poem>

<poem><i>Isab.</i> Ack, nådig herre, dröj!</poem>

<poem><i>Ang.</i> Jag vill besinna mig. Kom hit i morgon.</poem>

<poem><i>Isab.</i> Hör på hur jag vill muta er! Dröj qvar,
 Min nådig herre!</poem>

<poem><i>Ang.</i> <tab>Hvad? Vill du muta mig?</poem>

<poem><i>Isab.</i>                            <tab>Ack ja, med gåfvor,
 Dem sjelfva himlen dela skall med er.</poem>

<poem><i>Luc.</i> <i>(Sakta).</i> Ja, annars hade du skämt bort din sak.</poem>

<poem><i>Isab.</i> Ej usla siklar utaf bergfint guld, 
 Ej stenar, hvilkas värde steg och föll 
 Med nyckers vexlingar, men fromma böner, 
 Som gå till himlen före solens uppgång
 Och stiga in der, rena själars böner 
 I bot och fasta, jungfrurs, hvilkas barm 
 För timlig flärd är stängd!</poem>

<poem><i>Ang.</i> <tab>Kom hit i morgon.</poem>

<poem><i>Luc.</i> <i>(Sakta).</i> Se så, nu är det bra; nu kan ni gå.</poem>

<poem><i>Isab.</i> Ers nåd, er skydde himlen!</poem>

<poem><i>Ang.</i> <tab><i>(Afsides).</i> Amen; ty</poem>
<poem>Jag är på vägen till den frestelse,
 Som bönen hämmar.</poem>

<poem>            <tab><i>Isab.</i> Huru dags i morgon
 Får jag uppvakta er?</poem>

<poem>               <tab><i>Ang.</i> Hur dags som helst,
 Dock före middagen.</poem>

<poem>              <tab><i>Isab.</i> Gud skydde er!</poem>

<i>(<sc>Lucio</sc>, <sc>Isabella</sc> och fångvaktaren gå).</i>

<poem><i>Ang.</i> För dig, ja till och med för dina dygder! --
 Hvars fel är detta? Hennes eller mitt? 
 Hvem syndar mera, den som frestar eller 
 Den frestade? Ha, icke hon! Ej heller 
 Hon frestar någon, det är jag som ligger 
 Bredvid violen uti solens sken 
 Och, lik ett as, men icke lik en blomma, 
 Af vårlig värma ruttnar. Är det möjligt, 
 Att sedsamheten mer vårt sinne retar 
 Än qvinnoflärd? Då rymlig mark ej felas, 
 Månn' vi de helga tempel skola grusa 
 Och grunda der vår synd? O fy, fy, fy! 
 Hvad gör du? Ha, hvad är du, Angelo? 
 Vill du förföra henne just för det 
 Hon dygdig är? Låt hennes bror få lefva! 
 Fri rättighet att stjäla tjufven har, 
 Om domarn stjäl. Hvad? Månn' jag älskar henne, 
 Då än en gång jag henne höra vill 
 Och njuta hennes blickar? -- Hvilka drömmar! 
 Du falska satan, som, att helgon fånga,
 På kroken sätter helgon! Frestelsen 
 Är gräslig, då med älskvärd dygd den lockar 
 Till synder oss; en sköka aldrig nånsin 
 Med all sin dubbla kraft, natur och konst, 
 Mitt sinne retat: denna fromma flicka 
 Har kufvat mig. Förut jag alltid log 
 Åt kärligt folk och tänkte: det var nog!
 <i>(Går).</i></poem>
</chapter>
<chapter name="Lika för lika. II, 3">
<h2>TREDJE SCENEN.</h2>

Ett fängelserum.

<i>(Hertigen, förklädd till munk, och fångvaktaren uppträda).</i>

<poem><i>Hert.</i> God dag, fångvaktare! Ni är väl det?</poem>

<poem><i>Fångv.</i> Jag är fångvaktaren; hvad vill ni, fader?</poem>

<poem><i>Hert.</i> Af christlig kärlek samt af ordenspligt
 Jag kommer på besök till arma själar 
 I detta häkte. Gör er skyldighet 
 Och låt mig se dem samt berätta mig 
 Hvad de ha syndat, så att jag må sköta 
 Min embetspligt ordentligt.</poem>

<poem><i>Fångv.</i> Jag gjorde gerna mer, om mer behöfdes.
 <i>(<sc>Julia</sc> kommer).</i>
 Der kommer en; det är en häktad fröken, 
 Som fallit i sin egen ungdoms lågor 
 Och svedt sitt rykte. Hon ett foster bär, 
 Hvars far skall dö, en yngling mera egnad 
 Att göra om en slik förbrytelse 
 Än dö för den.</poem>

<poem><i>Hert.</i> När skall han dö?</poem>

<poem><tab><i>Fångv.</i> I morgon, som jag tror.
 <i>(Till Julia).</i>
 For er jag fogat anstalt; dröj en stund, 
 Så skall ni bli ledsagad härifrån.</poem>

<poem><i>Hert.</i> Säg, ångrar du din synd, mitt vackra barn?</poem>

<poem><i>Jul.</i> Det gör jag visst och bär min smälek tåligt.</poem>

<poem><i>Hert.</i> Jag lär dig hur du skall ditt samvet pröfva
 Och märka om din ånger är uppriktig 
 Och icke falsk.</poem>

<poem><tab><i>Jul.</i> Det vill jag gerna lära.</poem>

<poem><i>Hert.</i> Säg, är den man dig kär, som dig har kränkt?</poem>

<poem><i>Jul.</i> Så kär som qvinnan som har honom kränkt.</poem>

<poem><i>Hert.</i> Då synes mig att er förbrytelse
 Var ömsesidig synd?</poem>

<poem><tab><i>Jul.</i> Ja, ömsesidig.</poem>

<poem><i>Hert.</i> Då har du syndat svårare än han.</poem>

<poem><i>Jul.</i> Ja, det bekänner jag och ångrar det.</poem>

<poem><i>Hert.</i> Rätt så, mitt barn; blott du ej ångrar dig
 För det att synden gjort dig denna smälek; 
 En sådan sorg är sjelfvisk, icke himmelsk, 
 Och röjer att på himmelen vi tänka 
 Med skräck, men ej med kärlek.</poem>

<poem><i>Jul.</i> Jag ångrar mig för det jag orätt gjort 
 Och bär min skam förnöjd.</poem>

<poem><tab><i>Hert.</i> Stå fast dervid.
 Er älskare skall dö i morgon, hör jag, 
 Och jag till honom går med tröst och maning.</poem>

<poem><i>Jul.</i> Er följe nåden!</poem>

<poem><i>Hert.</i> <i>Benedicite!</i> <i>(Går).</i></poem>

<poem><i>Jul.</i> Skall dö i morgon! Orättvisa mildhet,
 Som skonar mig, hvars lefnad hädanefter
 Dödsångest blir, ej tröst!</poem>

<poem><tab><i>Fångv.</i> Stor synd om honom!</poem>

<i>(De gå).</i>
</chapter>
<chapter name="Lika för lika. II, 4.">
<h2>FJERDE SCENEN.</h2>

Ett rum i <sc>Angelos</sc> hus.

<i>(<sc>Angelo</sc> uppträder).</i>

<poem><i>Ang.</i> Jag ber och tänker; bön och tanke gå 
 Åt skilda håll; de toma ord till himlen, 
 I det min tanke, döf för tungas ljud, 
 Hos henne ankrar. Gud bor i min mun 
 Som om jag endast tuggade hans namn, 
 Men i mitt bröst mitt häftigt svällande 
 Fördömda uppsåt. Staten, nyss min fägnad, 
 Gör, som en nyttig bok för ofta läst, 
 Mig skräck och leda, ja, mitt goda rykte,
 Af hvilket -- ingen höre det! -- jag yfdes, 
 Bortbytte jag med vinst emot ett dun</poem>
<poem>Som dallrar för en flägt. O rang, hur ofta
 Framtvingar du ej med din flärd och yta 
 De dårars vördnad, ja, bedrar de kloka 
 Med fagert sken! Du blod, du är dock blod; 
 Skrif "ljusens engel" uppå satans horn, 
 Så äro de ej satans märke mer.
 <i>(En betjent kommer).</i>
 Hvad vill du mig?</poem>

<poem><tab><i>Bet.</i> En nunna, Isabella,
 Vill tala med er.</poem>

<poem><tab><i>Ang.</i> Visa henne vägen.
 <i>(Betjenten går).</i>
 O himlar!
 Hur blodet rusar häftigt till mitt hjerta 
 Och både qväfver all min styrka der 
 Och plundrar alla mina andra lemmar 
 På nödig kraft!
 Så tränger sig en folkhop kring en svimmad 
 Och täpper med sitt fjesk den friska luft, 
 Som borde qvicka honom upp; så rusar 
 En menighet från sina göromål 
 Till älskad konung, gör besvärlig trängsel 
 Kring hans person: en tölpig vänlighet, 
 Som nära nog är skymf. <i>(<sc>Isabella</sc> kommer).</i> Nå, vackra barn?</poem>

<poem><i>Isab.</i> Jag kommer för att höra hvad ni vill.</poem>

<poem><i>Ang.</i> Jag ville heldre att du visste det, 
 Än att du frågar mig derom. Din bror 
 Kan ej få lefva.</poem>

<poem><tab><i>Isab.</i> Är det så? Farväl!
 Gud skydde er! <i>(Vill gå).</i></poem>

<poem><tab><i>Ang.</i> Nog kunde han få lefva
 En liten tid, ja kanske lika länge 
 Som du och jag; och likväl skall han dö.</poem>

<poem><i>Isab.</i> Till döden dömd af er?</poem>
<poem><i>Ang.</i> Ja visst!</poem>

<poem><i>Isab.</i> Ack, säg mig: <sp>när?</sp> på det att detta uppskof,
 Långt eller kort, beredelse må främja 
 Och han ej taga skada till sin själ.</poem>

<poem><i>Ang.</i> Fy, hvilka stygga synder! Lika rätt 
 Det är att skona den, som från naturen 
 Ett färdigt lif har stulit, som att skona 
 Den fräcka brånad, som med falska stämplar 
 Afpräglar Guds beläte. Lika lätt
 Det är att falskt ett äkta lif förgöra 
 Som tända lifvets gnista utan lof 
 Och bringa fram oäkta.</poem>

<poem><i>Isab.</i> Så är det sagdt i himlen, ej på jorden.</poem>

<poem><i>Ang.</i> Månn' det? Då skall jag genast dig beslå. 
 Hvad vill du heldre? Låta rättvis lag 
 Din broder döda eller rädda honom 
 I det du ger din egen kropp till spillo 
 Åt samma ljufva synd som Julia, 
 Som kränktes utaf honom?</poem>

<poem>                   <tab><i>Isab.</i> Tro mig, herre,
 Jag heldre ger min kropp än själ till spillo.</poem>

<poem><i>Ang.</i> Jag talar ej om själen. Tvungna synder
 Tillräknas icke, om de också räknas.</poem>

<poem><i>Isab.</i> Hvad menar ni?</poem>

<poem><i>Ang.</i> Jag påstår icke <sp>det</sp>, ty jag kan tala 
 Så <sp>med</sp> som <sp>mot</sp>. Men svara mig på detta: 
 Jag, som nu är den stränga lagens röst, 
 Kan döma öfver Claudios lif och död: 
 Bor ej barmhertighet uti den synd,
 Som frälsar brodrens lif?</poem>

<poem>                   <tab><i>Isab.</i> Begå den då!
 Jag tager hela faran på min själ. Det är
 barmhertighet, men icke synd.</poem>

<poem><i>Ang.</i> Begå den sjelf med fara för din själ;
 Barmhertighet och synd då väga lika.</poem>

<poem><i>Isab.</i> Om det, att bedja för hans lif, är synd,
 Så bär jag den, o Gud! Om <sp>det</sp> är synd</poem>
<poem>Att ni ger nåd, så blir min morgonbön
 Att denna synd må räknas mig till last,
 Men icke <sp>er</sp>.</poem>

<poem>                <tab><i>Ang.</i> Nej, hör hvad jag dig säger.
 Du fattar ej min mening. Är da dum?
 Hvad, eller listig? Det är inte bra.</poem>

<poem><i>Isab.</i> Då må jag vara dum och bra i intet
 Om ej deri att fromt jag mig bekänner
 Ej vara bättre.</poem>

<poem>          <tab><i>Ang.</i> Det är klokhets önskan
 Att visa sig uti sin största klarhet, 
 Då sjelf den klandrar sig, likt svarta masker, 
 Som sjufaldt mera höja slöjad skönhet 
 Än blottad fägring kunde. -- Men, gif akt: 
 Begrip mig rätt, jag talar oförtäckt:
 Din bror skall dö.</poem>

<poem>             <tab><i>Isab.</i> Nå väl!</poem>

<poem><i>Ang.</i> Hans brott är sådant, att det uppenbart
 Hemfaller under sådant straff af lagen.</poem>

<poem>                                  <tab><i>Isab.</i> Sant!</poem>

<poem><i>Ang.</i> Om nu ej annan väg till räddning fans --
 Jag resonerar icke här om fakta, 
 Ponera blott -- än den att du, hans syster, 
 Som fann dig älskad af en man, hvars rang 
 Och goda ord, hos domarn lagda, kunde 
 Din broder rycka ur allsvåldig lags 
 Jernhårda bojor, och det icke fans 
 På jorden annan räddning för din bror, 
 Än den att antingen du lade ned 
 Din fägrings skatt för denne eller lät 
 Din broder dö, säg, hvilket gjorde du?</poem>

<poem><i>Isab.</i> Så mycket för min bror som för mig sjelf,
 Det är: jag bar, om jag var dömd till döden, 
 Den hårda gisselns märken som rubiner 
 Och gick till döden som jag går till sängs, 
 Dit länge jag har trängtat, förr'n jag gaf 
 Min kropp till skam.</poem>

<poem>              <tab><i>Ang.</i> Då skall din broder dö.</poem>

<poem><i>Isab.</i> Det vore bästa köpet. 
 Förr må en broder dö en enda gång, 
 Än att en syster, för att rädda honom,
 För evigt skulle dö.</poem>

<poem><i>Ang.</i> Då vore du ju lika grym som domen, 
 Den du har smädat så?</poem>

<poem><i>Isab.</i> En skändlig lösen och en fri benådning
 Ej äro syskon; laglig nåd ej är 
 Det minsta slägt med nedrig köpenskap.</poem>

<poem><i>Ang.</i> Nyss tyckte du att lagen var tyrann 
 Och ville heldre att din broders felsteg 
 Ett skämt benämnas skulle än ett brott.</poem>

<poem><i>Isab.</i> Förlåt, ers nåd! När någonting man vill,
 Man talar ofta annat än man menar. 
 Jag söker ursäkt för den sak jag hatar 
 Till fördel för en bror som högt jag älskar.</poem>

<poem><i>Ang.</i> Vi äro svaga alla.</poem>

<poem>                  <tab><i>Isab.</i> Må han dö,
 Om ensamt <sp>han</sp> en ärftelig vasall 
 Åt svaghets öfverherrskap är befunnen.</poem>

<poem><i>Ang.</i> Men qvinnor äro också svaga.</poem>

<poem>                           <tab><i>Isab.</i> Ja,
 Som spegeln som de skåda sig uti; 
 Den bräcks så lätt som den gestalter skapar. 
 Ack, qvinnor! Hjelp oss Gud! Sig män förnedra 
 Då de oss svika; svaga må vi kallas, 
 Ty vi så veka äro som vår skapnad 
 Och tro på falska intryck.</poem>

<poem>         <tab><i>Ang.</i> Riktigt sagdt;
 Ditt eget vittnesbörd om qvinnokönet --
 Vi män ej heller äro starkare, 
 Än att ett fel oss skakar -- gör mig djerf. 
 Håll ord och var det väsen som du är, 
 En qvinna. Är du mer, så är du ingen; 
 Men är du det, -- som all din yttre fägring</poem>
<poem>Bekräftar uppenbart, -- så visa det
 Och ikläd dig den drägt naturen bjuder.</poem>

<poem><i>Isab.</i> Jag har ej tvenne tungor i min mun: 
 Ack, tala samma språk som nyss ni talte!</poem>

<poem><i>Ang.</i> Jag säger oförtäckt: jag älskar dig.</poem>

<poem><i>Isab.</i> Min bror höll Julia kär; ni sade mig, 
 Att derföre han skulle dö.</poem>

<poem><i>Ang.</i> Om du mig älskar, skall han icke dö.</poem>

<poem><i>Isab.</i> Jag vet, att ni har lof att er förställa 
 Och synas litet sämre än ni är, 
 På det att ni må forska andra ut.</poem>

<poem><i>Ang.</i> Nej, tro mig på min ära! Mina ord 
 Min hjertans mening äro.</poem>

<poem><i>Isab.</i> För liten ära för att mycket tros, 
 Och skändlig hjertans mening! -- Hyckel! Hyckel! 
 Jag skriker ut dig, Angelo; gif akt! 
 Skrif genast under Claudios benådning, 
 Ty annars skall min gälla strupe ropa 
 Kring vida verlden hvad du är för karl!</poem>

<poem><i>Ang.</i> Hvem tror dig, Isabella? 
 Mitt rena namn, min lefnads stränga tukt, 
 Mitt vittnesbörd mot dig, min rang i staten 
 Skall öfverrösta så ditt klagomål, 
 Att du skall qväfvas af ditt eget ord 
 Och lukta af förtal. Jag har begynt, 
 Nu ger jag mina sinnen lösa tyglar,
 Gif vika för mitt glödande begär! 
 Bort tillgjord blyghet och förtretlig rodnad, 
 Som krusar för sin önskan, köp din bror 
 I det du ger din kropp åt mig till spillo, 
 Ty annars skall han ej allenast dö,
 Men din motsträfvighet hans död förlänga 
 Med långsam pina. Svara mig i morgon,
 Ty, vid den lidelse som mig beherrskar, 
 Jag blir mot honom grym! Säg hvad du vill, 
 Emot mitt <sp>nej</sp> ditt <sp>ja</sp> ej räcker till.
 <i>(Går).</i></poem>

<poem><i>Isab.</i> Hvem skall jag klaga för? Hvem tror mig väl,</poem>
<poem>Om slikt jag säger? O, fördömda munnar,
 Som kunna fräckt med en och samma tunga
 Fördöma och berömma samma sak
 Och bjuda lagen kröka rygg för hugskott
 Och vränga rätt och orätt, allt som lustan
 Behagar dra! Jag går till Claudio.
 Om ock han fallit för sitt heta blod,
 Så har han dock en sådan hederskänsla,
 Att, om han hade tjugo hufvuden
 Och tjugo block att lägga ned dem på,
 Så lade han dem heldre dit än lät
 Sin syster stupa för så otäck synd.
 Ja dö, min bror! Kysk lefver Isabella;
 Min ära mera än min bror bör gälla.
 Jag honom säger Angelos beslut,
 Och så i frid sin själ han andes ut!
 <i>(Går).</i></poem>
</chapter>
<chapter name="Lika för lika. III, 1.">
<h1>TREDJE AKTEN. FÖRSTA SCENEN.</h1>

Ett fängelserum. 

<i>(Hertigen, <sc>Claudio</sc> och fångvaktaren uppträda).</i>

<poem><i>Hert.</i> Ni hoppas då af Angelo benådning?</poem>

<poem><i>Claud.</i> I nöden fins ej annat läkemedel
 Än hoppet blott: 
 Jag hoppas lefva, är beredd på döden.</poem>

<poem><i>Hert.</i> Tänk blott på döden. Både död och lif 
 Bli desto ljufvare. Säg så till lifvet: 
 Om dig jag mister, mister jag en sak 
 Som dåren blott vill ha. Du är en flägt, 
 Beroende af hvarje luftens vexling,
 Som stundeligen hotar denna boning, 
 Der du är hemma. Du är dödens narr; 
 Du vill för honom städse rymma undan, 
 Men springer i hans famn. Du är ej ädel,
 Ty all den fröjd du äger ammad är 
 I lågan mull. Du är ej tapper alls;</poem>
<poem>Du bäfvar för ett stackars skridfäs veka,
 Tvåklufna gadd; din bästa ro är sömn,
 Den jemt du kallar på, men räds för döden,
 Som också är en sömn. Du är ej du,
 Ty du består af många tusen småkorn
 Som bo i stoftet. Lycklig är du ej;
 Hvad du ej har, det går du evigt efter,
 Och hvad du har, försmår du. Du är flygtig,
 Ty din natur omvexlar underbart
 När månen skiftar. Rik du är, dock fattig;
 En åsna lik, hvars rygg med guld är packad,
 Du bär din tunga rikdom blott en dag
 Och död aflassar dig. Du har ej vänner;
 Ditt eget blod, som kallar dig för fader,
 Lifsfrukten utaf dina egna länder,
 Förbannar gikt och utslag och podager
 Som hastigt nog ej göra slut på dig.
 Du hvarken ungdom eller ålder har,
 Men blott en middagsslummer, då du drömmer
 Om båda två, ty all din ungdomskraft
 Utlefvad är och tigger nådegåfvor
 Af barn-på-nytt; och blir du rik och gammal,
 Du saknar värme, drift och merg och skönhet
 Att njuta rikdom. Säg, hvad är väl då
 Den sak som kallas lif? I samma lif
 Dock tusen dödar bo. Dock sky vi döden,
 Som jemnar alla dessa olikheter.</poem>

<poem><i>Claud.</i> Tack, fader! Sökande mitt lif behålla
 Jag finner att jag endast söker döden, 
 Och döden sökande jag finner lifvet. 
 Nå väl, den komme!</poem>

<poem><i>Isab.</i> <i>(Utanföre).</i> Läs opp! -- Guds frid och nåd med eder vare!</poem>

<poem><i>Fångv.</i> Hvem der? Kom in! Er önskan välkomst kräfver.</poem>

<poem><i>Hert.</i> Jag kommer snart tillbaka, bästa herre.</poem>

<poem><i>Claud.</i> Jag tackar er, min vördigaste fader.</poem>

<poem><i>Isab.</i> Ett par tre ord jag vill med Claudio tala.</poem>

<poem><i>Fångv.</i> Välkommen! Herre, se er syster här.</poem>

<poem><i>Hert.</i> <i>(Sakta till fångvaktaren).</i> Ett ord med er.</poem>

<poem>                                              <tab><i>Fångv.</i> Så många som ni vill.</poem>

<poem><i>Hert.</i> Göm mig der jag kan höra hvad de säga.</poem>

<i>(Hertigen och fångvaktaren gå).</i>

<poem><i>Claud.</i> Nå, syster, hvad för tröst?</poem>

<poem><i>Isab.</i> God tröst, ty trösten är ju alltid god.
 Lord Angelo, som är'nden har i himlen, 
 Vill hafva dig till snabb ambassadör, 
 Som skall för evigt bli hans ombud der. 
 Bered dig derför skyndsamt på din resa;
 I morgon bär det af.</poem>

<poem>        <tab><i>Claud.</i> Då fins ej hjelp?</poem>

<poem><i>Isab.</i> Ej annan hjelp det fins än den att rädda
 Ett hufvud med att klyfva tu ett hjerta.</poem>

<poem><i>Claud.</i> Det fins dock någon?</poem>

<poem><i>Isab.</i> Ja, broder Claudio, ditt lif kan räddas. 
 I Angelo det bor en djefvulsk nåd, 
 Om du vill be om den, -- som spar ditt lif, 
 Men fjettrar dig för evigt.</poem>

<poem>   <tab><i>Claud.</i> Lifstidshäkte?</poem>

<poem><i>Isab.</i> Ja, riktigt! Lifstidshäkte: väldigt tvång,
 Som, stode ock dig hela verlden öppen, 
 Dig häktar fast vid qval.</poem>

<poem>      <tab><i>Claud.</i> Men på hvad sätt?</poem>

<poem><i>Isab.</i> Ett sådant, som, om du går in på det,
 Afskalar all din ära från din stam, 
 Så du blir naken.</poem>

<poem><i>Claud.</i> Säg mig hvad det är.</poem>

<poem><i>Isab.</i> O Claudio, jag darrar, räds för dig 
 Att du en sjuklig lefnad vill förlänga 
 Och aktar sex, sju vintrar mera värda 
 Än evig ära. Har du mod att dö? 
 Dödssmärtan ligger i inbillningen; 
 Skalbaggen, som vi trampa på, den stackarn,</poem>
<poem>Af lika mycken kroppslig smärta qväljes
 Som jetten då han dör.</poem>

<poem>            <tab><i>Claud.</i> Hvi skymfa mig?
 Tror du jag kan beslutsamt mod mig hemta 
 Från veka känsloblomman? Skall jag dö, 
 Så vill jag möta mörkret som en brud 
 Och trycka det intill mitt varma hjerta.</poem>

<poem><i>Isab.</i> Nu talade min bror; det var en röst
 Utur min faders graf. Ja, du skall dö; 
 Du är för ädel för att köpa lifvet 
 På nedrigt sätt. Den skrymtarn Angelo, 
 Hvars mörka blick och noga vägda ord 
 Nackhugga ungdom och förskrämma dårskap, 
 Som höken dufvan, -- är en djefvul dock; 
 Uppgräfs hans inre smuts, han blir så djup 
 Som helvets pöl.</poem>

<poem>       <tab><i>Claud.</i> Den fromme Angelo?</poem>

<poem><i>Isab.</i> Ja, det är satans listiga mundering
 Att svepa in de mest fördömda skurkar 
 I fromma kläder. Tror du väl, min bror, 
 Att, om min ära jag åt honom offrar, 
 Du blefve fri?</poem>

<poem>      <tab><i>Claud.</i> O Gud! Det är omöjligt.</poem>

<poem><i>Isab.</i> Jo, denna grofva synd dig gåfve tillstånd
 Att städse synda så. Det är i qväll 
 Som det skall ske, som jag med afsky nämner, 
 Ty annars skall du dö i morgon bittid'.</poem>

<poem><i>Claud.</i> Det skall ej ske.</poem>

<poem>              <tab><i>Isab.</i> Om blott mitt lif det vore,
 Jag slängde bort det för att dig befria 
 Så lätt som jag en knappnål slänger bort.</poem>

<poem><i>Claud.</i> Tack, dyra Isabella!</poem>

<poem><i>Isab.</i> Var redo, Claudio, att dö i morgon.</poem>

<poem><i>Claud.</i> Ja. -- Känner också han begär, som vålla
 Att lagen han vid näsan drar, då han 
 Just vill den skärpa? Om det är en synd, 
 Så är den bland dödssynderna den minsta.</poem>

<poem><i>Isab.</i> Säg, hvilken är den minsta?</poem>

<poem><i>Claud.</i> Om den fördömlig är, hur kan väl han,
 Den vise mannen, för minutens njutning 
 Med evigheter plikta? -- Isabella! --</poem>

<poem>               <tab><i>Isab.</i> Hvad säger brodren?</poem>

<poem><i>Claud.</i> Döden är förfärlig.</poem>

<poem><i>Isab.</i> Och lifvet utan ära afskyvärdt.</poem>

<poem><i>Claud.</i> Ja, men att dö och gå, man vet ej hvart,
Och ligga kall i kistan der och ruttna! 
Den varma, lefnadsfriska rörelsen 
En lerklump bli, den njutningssälla anden 
I eldhaf bada eller bo och vistas 
Bland massor utaf is som stå och rysa! 
Att vara fängslad i osynlig storm 
Och blåsa med en rastlös häftighet 
Rundt kring jordklotet sväfvande i rymden! 
Att lida ännu värre än det värsta, 
Som tygellösa fantasin kan bilda 
Med gråt och tandagnislan, -- ack hur rysligt! 
Det tyngsta, mest afskydda jordelif, 
Som ålder, smärta, armod, fångenskap 
Kan skaffa menskan, är ett paradis 
Mot det som vi af döden frukta!</poem>

<poem>        <tab><i>Isab.</i> Ack!</poem>

<poem><i>Claud.</i> Ack, låt mig lefva, goda syster! 
Hvadhelst du syndar för din broders räddning, 
Naturen planar så ditt felsteg af, 
Att det blir dygd.</poem>

<poem>                     <tab><i>Isab.</i> O du, ditt kreatur!
Du fega vekling, pligtförgätna usling! 
Vill du din räddning bygga på min synd? 
Är det ej blodskam att förvärfva lifvet 
Igenom egen systers smälek? -- Hvad? 
Tänk om min mor var falsk emot min far! 
Ty sådant slingrigt ogräs föddes aldrig 
Utaf hans blod. Jag stöter dig ifrån mig, 
Dö, dö! Om jag ditt öde kunde hejda</poem>
<poem>Blott med ett knäfall, -- det fick ha sin gång
 Jag beder tusen böner för din död, 
 Men säger ej ett enda ord till räddning.</poem>

<poem><i>Claud.</i> Ack, hör mig, Isabella!</poem>

<poem>                    <tab><i>Isab.</i> Fy, fy, fy!
Din synd var ej ett felsteg, men en födkrok, 
Och nåd dig vore blott en kopplerska. 
Bäst att du genast dör. <i>(Vill gå).</i></poem>

<poem>             <tab><i>Claud.</i> Ack, hör mig, syster!</poem>

<i>(Hertigen kommer tillbaka).</i>

<i>Hert.</i> Ett ord, unga syster, ett enda ord!

<i>Isab.</i> Hvad vill ni?

<i>Hert.</i> Om er tid tilläte det, ville jag gerna tala litet
med er. Det skulle lända både mig till förnöjelse och er
till fromma.

<i>Isab.</i> Jag har ingen tid till öfverlopps. Om jag dröjer
här, så är det på bekostnad af andra göromål; jag är dock
till er tjenst för ett ögonblick.

<i>Hert.</i> <i>(Afsides till <sc>Claudio</sc>).</i> Min son, jag har hört
hvad som förefallit emellan er och er syster. Angelo tänkte
aldrig förföra henne, han satte endast hennes dygd på prof
för att skärpa sitt omdöme om den menskliga naturen. Hon
gaf honom med äkta hederskänsla det fromma afslag, som
han med mycken glädje emottog. Jag är Angelos biktfar
och vet att detta är sant. Bered er derföre på döden,
smickra icke er ståndaktighet med förhoppningar som äro
bedrägliga, i morgon skall ni dö. Fall på knä och gör
er redo.

<i>Claud.</i> Låt mig bedja min syster om förlåtelse. Jag
är nu så fri från all kärlek till lifvet, att jag vill bedja
om att bli det qvitt.

<i>Hert.</i> Stå fast dervid: farväl! <i>(<sc>Claudio</sc> går).</i>
<i>(Fångvaktaren kommer tillbaka).</i>
Fångvaktare, ett ord med er.

<i>Fångv.</i> Hvad vill ni, fromme fader?

<i>Hert.</i> Att ni genast går er väg igen. Lemna mig
en stund allena med denna flicka. Mitt sinnelag och min drägt
äro en borgen för att hon icke har något att frukta af mitt
sällskap.

<i>Fångv.</i> Nå väl då! <i>(Går).</i>

<i>Hert.</i> Samma hand, som skapade er skön, har också
skapat er god. Godhet, som af skönhet ringa aktas, låter
icke skönhet länge behålla sin godhet, men sedesamheten,
som är själen i edra anletsdrag, skall städse bibehålla er
vid fägring. Om det prof, på hvilket Angelo satte er, har
en lycklig tillfällighet gifvit mig kunskap, och, om icke den
menskliga svagheten hade att uppvisa föredömen för hans
syndafall, så skulle jag undra på Angelo. Hur ämnar ni
nu göra för att ställa regenten tillfreds och rädda er bror?

<i>Isab.</i> Jag går genast för att underrätta honom om mitt
beslut. Bättre att min bror dör för lagen, än att jag
olagligt skulle få mig en son. Men ack, hur mycket har icke
den goda hertigen bedragit sig på Angelo? Om han nånsin
kommer tillbaka, och jag kan få tala med honom, så skall
jag antingen öppna min mun förgäfves eller upptäcka hur
Angelo regerat.

<i>Hert.</i> Det vore icke så galet. Emellertid, som saken
nu står, lär han nog undskylla sig med att han blott har
velat pröfva er. Lyssna derföre till mitt råd; för min
böjelse att göra godt erbjuder sig en utväg. Jag är
öfvertygad om att ni med all heder kan göra ett stackars
förorättadt fruntimmer en välförtjent välgerning, rädda er bror
ifrån lagens stränghet, bibehålla er egen fromma person
obefläckad och göra den frånvarande hertigen en stor glädje,
om han någonsin skulle komma tillbaka och få kunskap om
denna sak.

<i>Isab.</i> Låt mig höra vidare. Jag har hjerta att göra
allt, som icke stöter mitt hjertas rättskänsla.

<i>Hert.</i> Dygden är djerf, och godheten aldrig rädd. Har
ni ej hört talas om Mariana, systren till Fredrik, den tappra
krigaren, som förolyckades på hafvet?

<i>Isab.</i> Jag har hört talas om detta fruntimmer; ett godt
rykte följde hennes namn.

<i>Hert.</i> Henne skulle denne Angelo hafva äktat; han var
högtidligen förlofvad med henne och bröllopsdagen utsatt.
På mellantiden mellan förlofningen och brölloppet gjorde
hennes bror Fredrik skeppsbrott och gick till botten med
sin systers hemgift. Gif akt på huru olyckligt det gick för
den stackars fröken. Hon förlorade en ädel och ryktbar
bror, som alltid hade omfattat henne med den ömmaste
och broderligaste kärlek; med honom förlorade hon sin
arfvedel och sin lyckas merg, sin hemgift, samt med båda sin
trolofvade brudgum, denne Angelo, som såg ut att vara så
dygdig. 

<i>Isab.</i> Är det möjligt? Angelo öfvergaf henne?

<i>Hert.</i> Öfvergaf henne, som badade i tårar; och torkade
icke bort en enda af dem med sin tröst, tog tillbaka sitt
gifna äktenskapslöfte under förevändning af att hafva
upptäckt saker som vanhedrade henne, med ett ord,
öfverlemnade henne åt den jemmer, som hon ännu för hans skull
lider; och han, hård som en klippa, Sköljes af hennes tårar,
men uppmjukas icke. 

<i>Isab.</i> Hvilken välgerning af döden, om den toge den
stackars flickan ur verlden! Hvilken nedrighet af lifvet, att
det låter den mannen lefva! Men hur kan hon nu hjelpas?

<i>Hert.</i> Det är ett sår, som ni lätt kan läka; och denna
kur räddar icke allenast er bror, utan värnar er från
vanära, om ni företager den.

<i>Isab.</i> Hur skall det gå till, vördige fader?

<i>Hert.</i> Flickan bibehåller ännu sitt första tycke; hans
hjertlösa hårdhet, som egenteligen borde hafva qväft hennes
kärlek, har, likasom ett hinder i en strömfåra, endast gjort
den häftigare och oregerligare. Gå till Angelo, svara på
hans begäran med skenbar undergifvenhet, bevilja honom
det hufvudsakliga, men betinga er endast följande villkor:
först att ni slipper dröja länge hos honom, sedan att ni
får komma på en tid då mörker och tystnad råda samt
mötet bli på ett lägligt ställe; beviljar han allt detta, så
är saken på goda vägar. Vi skola öfvertala den
förorättade flickan att gå i ert ställe och föreställa er person. Om
följden af deras möte sedan blir uppenbar, så torde det
tvinga honom att gifva henne upprättelse, och då blir på
detta sätt er bror räddad, er ära obefläckad, den stackars
Mariana försörjd och den nedriga regenten demaskerad. Jag
skall tala vid flickan och undervisa henne om hur hon skall
bära sig åt. Om ni har lust att uträtta allt detta riktigt,
så skall den dubbla välgerningen skydda bedrägeriet för
allt klander. Hvad säger ni om det?

<i>Isab.</i> Blotta tanken derpå lugnar mig, och jag hoppas
att saken skall taga den lyckligaste utgång.

<i>Hert.</i> Mycket beror på hur ni gör er sak. Skynda er
på ögonblicket till Angelo. Om han ber er komma till sig
i natt, så lofva honom det. Jag går genast till sanct Lucas;
der, i den usla kojan, bor den förskjutna Mariana. Sök
upp mig der; gör opp saken med Angelo, och det fort.

<i>Isab.</i> Jag tackar er för denna tröst. Farväl, vördige
fader!

<i>(De gå åt skilda håll).</i>
</chapter>
<chapter name="Lika för lika. III, 2.">
<h2>ANDRA SCENEN.</h2>

En gata utanföre fängelset. 

<i>(Hertigen, <sc>Armbåge</sc>, <sc>Pompejus</sc> och en rättstjenare uppträda).</i>

<i>Armb.</i> Ja, om ingen bot fins, men vi nödvändigt skall
köpa och sälja karlar och qvinfolk som kreatur, så lär väl
hela verlden få dricka rödt och hvitt bastard-vin.

<i>Hert.</i> O himlar! Hvad är det här för spektakel?

<i>Pomp.</i> Det är slut med den lustiga verlden, allt sedan
utaf två ockrare den lustigaste blef satt på bar backe, och
den dåligaste genom lagens åtgärd fick sig tillerkänd en
pels att hålla sig varm med; fodrad var den med lamskinn
och hade bräm af räfskinn för att tillkännagifva att listen,
som är dyrbarare än oskulden, tar sig bäst ut här i verlden.

<i>Armb.</i> Gå din väg, min vän. Gud signe er, goda fader
broder.

<i>Hert.</i> Och er, goda broder fader. Hvad har den der
karlen förbrutit sig emot er?

<i>Armb.</i> Han har förbrutit sig emot lagen, herre, och
desssutom anse vi honom för att vara en tjuf, ty vi ha
funnit hos honom en kuriös dyrk, som vi ha skickat till
regenten.

<poem><i>Hert.</i> Fy kopplare, en nedrig kopplare!
 Den synd, som du befordrar, gifver dig 
 Ditt uppehälle. Tänk hvad det vill säga 
 Att fylla magen eller kläda ryggen
 Med sådan otäck last! Säg till dig sjelf: 
 Jag äter, dricker, kläder mig och lefver 
 Af deras afskyvärda sammanvaro. 
 Säg, tror du att det lif bör kallas lif,
 Som stinker så? Gör bot och bättring genast.</poem>

<i>Pomp.</i> Ja, på sätt och vis stinker det, herre; men ändå
kunde jag bevisa --

<poem><i>Hert.</i> Ja, ger dig satan sina syndbevis,
 Så är du hans. Låt häkta honom genast. 
 Tukt och förmaning måste verka båda, 
 Om denna råa best skall bättra sig.</poem>

<i>Armb.</i> Han måste fram för regenten, herre; han har
varnat honom. Regenten står icke ut med liderligt pack.
Om han är en kopplare och kommer fram for honom, så
vore det så godt att han icke komme honom på en mil när.

<poem><i>Hert.</i> O vore en och hvar från synder ren,
 Så fri från hyckleri som synd från sken!</poem>

<i>(<sc>Lucio</sc> kommer).</i>

<i>Armb.</i> Hans nacke lär snart bli lik er midja; ett rep,
herre.

<i>Pomp.</i> Der ser jag en skymt af räddning. Här har
jag en som skall gå i borgen för mig. Här kommer en
kavaljer, en af mina goda vänner.

<i>Luc.</i> Hur står det till, ädle Pompejus? Hvad? Vid
Cæsars fötter? Kör segraren dig i triumf? Hvad? Har du
ingen Pygmalionsbild, nyss qvinna vorden, som kan sticka
ena handen i en ficka och draga ut den så att det fastnar
något vid fingrarna. Svarar du något, hvaba? Hvad tycker
du om den här melodien, materien och metoden? Har ditt
svar drunknat i sista regnet? Nå, hvad har du att säga,
du gatstrykare? Är verlden likadan som förut, karl? Hvad
gnolar du nu på för visa? Är den dyster och fåordig?
Eller hur? Låt oss höra något fiffigt!

<i>Hert.</i> Alltid så; allt värre och värre!

<i>Luc.</i> Hur mår min lilla läckerbit, din hustru? Idkar
hon rörelsen? Hvaba?

<i>Pomp.</i> Ack, kära herre, hon har gjort ända på allt
sitt kött och är nu sjelf inpackad i svält-tunnan.

<i>Luc.</i> Det är bra; alldeles riktigt, så skall det vara.
Frisk rörelse och så på svälten, det är verldens gång och
så skall det vara. Går du i häkte, Pompejus?

<i>Pomp.</i> Jo jo men, herre.

<i>Luc.</i> Det är inte så galet, Pompejus. Lycka till! Gå
och säg, att jag har skickat dit dig. För skuld, Pompejus?
Eller hur?

<i>Armb.</i> För det han är kopplare, för det han är kopplare.

<i>Luc.</i> Godt, häkta honom då. Om häkte tillkommer en kopplare,
så sker honom hans rätt. Kopplare är han
onekeligen och det af gammalt, han är kopplare född. Farväl,
goda Pompejus; min kompliment för häktet. Nu lär du
bli god hushållare, Pompejus; du lär få hålla dig hemma
i huset.

<i>Pomp.</i> Jag hoppas, att ers välborenhet nog går i
borgen för mig.

<i>Luc.</i> Nej, det gör jag verkeligen inte, min kära
Pompejus, det är inte på moden nu. Jag skall laga, att din
fängelsetid blir förlängd. Om du inte bär det med
tålamod, så är du minsann så mycket styfvare. Farväl,
hederliga Pompejus. -- Gud signe er, fromme fader!

<i>Hert.</i> Likaledes.

<i>Luc.</i> Sminkar Brita sig ännu, Pompejus? Hvaba?

<i>Armb.</i> Bort med er! Kom nu!

<i>Pomp.</i> Ni vill således icke gå i borgen för mig?

<i>Luc.</i> Nej, hvarken så eller så. -- Hvad nytt, herr pater?
Hvad nytt?

<i>Armb.</i> Bort med er! Kom nu!

<i>Luc.</i> Se så, i hundkojan med dig, Pompejus!
<i>(<sc>Armbåge</sc>, <sc>Pompejus</sc> och rättstjenaren gå).</i>
Hvad nytt ifrån hertigen, pater?

<i>Hert.</i> Jag vet ingenting; kan ni säga mig något?

<i>Luc.</i> Somliga säga, att han är hos kejsaren af Ryssland;
andra, att han har rest till Rom. Hvar tror ni han är?

<i>Hert.</i> Jag vet icke hvar han är, men hvar han ock må
vara, jag önskar honom godt.

<i>Luc.</i> Det var ett tokigt, fantastiskt infall af honom att
stjäla sig ur riket och slå sig på ett tiggeri, som han aldrig
var född till. Lord Angelo hertigar emellertid rätt bra i
hans frånvaro; han tar öfverträdelsen i upptuktelse.

<i>Hert.</i> Det gör han rätt uti.

<i>Luc.</i> Litet mera mildhet emot liderlighet skulle inte
skada honom; liten smula för surmulen i den punkten, pater.

<i>Hert.</i> Denna last är alltför allmän; man måste vara
sträng.

<i>Luc.</i> Ja, den lasten är verkeligen af hög familj och
har vidsträckta släktförbindelser. Men det är omöjligt att
helt och hållet utrota den, pater, så framt man icke
afskaffar äta och dricka. Det sägs, att den här Angelo icke
är aflad af man och qvinna på naturens gamla ärliga fason.
Är det sant? Hvad tror ni?

<i>Hert.</i> Hur skulle han då ha kommit till?

<i>Luc.</i> Några säga, att ett sjörå har lekt honom ur sig:
andra, att han är en afkomma utaf två stockfiskar; men
säkert är <sp>det</sp>, att, när han kastar sitt vatten, så fryser hans
urin genast till is. Att det är sant, det vet jag, och att
han är en oförmögen marionett, det är ingen tvifvel
underkastadt.

<i>Hert.</i> Ni är skämtsam, min herre, och talar en smula fritt.

<i>Luc.</i> För tusan, det är ju riktigt obarmhertigt utaf
honom, att, för en oregerlig byx-luckas skull, taga lifvet af
en karl! Skulle hertigen, som nu är frånvarande, ha gjort
det? Förr än han skulle ha hängt en karl för det att han
skaffat hundra oäkta barn till verlden, förr skulle han ha
betalat fosterlön för tusen. Han var ingen kostföraktare,
han förstod sig på rummeln, och det lärde honom att vara
barmhertig.

<i>Hert.</i> Jag har aldrig hört den frånvarande hertigen
skyllas för qvinfolk; hans håg låg icke åt det hållet.

<i>Luc.</i> Ack, herre, då bedrar ni er!

<i>Hert.</i> Omöjligt!

<i>Luc.</i> Hvad? Inte hertigen? Åh jo, fråga bara den der
femtioåriga tiggerskan; han brukade alltid släppa en dukat
i hennes sparbössa. Hertigen hade sina funderingar, han;
han söp litet emellanåt, det skall jag säga er, jag.

<i>Hert.</i> Ni gör honom orätt, det är säkert.

<i>Luc.</i> Herre, jag var hans förtrogne. Hertigen var en
lufver; och jag tror, att jag känner orsaken till hans bortresa.

<i>Hert.</i> Var så god och säg mig den då.

<i>Luc.</i> Nej, jag ber om förlåtelse, det är en hemlighet,
som man får lof att ha tand för tunga med. Men så mycket
kan jag låta er förstå: -- den största delen af hans
undersåter höll hertigen för att vara en förståndig karl.

<i>Hert.</i> Förståndig? Visst var han det.

<i>Luc.</i> En mycket ytlig, okunnig, obetänksam karl!

<i>Hert.</i> Detta är antingen afund, dårskap eller misstag
af er. Hela hans lefnadslopp, och det sätt på hvilket han
förde statsrodret, skulle, om sådant behöfdes, gifva honom
ett bättre vittnesbörd. Man bedöme honom blott efter hvad
han har uträttat, och han skall inför sjelfva afunden
framstå som lärd, statsman och krigare. Derföre talar ni
oförståndigt, eller också är ert förstånd, om ni har något,
mycket förmörkadt af er elakhet.

<i>Luc.</i> Herre, jag känner honom och har vänskap för
honom.

<i>Hert.</i> Vänskapen talar med bättre kännedom, och
kännedomen med mera vänskap.

<i>Luc.</i> Nå nå, herre, jag vet hvad jag vet.

<i>Hert.</i> Det tror jag knappt, ty ni vet inte hvad ni säger.
Men om hertigen nånsin kommer tillbaka, -- som vi alla
bedja att han måtte göra -- så anhåller jag om att ni
ville stå till svars inför honom. Om ni har talat som
en hederlig karl, så har ni mod att försvara edra ord.
Det är min pligt att dertill uppfordra er; var så god och
säg mig hvad ni heter.

<i>Luc.</i> Herre, mitt namn är Lucio; hertigen känner mig.

<i>Hert.</i> Han skall lära känna er ännu bättre, om jag
lefver så länge, att jag kan ge honom underrättelser om er.

<i>Luc.</i> Jag är icke rädd för er.

<i>Hert.</i> Antingen hoppas ni på att hertigen aldrig skall
komma igen, eller inbillar ni er att jag är en allt för
oskadlig motsåndare. Jag kan också icke göra er stort
ondt; ni svär nog på att ni aldrig har sagt det här.

<i>Luc.</i> Nej, förr vill jag låta hänga mig; du misstage
dig på mig, pater. Men nog om detta. Kan du säga mig
om Claudio skall dö i morgon eller ej?

<i>Hert.</i> Hvarför skulle han dö?

<i>Luc.</i> Jo, för det att han tappat på en butelj med en
tratt. Jag skulle önska, att hertigen, som vi tala om, vore
hemma igen. Den här oförmögna regenten ödelägger hela
provinsen med återhållsamhet. Sparfvarna få icke bygga
under hans taklister, emedan de äro kärliga utaf sig.
Hertigen skulle säkert låtit det som skett i mörkret
handhafvas i mörkret; han skulle aldrig hafva bragt sådant i
ljuset. Ack, om han vore hemma igen! Nu skall den
stackarn Claudio dö för en smula uppskörtning. Farväl,
goda pater! Jag ber dig, inneslut mig i dina böner.
Hertigen, det säger jag dig än en gång, äter nog kött
på Fredagen. Hans tid är visst förbi; men ändå säger jag
dig, att han skulle kyssa en tiggerska, om hon också
luktade af surt bröd och lök. Du kan säga, att det är jag
som har sagt det. Farväl! <i>(Går).</i>

<poem><i>Hert.</i> Det fins ej makt och höghet här på jorden,
 Som slipper tadel; snöhvit dygd är vorden 
 Lönnmördad af förtal: ej kung det fins,</poem>
<poem>Som ej af ilsken smädartunga hinns.
 Hvem kommer der?</poem>

<i>(<sc>Escalus</sc>, fångvaktaren, madam <sc>Öfverända</sc> och
rättstjenare uppträda).</i> 

<i>Esc.</i> I fängelse med henne!

<i>Mad. Öfv.</i> Söta, nådiga herre, haf medlidande med
mig; ers nåd är känd för att vara en barmhertig
menniska. Söta, nådiga herre!

<i>Esc.</i> Dubbelt och tredubbelt varnad; och ändå samma
förbrytelse! Sådant kan göra sjelfva barmhertigheten
ursinnig.

<i>Fångv.</i> En kopplerska, som har drifvit sin rörelse i
elfva år, med ers Nåds tillåtelse!

<i>Mad. Öfv.</i> Nådig herre, det här har en viss Lucio
ställt till åt mig. Mamsell Karin Lägervall fick barn med
honom i hertigens tid, och han lofvade henne äktenskap;
barnet blir ett och ett fjerdedels år till nästa Philippus
och Jacobus. Jag har sjelf ammat upp det, och se nu
hur han krånglar med mig.

<i>Esc.</i> Den karlen är mycket illa känd; kalla honom
inför oss. -- I fängelse med henne! Se så, inte ett ord
mer! -- <i>(Rättstjenare gå med madam Öfverända)</i>.
Fångvaktare, min broder Angelo låter icke öfvertala sig;
Claudio skall dö i morgon. Skaffa honom en prest och all
christelig beredelse. Om min broder vore så medlidsam
som jag, så stode det icke så till med Claudio.

<i>Fångv.</i> Nådig herre, den här patern har varit hos
honom och beredt honom.

<i>Esc.</i> God afton, goda pater.

<i>Hert.</i> Nåd och välsignelse öfver er!

<i>Esc.</i> Hvarifrån är ni?

<poem><i>Hert.</i> Ej hemma här; tillfället fört mig hit
 Att dröja här en tid. Jag är en broder 
 Af helig orden, kommen öfver hafvet 
 Med vigtigt uppdrag från hans helighet.</poem>

<i>Esc.</i> Hvad hörs det af för nytt nu för tiden?

<i>Hert.</i> Ingenting utom att redligheten är ansatt af en
så stark feber, att den icke kan botas utan upplösning.
Man frågar icke efter annat än det som är nytt; och det
är lika farligt att bli gammal i hvad lefnadssätt som helst,
som det är en dygd att framhärda i hvad man tager sig
före. Det fins knappt så mycket förtroende vid lif, att
det kan gå i borgen för sammanlefnadens säkerhet, men
så många säkerheter och borgensförbindelser, att man är
färdig att svära ve och förbannelse öfver sina goda
vänner. Omkring denna gåta vänder sig hela verldens
visdom. Detta nya är gammalt nog, och likväl är det ett
nytt som sker hvar dag. -- Var så god och säg mig,
hvad sinnelag hade hertigen?

<i>Esc.</i> Ett sådant, som, framför allt annat, sträfvade
att lära känna sig sjelf.

<i>Hert.</i> Hvilka nöjen var han begifven på?

<i>Esc.</i> Hans fröjd var snarare att se andra glada, än
att sjelf vara glad åt något som kunde fröjda honom; en
högst återhållsam herre. Dock öfverlemna vi honom åt
sitt öde med en bön om att det måtte blifva lyckligt.
Var nu god och säg mig hur ni fann Claudio beredd. Ni
har, som jag hör, gjort honom besök.

<i>Hert.</i> Han bekänner, att hans domare icke hafva mätit
honom med oriktigt mått, och ödmjukar sig villigt under
rättvisans domslut. Dock hade han, till följe af sin
svaghets ingifvelser, gjort sig många bedrägliga förhoppningar
om att få lefva, dem jag lämpligen har tagit ur honom;
nu är han nöjd att dö.

<i>Esc.</i> Ni har uppfyllt ert löfte till himmelen och
uppfyllt ert heliga kalls skyldigheter hos fången. Jag har
arbetat så mycket jag anständigtvis kunnat för den
stackars unga mannen, men min embetsbroder har hållit så
strängt på rättvisan, att han tvungit mig att säga att han
är rättvisan sjelf.

<i>Hert.</i> Om hans egen vandel svarar emot hans stränga
förfarande, så är det väl; men begår han sjelf något fel,
så har han fällt sin egen dom.

<i>Esc.</i> Jag går att besöka fången. Farväl!

<poem><i>Hert.</i> Frid vare er!
<i>(<sc>Escalus</sc> och fångvaktaren gå).</i>
 Den man, som svärdet fått af Gud, 
 Bör stadigt följa dygdens bud; 
 Så i göra som i låta 
 Bör han oss som mönster båta, 
 Mäta andras fel och brott 
 Efter egna synders mått. 
 Men ve den man, som fäller andra 
 På den ban han sjelf vill vandra! 
 Ve dig, Angelo, som dömt 
 Andras fel, men egna glömt! 
 Ack, hur menskor sig förställa, 
 Vilja städs för englar gälla! 
 Hycklarn, full af onda funder, 
 Passar noga tid och stunder, 
 Drar med spindelfina nät 
 Tyngsta block i sina fjät. 
 Nu list skall taga ondskan fatt:
 Hos Angelo i denna natt 
 Slumrar afskydd fästeqvinna;
 Falskhet skall på falskhet vinna, 
 Och med svek mot svek till slut 
 Gammal fordran tagas ut.
<i>(Går).</i></poem>
</chapter>
<chapter name="Lika för lika. III, 2.">
<h1>FJERDE AKTEN. FÖRSTA SCENEN.</h1>

<sc>Marianas</sc> kammare. 

<i>(En gosse sjunger för <sc>Mariana</sc>).</i>

<poem>Bort med dessa, läppars par,
 Som så ljufligt mened svurit; 
 Bort med blick, som skär och klar 
 Svekfull morgonglans har burit!</poem>
<poem>Men min kyss gif mig igen,
 <tab>   Mig igen, 
 Trohetspanten, falska vän,
 <tab>   Falska vän!</poem>

<poem><i>Mar.</i>  Bryt af din sång och skynda dig din väg, 
 En tröstens man här nalkas oss, hvars råd 
 Ha ofta stillat mina sorgers uppror. <tab>  <i>(Gossen går).</i>

 <i>(Hertigen uppträder).</i>

 Min far, förlåt! Jag hade gerna önskat, 
 Att ni ej funnit mig så musikalisk. 
 Ursäkta mig och tro på mina ord: 
 För nöd, men ej för lust, var sången gjord.</poem>

<poem><i>Hert.</i>  Ja visst; dock har musik den trollkraft fått
 Att göra godt till ondt och ondt till godt. --</poem>

Jag ber er, säg mig, har någon frågat efter mig här i
dag? Jag har stämt möte här just på denna timme.

<i>Mar.</i>  Ingen har frågat efter er; jag har sutit här
hela dagen.

   (<sc>Isabella</sc> <i>kommer).</i>

<i>Hert.</i> Jag tror er ovillkorligt; tiden är inne, just nu.
Jag ber er, aflägsna er ett ögonblick; jag kommer
kanhända genast att kalla er tillbaka igen, för er egen
fördels skull.

<i>Mar.</i>  Jag är er städse förbunden. <tab>    <i>(Går).</i>

<poem><i>Hert.</i> <i>(Till</i> <sc>Isabella</sc>).  Var hjertligen välkommen!
 Hvad nytt ifrån den gode Angelo?</poem>

<poem><i>Isab.</i>  Hans trädgård är kringgärdad med en mur,
 Hvars vestra sida vetter åt en vingård; 
 Till denna vingård är en dörr af plankor, 
 Som kan med denna större nyckel öppnas. 
 Den andra läser opp en liten dörr, 
 Som går från denna vingård till hans trädård;
 Der har jag lofvat att besöka honom, 
 Så snart den dystra midnattstimman nalkas.</poem>

<poem><i>Hert.</i>  Men är ni säker på att hitta vägen?</poem>

<poem><i>Isab.</i>  Jag tagit mina säkra kännemärken;
 Med hviskande och mycket syndig ifver 
 Påpekade och viste han mig vägen 
 Två gånger.</poem>

<poem> <i>Hert.</i> <tab>     Har ni inga andra tecken 
 Emellan er, som hon bör akta på?</poem>

<poem><i>Isab.</i>  Nej, inga; mötet skall i mörkret ske, 
 Och jag har sagt att blott en liten stund 
 Jag dröja kan, ty utanföre väntar, 
 Så föllo mina ord, en tjensteflicka,
 Som följt mig dit och tror att jag har kommit 
 Att bedja för min bror.</poem>

<poem> <i>Hert.</i> <tab>      Förträffligt tillstäldt.
 Jag ännu icke sagt åt Mariana 
 Ett enda ord om detta. Kom nu in.

  (<sc>Mariana</sc> <i>kommer tillbaka).</i>

 Jag ber, gör er bekant med denna flicka, 
 Hon kommer er till gagn.</poem>

<poem> <i>Isab.</i> <tab>     Det är min önskan.</poem>

<poem><i>Hert.</i> <i>(Till</i> <sc>Mariana</sc>).   Ni är väl öfvertygad om min
vänskap?</poem>

<poem><i>Mar.</i>  Det är jag af erfarenheten, pater.</poem>

<poem><i>Hert.</i>  Tag då uti ert sällskap denna vän, 
 Och hör hvad hon för er förtälja skall. 
 Jag väntar här på er.  Men skynda nu, 
 Ty nattens dimmor nalkas.</poem>

<poem><i>Mar.</i>  Behagar ni mig följa?</poem>

   (<sc>Mariana</sc> <i>och</i> <sc>Isabella</sc> <i>gå).</i>

<poem><i>Hert.</i>  O makt och höghet, tusen falska ögon 
 På dig sig häfta! Hela böcker fulla 
 Med falskt och stridigt tal om dina dåd
 I omlopp sättas.  Tusen dumma infall 
 Till sina usla drömmars far dig göra 
 Och truga på dig sina fantasier. --
 Välkomna? Redan öfverens?</poem>


   (<sc>Mariana</sc> <i>och</i> <sc>Isabella</sc> <i>komma tillbaka).</i>

<poem><i>Isab.</i> Hon är beredd på detta företag, 
 Om ni det gillar.</poem>

<poem>                  <tab><i>Hert.</i> Jag ej gillar blott,
 Jag fordrar det.</poem>

<poem>         <tab><i>Isab.</i> Ni har ej stort att säga,
 Ni säger blott helt sakta då ni går: 
 "Glöm icke nu min broder!"</poem>

<poem>             <tab><i>Mar.</i> Frukta icke.</poem>

<poem><i>Hert.</i> Räds icke heller du, min goda dotter, 
 Han inför lagen är din äkta man; 
 Det är ej synd att så er bringa samman, 
 Då dina rättigheters goda sak 
 Förgyller sveket. Kom och låt oss gå; 
 Vi skörda snart, nu är det tid att så.</poem>

<i>(De gå).</i>
</chapter>
<chapter name="Lika för lika. IV, 2">
<h2>ANDRA SCENEN.</h2>

   Ett rum i fängelset. 

  <i>(Fångvaktaren och</i> <sc>Pompejus</sc> <i>uppträda).</i>

<i>Fångv.</i>  Kom hit, min gosse; kan du hugga hufvudet
af en menniska?

<i>Pomp.</i>  Om den menniskan är en ungkarl, så kan jag;
men är han gift karl, så är han sin hustrus hufvud, och
jag kan omöjligt hugga af ett qvinnohufvud.

<i>Fångv.</i>  Se så, låt bli dina narraktigheter och ge mig
ett riktigt svar.  I morgon bittid’ skola Claudio och
Bernardino dö.  Vi hafva här i fängelset vår vanliga
skarprättare, som behöfver en medhjelpare.  Om du vill åtaga
dig att hjelpa honom, så skall du bli fotblacken qvitt,
men vill du icke, så skall du få sitta hela din tid ut samt
vid ditt afsked härifrån få ett dugtigt kok stryk, ty du
har varit en beryktad kopplare.

<i>Pomp.</i>  Jag har sedan urminnes tider varit en olaglig
kopplare, men har ingenting emot att bli en laglig 
skarprättare.  Det skulle vara mig rätt angenämt att få litet
undervisning af min embetsbroder.

<i>Fångv.</i>  Hör hit, Rysligman!  Hvar är du, Rysligman?

   (<sc>Rysligman</sc> <i>kommer).</i>

<i>Rysl.</i>  Ropar ni, herre?

<i>Fångv.</i>  Se här är en karl, som vill hjelpa dig i
morgon vid afrättningen.  Om du så tycker, kan du göra opp
med honom för ett år och behålla honom här hos dig;
hvarom icke, kan du nyttja honom för tillfället och låta
honom gå.  Han kan icke komma i gräl om rangen med
dig, han har varit kopplare.

<i>Rysl.</i>  Kopplare?  Fy tusan!  Han sätter vår konst i
misskredit.

<i>Fångv.</i>  Åh prat!  Ni kan just ta hvarann i hand; det
det är inte stor skillnad på er.  <i>(Går).</i>

<i>Pomp.</i>  Med permission, min gunstig herre, -- ty ni
ser med permission inte så illa ut, om inte edra ögon hade
ett visst rackare-tycke -- kallar ni er handtering en konst?

<i>Rysl.</i>  Ja, herre, en konst.

<i>Pomp.</i>  Jag har hört sägas att måla är en konst, och
då flickorna, som höra till min handtering, bruka måla
sig, så är det ett bevis på att min handtering är en konst;
men att det är någon konst att hänga folk, det kan jag
inte få i mitt hufvud, om ni också skulle hänga mig.

<i>Rysl.</i>  Det är en konst, herre.

<i>Pomp.</i>  Bevisa det.

<i>Rysl.</i>  Hvarje ärlig mans plagg passar en tjuf; om
plagg och halsduk äro för trånga för tjufven, så tycker
den ärliga mannen ändå att de äro för vida; och om de
äro för vida för tjufven, så tycker tjufven ändå att de äro
för trånga; så passar hvarje ärlig mans plagg en tjuf.

   <i>(Fångvaktaren kommer tillbaka).</i>

<i>Fångv.</i>  Nå, har ni kommit öfverens nu?

<i>Pomp.</i>  Jag tar tjenst hos honom, herre, ty jag inser
att skarprättaren har en botfärdigare handtering än
kopplaren, han beder oftare om förlåtelse.


<i>Fångv.</i> Håll bila och stupstock i ordning till i
morgon bittid' klockan fyra.

<i>Rysl.</i> Kom nu med, kopplare; jag skall undervisa dig
i min handtering.

<i>Pomp.</i> Jag är mycket lärgirig och hoppas att ni skall
finna att jag gör min sak flinkt, i fall ni någon gång
sjelf skulle komma att behöfva mig; ni har verkeligen
så mycken godhet för mig, att jag gerna skulle vilja göra
er en återtjenst.

<poem><i>Fångv.</i> Låt kalla Claudio och Bernardino.
 <i>(<sc>Rysligman</sc> och <sc>Pompejus</sc> gå).</i>
 Om Claudio är synd, ej om den andra, 
 Som är en mördare; ja, vore han 
 Min egen bror, jag gåfve honom an.
 <i>(<sc>Claudio</sc> uppträder).</i>
 Här kan du se din dödsdom, Claudio. 
 Nu är det midnatt; klockan sju i morgon 
 Du blir odödlig. -- Hvar är Bernardino?</poem>

<poem><i>Claud.</i> Så tungt han sofver, som oskyldigt arbet,
 Då stelt det ligger uti vandrarns ben. 
 Han blir ej vaken.</poem>

<poem><tab><i>Fångv.</i>        Han ohjelplig är.
 Välan, bered er nu. -- Men hör, hvad buller?
 <i>(Det klappar på dörren. <sc>Claudio</sc> går).</i>
 Gud gifve er sin tröst! -- Jag kommer straxt! --
 Jag hoppas det är nåd, kanhända uppskof 
 För stackars Claudio. -- Välkommen, pater!</poem>

<poem><i>Hert.</i> Må nattens bästa helsoandar sväfva 
 Kring dig, min vän! Har någon varit här?</poem>

<poem><i>Fångv.</i> Ej någon, sedan aftonklockan ringde.</poem>

<poem><i>Hert.</i> Ej Isabella?</poem>

<poem><tab><i>Fångv.</i> Nej.</poem>

<poem><tab><tab><i>Hert.</i> Då komma de.</poem>

<poem><i>Fångv.</i> Hvad tröst för Claudio?</poem>

<poem><tab><i>Hert.</i> Än är det hopp.</poem>

<poem><i>Fångv.</i> Den domarn, han är hård!</poem>

<poem><i>Hert.</i> Säg icke det! Hans lefnad följer noga
 Rättfärdighetens stränga rättesnöre. 
 Med helig återhållsamhet han kufvar 
 Hos sig den lust, som han med herrskarmakt 
 Hos andra dämpa vill. Är sjelf han fläckad 
 Af det, för hvilket han bestraffar andra,
 Så är han en tyrann; nu är han rättvis. --
 <i>(Det klappar på dörren. Fångvaktaren går).</i> 
 Der komma de.
 En mild fångvaktare! Det sällsynt är, 
 Att jernhård fångknekt håller menskan kär. 
 Hvad nu? Hvad stoj? Besatt af brådska visst 
 Är den som dundrar så mot fredlig dörr.</poem>

<i>(Fångvaktaren kommer tillbaka och talar med någon utanföre).</i>

<poem><i>Fångv.</i> Låt honom vänta, tills vår portvakt hunnit
 Ur sängen komma för att läsa opp.</poem>

<poem><i>Hert.</i> Är icke Claudios dödsdom återkallad,
 Men skall han dö i morgon?</poem>

<poem><tab><i>Fångv.</i>            Ingen ändring!</poem>

<poem><i>Hert.</i> Hur nära dagningen det också är, 
 Skall ni dock annat före dager spörja.</poem>

<poem><i>Fångv.</i> Kanhända vet ni något. Dock, jag räds
 Att nåd ej kommer. Sådant aldrig händt; 
 Dessutom har från sjelfva domarstolen 
 Lord Angelo för hela folkets öra 
 Motsatsen yttrat.
 <i>(En budbärare kommer).</i>
 Det är regentens tjenare.</poem>

<poem><i>Hert.</i> Som kommer med benådning för Claudio.</poem>

<i>Budb.</i> Min herre skickar er denna skrifvelse och
genom mig den ytterligare tillsägelse, att ni icke får afvika
i den minsta punkt från densamma, hvarken i afseende på
tid, innehåll eller någon annan omständighet. God
morgon, ty jag tror att det rättnu är dager.

<i>Fångv.</i> Jag lyder.

<poem><i>Hert.</i> <i>(För sig sjelf).</i>
 Det var benådning! Köpt för samma brott, 
 Som den benådande har sjelf begått. 
 Det är ej svårt för synder nu att trifvas, 
 Då de i frö af maktens värma drifvas. 
 Om syna ger nåd, så blir oändlig nåd, 
 Ty syndarn vet för kära synder råd. -- 
 Nå säg, hvad skrifver han?</poem>

<i>Fångv.</i> Som sagdt är, lord Angelo, som säkert tror
mig vara försumlig i min tjenst, väcker mig med denna
ovanliga påstötning; jag tycker det är underligt, ty så har
han aldrig gjort förr.

<i>Hert.</i> Låt höra hvad han skrifver.

<i>Fångv.</i> <i>(Läser).</i> "Ni skall i alla händelser, till och
med om ni skulle få motsatta underrättelser, låta afrätta
Claudio klockan fyra samt Bernardino på eftermiddagen.
Skicka mig, för bättre säkerhets skull, Claudios hufvud
klockan fem. Laga att detta blir riktigt uträttadt, och
tro att mera beror derpå, än vi för det närvarande kunna
meddela. Försumma icke er skyldighet; ni är mig med
egen fara ansvarig." -- Hvad säger ni om det, min herre?

<i>Hert.</i> Hvem är den Bernardino, som skall afrättas i
eftermiddag?

<i>Fångv.</i> En född Zigenare, men uppfostrad här i
landet; han har sutit i fängelset hela nio år.

<i>Hert.</i> Hur kommer det till, att den frånvarande
hertigen icke har låtit antingen sätta honom på fri fot eller
afrätta honom? Jag har hört, att han alltid brukade göra så.

<i>Fångv.</i> Hans vänner utverkade alltid uppskof för
honom; dessutom har hans brottslighet icke blifvit till fullo
ådagalagd förr än under lord Angelos regering.

<i>Hert.</i> Är han nu förvunnen?

<i>Fångv.</i> Med fulla skäl och egen bekännelse.

<i>Hert.</i> Har han visat botfärdighet i fängelset?
Förspörjs någon rörelse hos honom?

<i>Fångv.</i> Han är en karl, som icke tycker det vara
förfärligare att dö än att sofva ruset af sig, sorglös,
förhärdad och orädd för det förflutna, närvarande och
tillkommande, känslolös för döden, en förtviflad sälle.

<i>Hert.</i> Han saknar säkert råd och tröst.

<i>Fångv.</i> Sådant vill han icke veta af. Han har alltid
haft mycken frihet i fängelset; man skulle kunna ge
honom lof att springa ut, och han skulle icke göra det.
Han har flera rus om dagen, och det dag på dag och rus
på rus. Vi hafva flera gånger väckt honom likasom för
att föra honom till afrättning och visat honom en hans
föregifna dödsdom; det har icke bekommit honom det
ringaste.

<i>Hert.</i> Mer om honom en annan gång. Heder och
ståndaktighet stå skrifna på er panna, fångvaktare; läser
jag icke rätt, så bedrager mig min gamla erfarenhet. Jag
vill emellertid, i förlitan på mitt omdömes riktighet, våga
något sjelf. Claudio, som ni nu fått befallning att
afrätta, är icke mera skyldig under lagen än Angelo, som
har dömt honom. För att gifva er ett påtagligt bevis
derpå, behöfver jag icke mer än fyra dagars uppskof;
ni skall emellertid göra mig en ögonblicklig och farlig
väntjenst.

<i>Fångv.</i> Och hvari skulle den bestå, min herre?

<i>Hert.</i> I att ni uppskjuter afrättningen.

<i>Fångv.</i> Ack, huru skulle jag kunna göra det, då
timman är utsatt och jag vid äfventyr af straff fått
uttrycklig befallning att öfverlemna hans hufvud åt Angelo? Jag
skulle ådraga mig Claudios öde, om jag gjorde det
ringaste emot befallningen.

<i>Hert.</i> Vid mitt ordenslöfte går jag i borgen för er,
så framt ni vill följa min anvisning. Låt i dag på
morgonen afrätta den der Bernardino och skicka hans hufvud
till Angelo.

<i>Fångv.</i> Angelo har sett dem båda och skulle känna
igen ansigtet.

<i>Hert.</i> Ack, döden är en mästare i förklädningskonst,
och ni kan hjelpa honom deruti. Raka hans hufvud och
korta af hans skägg, och säg att det var den ångerfulla
syndarens önskan att bli så tillredd innan han gick till döden. Ni vet, att sådant ofta förekommer. Om något annat än tack och god tycka drabbar er för detta, så vill jag, vid min skyddspatron, våga mitt lif deremot.

<i>Fångv.</i> Förlåt mig, gode fader, det är emot min ed.

<i>Hert.</i> Har ni svurit den åt hertigen eller hans ståthållare?

<i>Fångv.</i> Åt hertigen och dem som äro i hans stad och ställe.

<i>Hert.</i> Ni tror väl icke att ni har gjort orätt, ifall hertigen skulle förklara att ni gjort rätt?

<i>Fångv.</i> Men hvad sannolikhet har jag för det?

<i>Hert.</i> Icke allenast sannolikhet, utan visshet. Dock, emedan jag ser att ni är rädd och hvarken min drägt, mitt ärliga väsende eller min förmåga att öfvertala kunna uträtta något hos er, vill jag gå längre än jag först tänkte för att taga all rädsla ur er. Se här, min vän, här är hertigens hand och insegel. Ni känner utan tvifvel hans stil, och signetet lär icke heller vara er obekant.

<i>Fångv.</i> Jag känner båda.

<i>Hert.</i> Detta papper innehåller underrättelsen om hertigens återkomst; ni kan nu läsa igenom det bäst ni tycker: ni skall deraf förnimma, att hertigen är här inom två dagar. Detta är en sak som Angelo icke vet, ty just i dag fick han ett bref af sällsamt innehåll; kanhända att hertigen dött, kanhända han gått i kloster, men ingenting om det som står skrifvet här. Se, morgonstjernan väcker herden till arbete. Stå icke och undra öfver hur allt detta hänger ihop; alla svårigheter äro lätta, då man känner dem. Kalla hit er bödelsknekt, och af med Bernardinos hufvud! Jag skall genast bikta honom och bereda honom för ett bättre lif. Ni står der ännu och undrar, men det skall bestämdt föranleda ett beslut hos er. Kom med, det är redan nästan ljusa dagen. 

<i>(Båda gå).</i>
</chapter>
<chapter name="Lika för lika. IV, 3.">
<h2>TREDJE SCENEN.</h2> 

<i>(<sc>Pompejus</sc> uppträder).</i>

<i>Pomp.</i> Nu är jag så hemmastadd här som jag var i vår gamla lägenhet; man skulle kunna tro, att det vore madam Öfverändas eget hus, ty här äro så många af hennes gamla kunder. Först den unga herr Rask, som sitter här för en slump karduspapper och gammal ingefära, etthundradenittiosju skålpund tillsammans, hvilka han har förvandlat i fem mark reda pengar. Ingefäran var väl icke så efterfrågad då, kan jag tänka; alla gamla kär'ngar voro väl döda. Sedan en viss herr Kapriol, insatt af herr Plys, sidenhandlaren, för tre eller fyra stycken svart sidensars, som nu ha svärtat ned hans kredit. Ytterligare unga herr Virrpanna, och unga herr Kött-ed och herr Kopparsporre, och herr Svältrem, hugg- och stickmästaren; och unga herr Gluff, som gjorde af med lustiga Pudding, och herr Huggut, fäktaren, och den rara herr Skosula, den vidtbereste mannen, och den tokiga Halfstop, som alltid kom jumfrurna för när, och en fyrti stycken till, alla dugtiga i vår rörelse, och som nu umgälla för sin herras skull. 

<i>(<sc>Rysligman</sc> kommer).</i>

<i>Rysl.</i> Se så, karl, hemta hit Bernardino.

<i>Pomp.</i> Herr Bernardino! Vak upp, ni skall hängas! 
Herr Bernardino!

<i>Bern.</i> <i>(Utanföre).</i> Anamma och regera er! Hvad är det för buller der? Hvem är ni?

<i>Pomp.</i> Er goda vän mästermannen. Var så god och stig upp och låt afrätta er.

<i>Bern.</i> <i>(Utanföre).</i> Bort, din kanalje, säger jag; jag vill sofva.

<i>Rysl.</i> Säg honom, att han skall vakna, och det genast.

<i>Pomp.</i> Herr Bernardino, var så god och var vaken tills ni blir afrättad, sedan kan ni sofva.

<i>Rysl.</i> Gå in till honom och hemta ut honom.

<i>Pomp.</i> Han kommer, herre, han kommer; jag hör hur det prasslar i hans halmbädd.

<i>(<sc>Bernardino</sc> kommer in).</i>

<i>Rysl.</i> Ligger bilan på stupstocken, karl?

<i>Pomp.</i> Allt i ordning, herre.

<i>Bern.</i> Nå, Rysligman? Hvad nytt har ni att säga?

<i>Rysl.</i> Ramla nu på med edra böner, det råder jag er
till, ty nu skall domen verkställas.

<i>Bern.</i> Ni skurk, jag har supit hela natten; det
kommer något olägligt uppå.

<i>Pomp.</i> Så mycket bättre; den som har supit hela
natten, och blir hängd bittid' på morgonen, har hela dagen
på sig att sofva ut.

<i>(Hertigen kommer).</i>

<i>Rysl.</i> Ser ni, der kommer er biktfader. Tror ni ännu,
att vi narras med er, hvad?

<i>Hert.</i> Jag har hört huru snart ni skall göra er
hädanfärd och har kommit, bevekt af christelig kärlek, för
att undervisa er, trösta er och bedja med er.

<i>Bern.</i> Det blir ingenting utaf med den saken, pater.
Jag har supit dugtigt hela natten och vill ha längre tid att
bereda mig på, eller också skall man slå ut hjernan på
mig med knölpåkar. Jag ger icke mitt samtycke till att
jag skall dö i dag, det är säkert.

<i>Hert.</i> Ni måste, min van; och derför besvär jag er om
att skåda fram åt den väg som ni skall vandra.

<i>Bern.</i> Jag svär på att jag icke vill dö i dag, hur
mycket man också persvaderar.

<i>Hert.</i> Men hörde ni icke --

<i>Bern.</i> Icke ett ord! Om ni har något att säga mig,
kan ni komma in i mitt fängelse; jag går inte ur fläcken
i dag.

<i>(Går).</i>

<i>(Fångvaktaren kommer tillbaka).</i>

<poem><i>Hert.</i> Stenhjerta!
 Så oberedd för lifvet som för döden!</poem>

<poem><i>Fångv.</i> Följ honom, karlar, lägg'en ned på blocket.
 <i>(<sc>Rysligman</sc> och <sc>Pompejus</sc> gå).</i> 
 Hur fann ni delinquenten sinnad, pater?</poem>

<poem><i>Hert.</i> En hårdsint best, på döden oberedd; 
 Det vore syndigt att afrätta honom 
 Så sinnad som han är.</poem>

<poem><tab><i>Fångv.</i>     På morgonen
 Dog här i häktet utaf hetsig feber 
 Ragozyn, en beryktad röfvare, 
 En man vid Claudios år med hår och skägg 
 Af samma färg som hans. Om nu vi skulle
 Förunna Bernardino bättringsuppskof 
 Och skicka till regenten hufvudet 
 Af Ragozyn, som liknar Claudio mer?</poem>

<poem><i>Hert.</i> O, detta är en himlens skickelse! 
 Uträtta detta genast; timmen nalkas 
 Som Angelo bestämt. Låt skicka af 
 Hans hufvud straxt. Jag vill emellertid 
 Bereda denna skurk att dö med frid.</poem>

<poem><i>Fångv.</i> Det skall uträttas genast, fromme fader,
 Dock måste Bernardino dö i afton. 
 Hur skall man nu med Claudio förfara 
 Och rädda mig från faran som mig hotar, 
 I fall det spörjs att än han är vid lif?</poem>

<poem><i>Hert.</i> Uträtta detta blott. Förvara båda, 
 Så Claudio som Bernardino, hemligt. 
 Förr'n solen tvenne gånger morgonhelsning 
 Åt våra antipoder gifvit har,
 Ni skall er säkerhet bekräftad se.</poem>

<poem><i>Fångv.</i> Jag lyder gerna er.</poem>

<poem><tab><i>Hert.</i>                 Men skynda, skynda
 Och skicka hufvudet till Angelo.
 <i>(Fångvaktaren går).</i>
 Nu skrifver jag ett bref till Angelo, -- 
 Fångvaktarn bär det fram -- hvars innehåll 
 Förkunnar honom att jag nalkas hemmet 
 Och att ett vigtigt skäl ålägger mig 
 Högtidligt intåg. Jag befaller honom 
 Att vid den helga källan möta mig 
 En mil från staden. Sedan skola vi</poem>

<poem>Med kall besinning uppå lagens vågskål
 Med Angelo förfara.</poem>

<i>(Fångvaktaren kommer).</i>

<poem><i>Fångv.</i> Här är hans hufvud; jag bär fram det sjelf.</poem>

<poem><i>Hert.</i> Det är det säkraste. Kom snart igen,
 Ty jag har mycket till att säga er, 
 Som ingen ann' får höra.</poem>

<poem><tab><i>Fångv.</i>        Jag skall skynda. <i>(Går).</i></poem>

<poem><i>Isab.</i> <i>(Utanföre).</i> Guds frid! Släpp in mig.</poem>

<poem><tab><i>Hert.</i>                                        Isabellas röst.
 Hon kommer säkert för att höra efter 
 Om hennes brors benådning kommit hit. 
 Dock får hon ej ännu sin lycka veta, 
 På det att himmelsk fröjd, när minst hon väntar,
 Må stiga ur förtviflan.</poem>

<i>(<sc>Isabella</sc> kommer in).</i>

<poem><tab><i>Isab.</i>         Ack, förlåt! --</poem>

<poem><i>Hert.</i> God morgon, sköna, fromma Isabella.</poem>

<poem><i>Isab.</i> Kär helsning från en sådan helig man! 
 Är Claudio benådad af regenten?</poem>

<poem><i>Hert.</i> Från denna verld <sp>befriad</sp> utaf honom; 
 Hans hufvud skickadt är till Angelo.</poem>

<poem><i>Isab.</i> Ack nej! Ej så!</poem>

<poem><tab><i>Hert.</i>            Det är ej annorlunda;
 Var lugn och undergifven, kära dotter.</poem>

<poem><i>Isab.</i> O, jag vill gå och rifva ut hans ögon!</poem>

<poem><i>Hert.</i> Du kommer ej inför hans ögon, dotter.</poem>

<poem><i>Isab.</i> Ack, stackars Claudio! Arma Isabella! 
 Du grymma verld! Fördömda Angelo!</poem>

<poem><i>Hert.</i> Han har ej ondt af detta, du ej godt; 
 Var derför lugn, förtro din sak åt himlen. 
 Märk hvad jag säger: sjelf du finna skall 
 Hvarenda bokstaf vara lutter sanning. 
 I morgon kommer fursten; -- gråt ej så; 
 En broder af vår orden och hans biktfar 
 Har sagt mig detta; redan denna nyhet</poem>
<poem>För Escalus och Angelo han kungjort.
 Vid stadens port de skola möta honom 
 Och träda af sin makt. Om du det kan, 
 Så vandra klokt den väg som jag dig visar,
 Och du skall släcka all din harm på honom, 
 Få furstens nåd, få hämd af hjertans grund 
 Och heder utaf alla.</poem>

<poem><tab><i>Isab.</i>     Jag er följer.</poem>

<poem><i>Hert.</i> Gif då åt brödren Petrus detta bref, 
 Han är det som om furstens hemkomst skrifvit. 
 Säg, att med detta tecken jag i qväll 
 Till Marianas boning honom bjuder. 
 Jag hennes sak och din förtror åt honom, 
 Och han skall föra dig till hertigen. 
 Anklaga Angelo så det förslår 
 Och midt i synen. Jag, min stackare,
 Är bunden af en helig löftesed 
 Och kan ej komma. Gå med detta bref, 
 Slå sorgen bort och bannlys från ditt. öga 
 Det salta vattnet. Tro ej på min orden, 
 Om jag dig leder falskt. -- Hvem der?</poem>

<i>(<sc>Lucio</sc> kommer).</i>

<poem><tab><i>Luc.</i>                 God afton!
 Hvar är fångvaktaren?</poem>

<poem><tab><i>Hert.</i>       Han är ej hemma.</poem>

<i>Luc.</i> Ack, vackra Isabella, mitt hjerta bleknar då jag
ser dina ögon så röda! Du måste gifva dig till tåls. Jag
får lof att hålla till godo med vatten och bröd både till
middag och qväll; jag får icke fylla min mage, så kärt mig
lifvet är; ett enda bastant mål och jag vore kaputt. Men
det sägs, att hertigen skall komma hem i morgon. Tro
mig, Isabella, jag höll af din bror; hade bara den gamla
narren, hertigen af mörka gränderna, varit hemma, så hade
han lefvat ännu.

<i>(<sc>Isabella</sc> går).</i>

<i>Hert.</i> Min herre, hertigen är er icke mycken tack
skyldig för edra historier om honom; det bästa är att de icke
äro sanna.

<i>Luc.</i> Åh, kära munk, du känner icke hertigen så noga
som jag; han är en bättre krypskytt än du tror.

<i>Hert.</i> Godt; det här skall ni få svara för en gång.
Farväl!

<i>Luc.</i> Nej vänta, jag följer med; jag kan tala om snygga
historier för dig om hertigen.

<i>Hert.</i> Ni har redan talat om för många, ifall de äro
sanna; äro de icke sanna, så är redan <sp>en</sp> historia för mycket.

<i>Luc.</i> Jag stod en gång till rätta för honom för det att
jag hade skaffat en flicka en liten.

<i>Hert.</i> Hade ni då verkeligen gjort det?

<i>Luc.</i> Ja, visst fan hade jag det. Men jag fick lof att
svära mig fri, annars hade jag fått gifta mig med det ludret.

<i>Hert.</i> Min herre, ert sällskap är mer muntert än
anständigt. Sof godt!

<i>Luc.</i> Jag skall minsann följa dig till hörnet. Om du
inte är road utaf flickhistorier, så kan vi spara på den
saken. Jo jo, munk, jag hänger i som en kardborre, jag.

<i>(De gå).</i>
</chapter>
<chapter name="Lika för lika. IV, 4.">
<h2>FJERDE SCENEN.</h2>

Ett rum i Angelos hus. 

<i>(<sc>Angelo</sc> och <sc>Escalus</sc> uppträda).</i>

<i>Esc.</i> Alla bref han skrifver motsäga hvarandra.

<i>Ang.</i> På det mest orimliga vis. Hans handlingar likna
mycket galenskap; Gud gifve, att hans förstånd icke måtte
hafva lidit! Och hvarföre möta honom vid porten och der
nedlägga våra embeten?

<i>Esc.</i> Det kan jag icke förstå.

<i>Ang.</i> Och hvarföre skola vi kort före hans ankomst
låta offentligen kungöra, att om någon har klagomål att
andraga mot domaremakten, så skall han göra det på
öppen gata?

<i>Esc.</i> För denna sak anför han skal. Han vill afgöra
alla klagomål på en gång och för framtiden trygga oss för
angifvelser, hvars kraft och verkan han nu en gång för alla förintar.

<poem><i>Ang.</i> Godt, var så god och låt förkunna detta.
 I morgon bittid' vill jag hemta er; 
 Sänd bud till alla dem som stånd och rang 
 Berättiga att möta hertigen.</poem>

<poem><i>Esc.</i> Det skall bli gjordt, min herre. Nu farväl! <i>(Går).</i></poem>

<poem><i>Ang.</i> God natt! -- 
 Den gerningen förlamar all min kraft 
 Och gör mig slö för allt. Förföra flickor
 Och vara statens hufvud, som mot slikt 
 Har lagen skärpt! Om känslig blygsel ej 
 Tvang henne till att tiga med sin skam, 
 Hur vådlig hennes tunga! -- Hon har skäl. -- 
 Dock nej! Min höghet har så stor kredit,
 Att en som vågar sig åstad mot mig 
 Förstör sig sjelf. Han kunde hafva lefvat, 
 Om ej hans vilda ungdoms häftighet 
 Uti en framtid kunnat kräfva hämd 
 För det att han sig köpt vanhedrad lefnad 
 För sådant skamligt pris. Ack, om han lefde! 
 När blott man lemnat dygdens raka stig, 
 Går allt på sned; hvart skall man vända sig?
 <i>(Går).</i></poem>
</chapter>
<chapter name="Lika för lika. IV, 5.">
<h2>FEMTE SCENEN.</h2>

Utanföre staden. 

<i>(Hertigen uppträder i sin egen drägt, åtföljd af broder <sc>Petrus</sc>).</i>

<poem><i>Hert.</i> Gif detta bref åt mig vid läglig tid.
 <i>(Ger honom ett bref).</i>
 Fångvaktarn känner alla våra planer. 
 Är saken väl i gång, så gör er pligt 
 Och håll er noga efter föreskriften, 
 Om ock ni ändrar er i ett och annat 
 Till följd af sakens gång. Säg Flavius</poem>
<poem>Att jag är här, och lemna samma bud
 Åt Valentinus, Roland och åt Crassus, 
 Samt bed dem skicka hit trumpetare; 
 Men Flavius skall komma först.</poem>

<poem><i>Petr.</i> Det skall med skyndsamhet uträttadt bli.</poem>

<i>(Han går).</i>

<i>(<sc>Varrius</sc> uppträder).</i>

<poem><i>Hert.</i> Tack, Varrius, för det du skyndat dig! 
 Kom, låt oss nu spatsera. Andra vänner 
 Snart komma hit, min goda Varrius.</poem>

<i>(De gå).</i>
</chapter>
<chapter name="Lika för lika. IV, 6.">
<h2>SJETTE SCENEN.</h2>

En gata nära stadsporten. 

<i>(<sc>Isabella</sc> och <sc>Mariana</sc> uppträda).</i>

<poem><i>Isab.</i> Det blir mig svårt att tala så försåtligt;
 Jag sanning tala vill. Det tillhör er 
 Att gripa honom an. Dock får jag göra't, 
 Ty munken sagt att så vår plan bör döljas.</poem>

<poem><i>Mar.</i> Låt styra er af honom.</poem>

<poem><i>Isab.</i> Han säger ock, att, om han också skulle 
 Min fiende försvara emot mig, 
 Jag icke skall deröfver mig förundra; 
 Det är en läkdom, helsosam fast bitter.</poem>

<poem><i>Mar.</i> Ack, om blott brodren Petrus --</poem>

<poem><i>Isab.</i> Var tyst, der kommer han.</poem>

<i>(Broder <sc>Petrus</sc> kommer).</i>

<poem><i>Petr.</i> Kom nu; jag letat opp en läglig ort, 
 Der hertigen nödvändigt skall förbi. 
 Trumpeterna ha tvenne gånger skallat; 
 De ädlaste och främste här i staden 
 Ha samlat sig vid porten. Innan kort 
 Sker prinsens intåg. Skynda er åstad!</poem>

<i>(De gå).</i>
</chapter>
<chapter name="Lika för lika. V, 1.">
<h1>FEMTE AKTEN. FÖRSTA SCENEN.</h1>

En öppen plats nära stadsporten.

<i>(Från den ena sidan uppträda <sc>Isabella</sc> och broder <sc>Petrus</sc>
samt <sc>Mariana</sc>, beslöjad. Från den andra hertigen,
<sc>Varrius</sc>, hofherrar, <sc>Angelo</sc>, <sc>Escalus</sc>, <sc>Lucio</sc>,
fångvaktaren och borgare).</i>

<poem><i>Hert.</i> Välkommen hit, min hedervärda frände! --
 Det gläder mig att se er, gamla vän.</poem>

<poem><i>Ang. och Esc.</i> En lycklig återkomst, ers höga nåde!</poem>

<poem><i>Hert.</i> Af hjertat tackar jag er båda mycket. --
 <i>(Till <sc>Angelo</sc>).</i>
 Vi hafva hört oss före och försport 
 Så mycket godt om er som domare, 
 Att vi offentligt måste tacka er 
 Till dess vi hinna bättre er belöna.</poem>

<poem><i>Ang.</i> Så mycket mera är jag er förbunden.</poem>

<poem><i>Hert.</i> Högt talar er förtjenst; jag kränkte den, 
 Om jag den stängde in i hjertats gömma, 
 Då den förtjenar att i koppar ristas 
 Och så försäkras emot tidens tand 
 Och glömskans nötning. Räck mig nu er hand,
 Låt folket skåda och förnimma här 
 Hur gerna inre kärlek visar sig 
 I yttre höfligheter. Escalus,
 Kom hit och gå vid andra sidan, du; 
 J ären goda stöd!</poem>

<i>(Broder <sc>Petrus</sc> och <sc>Isabella</sc> uppträda).</i>

<poem><i>Petr.</i> Nu är det tid; böj knä och tala högt!</poem>

<poem><i>Isab.</i> Rättvisa! Sänk er blick, min hulda prins,
 Uppå en kränkt -- jag sade gerna, flicka! 
 Ack, ädle prins, vanära ej ert öga 
 Med någon blick på andra föremål, 
 Förr'n ni har hört min klagan, som är rättvis, 
 Och mig förskaffat rätt, ja rätt, rätt, rätt!</poem>

<poem><i>Hert.</i> Kränkt? Säg, af hvem? Och hur? Berätta fort.</poem>
<poem>Här är lord Angelo, som rätt er skaffar;
 Till honom vänd er.</poem>

<poem><tab><i>Isab.</i>    Ack, min ädle hertig,
 Hos satan beder ni mig söka frälsning. 
 Hör sjelf min sak, ty, blir jag icke trodd, 
 Så får jag straff, men tror man mina ord, 
 Skall jag ersättning ha. O hör, o hör!</poem>

<poem><i>Ang.</i> Min prins, jag räds att hon är litet vurmig;
 Hon sökt hos mig benådning för sin bror, 
 Som halshöggs lagligt dömd.</poem>

<poem><tab><i>Isab.</i>            Ha, lagligt dömd!</poem>

<poem><i>Ang.</i> Nu lär hon säkert tala vildt och sällsamt.</poem>

<poem><i>Isab.</i> Högst sällsamt, men högst sant jag tala skall. 
 Menedare är Angelo; hur sällsamt! 
 Mandråpare är Angelo; hur sällsamt! 
 En okysk röfvare är Angelo, 
 En skrymtare, en jungfru-skändare. 
 Det är ju sällsamt, sällsamt?</poem>

<poem><tab><i>Hert.</i>               Sjufallt sällsamt!</poem>

<poem><i>Isab.</i> Han är ej mera säkert Angelo, 
 Än detta allt så säkert är som sällsamt, 
 Ja sjufallt säkert; sanning sanning är, 
 Och det är summan.</poem>

<poem><tab><i>Hert.</i>    Bort med henne! Ack,
 Hon talar så af vanvett, stackars barn!</poem>

<poem><i>Isab.</i> Prins, jag besvärjer dig så sant som du
 På annat lif än denna verldens litar, 
 Gå icke mig förbi för det du tror 
 Att jag är svagsint; gör ej det omöjligt 
 Som tycks otroligt. Det är ej omöjligt, 
 Att den, som är den största skurk på jorden, 
 Så sträng, allvarlig, kysk och from kan synas
 Som Angelo. Så kan ock Angelo 
 Med all sin höghet, ståt och titelprydnad
 En niding vara. Om han vore mindre, 
 Han vore ingenting, men han är mer, 
 Om flera namn på dålighet det funnes.</poem>

<poem><i>Hert.</i> Ha, på min heder,
 Om hon är svagsint, -- som jag tror hon är, -- 
 Så är dock hennes vanvett sällsamt redigt 
 Och talar med ett sådant sammanhang, 
 Som aldrig sports hos vanvett.</poem>

<poem><tab><i>Isab.</i>         Dyre prins,
 Ack, säg ej så och misstro ej förnuftet 
 För ojemn talan! Nyttja ert förnuft 
 Och lyft en sanning upp, som tycks förnedrad, 
 Och störta ned en lögn, som sig förhäfver.</poem>

<poem><i>Hert.</i> Ej alla kloka tala så pass klokt.
 Hvad vill ni mig, säg ut.</poem>

<poem><tab><i>Isab.</i>    Jag syster är
 Till Claudio, som blef för otukt dömd 
 Att mista lifvet, dömd af Angelo. 
 Till mig, som är novis uti ett kloster, 
 Min broder sände bud; en Lucio 
 Bar fram till mig --</poem>

<poem><tab><i>Luc.</i>       Och det var jag, min prins.
 Jag kom från Claudio och bad, att hon 
 Sin ljufva förbön hos lord Angelo 
 Försöka skulle för sin stackars broder.</poem>

<poem><i>Isab.</i> Ja, det är han.</poem>

<poem><tab><i>Hert.</i> <i>(Till <sc>Lucio</sc>).</i>          Man har ej bedt er tala.</poem>

<poem><i>Luc.</i> Nej, gode prins; ej heller bedt mig tiga.</poem>

<poem><i>Hert.</i> Nu gör jag det, gif akt på det, min vän,
 Och, när en gång ni skall er sjelf försvara, 
 Bed himlen då att ej ni står med skammen.</poem>

<poem><i>Luc.</i> Det vill jag svara för.</poem>

<poem><i>Hert.</i> Ni för er sjelf får svara; akta er!</poem>

<poem><i>Isab.</i> Den herrn har redan något sagt om saken.</poem>

<poem><i>Luc.</i> Rätt!</poem>

<poem><i>Hert.</i> Det kan väl vara; orätt har ni dock, 
 Som talar uti otid. -- Nå?</poem>

<poem><tab><i>Isab.</i>     Jag kom
 Till denna usla, nedriga regenten --</poem>

<poem><i>Hert.</i> Det låter litet tokigt.</poem>

<poem><tab><i>Isab.</i>       Nej, förlåt,
 Uttrycket passar ganska bra till saken.</poem>

<poem><i>Hert.</i> Hon repar sig. Nå väl, till saken! Fortfar.</poem>

<poem><i>Isab.</i> Nå väl, jag alla omsvep går förbi, --
 Hur jag besvor och båd och föll på knä, 
 Hur han mig gendref, hur jag svarade -- 
 Allt det drog länge ut -- och börjar genast 
 Med sorg och skam det stygga slutet yppa. 
 Han ville ej, om ej jag offrade 
 Min kyska kropp åt hans gemena lustar, 
 Min bror benåda. Efter mycken strid
 Besegrade min systerkärlek äran, 
 Jag föll för honom. Nästa morgon tidigt, 
 På lustar mätt, han lät min stackars bror 
 Halshuggas dock.</poem>

<poem><tab><i>Hert.</i>     Det der är troligt just!</poem>

<poem><i>Isab.</i> O vore det så troligt blott som sant!</poem>

<poem><i>Hert.</i> Du vet ej hvad du säger, stackars toka! 
 Kanhända man har ilsket tubbat dig 
 Att smäda så hans ära. För det första 
 Är han ett dygdemönster; för det andra 
 Fins ingen orsak hvi han skulle straffa
 Med sådan häftighet ett brott, som sjelf 
 Han vore fallen för. Om så han syndat, 
 Han säkert dömt din broder efter sig, 
 Men icke dödat honom. Du är tubbad, 
 Bekänn och angif den som dig förmått 
 Till detta klagomål.</poem>

<poem><tab><i>Isab.</i>     Och det är allt?
 Nå väl, J englaskaror, stärken mig 
 Med tålamod, och blotten när det gäller 
 Den ondska som af furstegunst är hägnad! -- 
 Gud skydde er, min prins, så visst som jag 
 Går kränkt och misstrodd från ers nåd i dag.</poem>

<poem><i>Hert.</i> Nog vet jag du vill gå. -- En rättsbejent! 
 Låt häkta henne. Skall jag låta så 
 En giftig tunga såra dem som dväljas</poem>

<poem>Så nära mig? Det här är bara konster. --
 Hvem kände till din plan och ankomst hit?</poem>

<poem><i>Isab.</i> En pater Ludvig. Vore han blott här!</poem>

<poem><i>Hert.</i> En biktfar visst. -- Hvem känner denna Ludvig?</poem>

<poem><i>Luc.</i> Jag känner honom; han i allt sig blandar. 
 Jag tål ej karlen. Om han lekman varit, 
 Jag hade piskat honom upp, min prins, 
 För grofva ord om er då ni var borta.</poem>

<poem><i>Hert.</i> Ha, grofva ord om mig! En hygglig munk! 
 Och reta denna stackars qvinna upp 
 Mot vår ståthållare! För hit den munken.</poem>

<poem><i>Luc.</i> I går jag både munken såg och henne 
 I fängelset, min prins: en skamlös munk, 
 En otäck lymmel.</poem>

<poem><i>Petr.</i> <tab>        Skydde Gud ers höghet!
 Jag stått och hört hur groft man vågat gäcka 
 Ert fursteliga öra. Denna qvinna 
 Har falskeligen klagat an regenten, 
 Som är så fri från någon synd med henne
 Som hon från den som ännu ej är född.</poem>

<poem><i>Hert.</i> Det tror jag ock. Säg, känner ni den Ludvig, 
 Om hvilken hon har talat?</poem>

<poem><i>Petr.</i> <tab>   Ja, det gör jag;
 Han är en from och helig man, min prins, 
 Men icke skamlös eller verldsligt sinnad 
 Som denna herre har beskrifvit honom, 
 Och, på mitt ord, en man som aldrig nånsin, 
 Som denne påstår, har ers höghet smädat.</poem>

<poem><i>Luc.</i> Jo högst gement, ers höghet, tro mitt ord.</poem>

<poem><i>Petr.</i> Godt, han i sinom tid sig nog försvarar. 
 Nu är han sjuk utaf en häftig feber. 
 På hans begäran har jag kommit hit -- 
 Ty han fick veta, att man tänkte klaga 
 Uppå lord Angelo -- i ärende 
 Att säga på hans vägnar hvad han vet 
 Är sant och falskt och hvad han vill bevisa 
 Med ed och fulla skäl, om han blir kallad.</poem>

<poem>Hvad denna unga qvinna först beträffar --
 Rättfärdigas bör denna värda ädling, 
 Som blifvit så offentligt svärtad ned -- 
 Så skall hon midt i synen vederläggas
 Till dess hon sjelf bekänner.</poem>

<poem><tab><i>Hert.</i>        Låt oss höra.
 <i>(<sc>Isabella</sc> bortföres af vakt).</i> 
 Säg, ler ni ej åt detta, Angelo?
 O Gud, hur stackars dårar sig bete! 
 Tag stolar hit. Kom, frände Angelo; 
 Jag blott vill höra på, ni sjelf må döma
 I egen sak. -- Är detta vittnet, munk?
 <i>(<sc>Mariana</sc> träder fram).</i>
 Först slöjan bort, och sedan må hon tala.</poem>

<poem><i>Mar.</i> Förlåt, min prins, jag visar ej mitt anlet,
 Förr än min man befaller.</poem>

<poem><tab><i>Hert.</i>          Är ni gift?</poem>

<poem><i>Mar.</i> Nej, nådig herre.</poem>

<poem><tab><i>Hert.</i>             Är ni flicka?</poem>

<poem><tab><tab><i>Mar.</i>                       Nej.</poem>

<poem><i>Hert.</i> Då är ni enka?</poem>

<poem><tab><i>Mar.</i>            Icke heller det.</poem>

<poem><i>Hert.</i> Då är ni ingenting; då är ni hvarken 
 En flicka, enka eller äkta hustru.</poem>

<i>Luc.</i> Då är hon säkert en slinka, ty sådana bruka hvarken vara flickor, enkor eller gifta hustrur.

<poem><i>Hert.</i> Täpp munnen på den karln. Det vore väl 
 Han hade orsak för sig sjelf att prata.</poem>

<i>Luc.</i> Godt, nådig herre.

<poem><i>Mar.</i> Jag tillstår att jag aldrig varit gift, 
 Och tillstår ock att jag ej flicka är. 
 Jag känt min man, dock känner ej min man 
 Att nånsin han mig känt.</poem>

<i>Luc.</i> Då var han visst drucken, min prins; det har inte kunnat gå till på annat vis.

<poem><i>Hert.</i> Det vore väl du vore det; då teg du.</poem>

<poem><i>Luc.</i> Godt, nådig herre.</poem>

<poem><i>Hert.</i> Det här rör ej lord Angelo det minsta.</poem>

<poem><i>Mar.</i> Nu kommer jag till saken, nådig herre.
 Hon, som för otukt klagar honom an, 
 Anklagar derigenom ock min make 
 Och anger tid och stund då jag kan styrka
 Att jag i mina armar honom hade 
 Med kärleksfull omfamning.</poem>

<poem><i>Ang.</i> Månn' någon ann', än mig, hon klagar an?</poem>

<poem><i>Mar.</i> Ej det jag vet.</poem>

<poem><tab><i>Hert.</i>           Ni nämnde ju er man?</poem>

<poem><i>Mar.</i> Ja visst, min prins; och det är Angelo, 
 Som tror sig veta att han mig ej känt, 
 Men vet sig tro att han har nunnan känt.</poem>

<poem><i>Ang.</i> Det här, det går för långt! Låt se ditt anlet.</poem>

<poem><i>Mar.</i> Min man befaller; nu är slöjan borta.
 <i>(Hon afslöjar sig)</i> 
 Se detta anlet, grymma Angelo,
 Som förr du svor på vara värdt att se; 
 Se denna hand, som med en helig ed 
 Blef stadigt lagd i din. Se här den kropp, 
 Som löste Isabellas gifna löfte 
 Och mötte dig, som trodde det var hon, 
 Uti ditt trädgårdshus.</poem>

<poem><tab><i>Hert.</i> <i>(Till <sc>Angelo</sc>).</i>     Ni känner henne?</poem>

<poem><i>Luc.</i> Ja, köttsligt taladt, säger hon.</poem>

<poem><tab><i>Hert.</i>                            Håll mun!</poem>

<poem><i>Luc.</i> Godt, nådig herre.</poem>

<poem><i>Ang.</i> Min prins, jag tillstår att jag känner henne.
 För fem år sedan var det tal om giftas 
 Emellan oss, men saken blef ej af; 
 Dels derför att den hemgift, som blef lofvad, 
 Mot aftal kom till korta, dels och mest 
 För det att hon af ryktet kallad blef 
 Lättfärdig. Sedan dess har icke jag 
 Med henne talt ett ord, sett eller hört 
 Af henne minsta grand, vid tro och ära!</poem>

<poem><i>Mar.</i> Min prins, så sant som ljus från himlen kommer
 Och ord från andedrägt; så sant som mening 
 I sanning fins och sanning uti dygd, 
 Är jag hans äkta vif och det så fast 
 Som ord med ed kan binda. Goda prins,
 Förleden Tisdagsnatt han tog sin rätt 
 Som äkta man. Om detta allt är sanning, 
 Så må jag stiga frisk och färdig opp 
 Från detta knäfall, hvarom icke stelna
 Till marmorstod evinnerligen här!</poem>

<poem><i>Ang.</i> Jag hittills detta hört med leende, 
 Nu vill jag ha rättvisa, goda prins; 
 Mitt tålamod är slut. Jag inser nog, 
 Att dessa stackars qvinnor äro verktyg, 
 Och intet mer, åt någon mäktig arm, 
 Som styr dem. Låt mig rådrum få, min prins, 
 Att blotta detta svek.</poem>

<poem><tab><i>Hert.</i>       Af hjertat gerna;
 Och ni kan straffa dem så strängt ni vill. -- 
 Du narr till munk och du gemena qvinna, 
 Som ligger med den andra i komplott, 
 Säg, tror du att din ed, om ock den kunde 
 Från himlen alla helgon kalla ned, 
 Förslår ett grand emot bepröfvad dygd 
 Af mig beseglad? Ni, lord Escalus, 
 Som domare min frände vänligt hjelpe
 Att leta rätt på detta ofogs källor. -- 
 Det är en annan munk som retat dem, 
 Låt hemta honom.</poem>

<poem><tab><i>Petr.</i>     Gerna ville jag
 Att här han vore, ty han har förvisso 
 Till klagomålen retat dessa qvinnor. 
 Fångvaktarn känner stället der han fins 
 Och kan gå efter honom.</poem>

<poem><tab><i>Hert.</i>        Gör det genast
 <i>(Fångvaktaren går).</i> 
 Och ni, min ädle, välbetrodde frände,</poem>
<poem>Som ej bör släppa denna sak, förfar
 I denna smäde-sak som bäst ni tycker, 
 Med hvilket straff som helst. Jag lemnar er 
 En liten stund. Men rör er ej ur fläcken, 
 Förr'n domen öfver smädarne är fälld.</poem>

<poem><i>Esc.</i> Min prins, vi skola nog vårt bästa göra.
 <i>(Hertigen går).</i>
 Signor Lucio, sade ni ej att ni kände den der pater
 Ludvig såsom en vanhederlig person?</poem>

<i>Luc.</i> <i>Cucullus non facit monachum:</i> hederlig i ingenting,
utom i kåpan; och högst nedrigt har han talat om
hertigen.

<i>Esc.</i> Var så god och vänta här tills han kommer och
öfverbevisa honom om det. Den der munken måtte vara
en rigtig skälm.

<i>Luc.</i> Så stor som någon i Wien, på min heder.

<i>Esc.</i> Kalla besagda Isabella hit igen, jag vill tala med
henne. Tillåt mig examinera henne, nådig herre. Jag skall
nog sköta henne, jag.

<i>Luc.</i> <i>(Sakta).</i> Inte bättre än han der, efter hennes
egen utsago.

<i>Esc.</i> Hvad är det ni säger?

<i>Luc.</i> Jo, nådig herre, jag tror att om ni sköter henne
i enrum, så torde hon lättare ge med sig. Det skäms hon
säkert att göra så här publikt.

<i>(Rättstjenare föra in <sc>Isabella</sc>. Hertigen, förklädd titt munk,
och fångvaktaren komma).</i>

<i>Esc.</i> <i>(Titt <sc>Isabella</sc>).</i> Kom närmare; denna fröken motsäger allt hvad ni har sagt.

<i>Luc.</i> Nådig herre, här kommer den kanaljen som jag talte om, här med fångvaktaren.

<i>Esc.</i> Just lagom; ni får icke tala vid honom förr än vi säga er till.

<i>Luc.</i> <i>(Håller handen för munnen).</i> Mum!

<i>Esc.</i> Kom närmare, min vän. Har ni tubbat dessa
qvinnor att förtala lord Angelo? De hafva bekant, att ni
har gjort det.

<i>Hert.</i> Det är lögn.

<i>Esc.</i> Hvad nu? Vet ni hvar ni är?

<poem><i>Hert.</i> Ha! Vördnad för er rang? Då må man ock
 Hin onde vörda för hans thron af lågor. -- 
 Hvar är er hertig? <sp>Honom</sp> svarar jag.</poem>

<poem><i>Esc.</i> Han är i oss; för oss ni står till svars.
 Men tala hofsamt.</poem>

<poem><tab><i>Hert.</i>   Dristeliga dock. --
 Men ack, ni stackars barn, säg, har ni kommit 
 Att söka lammet ut hos räfven här? 
 God natt, upprättelse! Har prinsen gått? 
 Då går det slemt för er. Ej rättvis är 
 Er hertig, om han så ifrån sig visar 
 Ert gälla klagomål och lägger domen 
 I munnen på den skurk som sjelf är part.</poem>

<poem><i>Luc.</i> Der är kanaljen som jag talte om.</poem>

<poem><i>Esc.</i> Du ärelösa, pligtförgätna munk, 
 Var det ej nog att tubba dessa qvinnor 
 Mot denna ädla man? Skall ock du smäda 
 Och kalla honom midt i synen skurk,
 Ja, ge ett sidohugg åt fursten sjelf 
 Och kalla honom orättvis? För bort'en! 
 På pinbänk straxt! Slit honom lem för lem, 
 Tills han bekänner. -- Fursten orättvis! --</poem>

<poem><i>Hert.</i> Var ej så het! Er hertig vågar ej 
 Mitt minsta finger röra mer än han 
 Sitt eget pina djerfs. Hans undersåte 
 Jag icke är, ej heller här från orten. 
 Mitt värf i denna stat har låtit mig 
 I Wien här förnimma många ting. 
 Jag skådat huru osed här har fräst 
 Och kokat öfver: lag för alla brott, 
 Men brott så skyddade, att stränga stadgar, 
 Likt ordningsreglor i barberarstugor. 
 Knappt märktes förr'n man gäckades med dem.</poem>

<poem><i>Esc.</i> Han smädar staten! Häkta honom genast.</poem>

<poem><i>Ang.</i> Hvad har ni nu att säga, Lucio?
 Är detta mannen som ni talte om?</poem>

<i>Luc.</i> Ja, det är det, nådig herre. Kom hit, farbror
Flintskalle, känner ni mig?

<i>Hert.</i> Jag känner igen er på rösten, min herre. Jag
råkade er i fängelset under hertigens frånvaro.

<i>Luc.</i> Såå? gjorde ni det? Nå, mins ni hvad ni sad'
om hertigen?

<i>Hert.</i> Till punkt och pricka, min herre.

<i>Luc.</i> Verkeligen? Nå, är hertigen en flickjägare, en narr
och en pultron, som ni då sad' att han var?

<i>Hert.</i> Min herre, ni måste först byta roll med mig,
innan ni låter mig säga det. Det var ni som sad' så om
honom, och mycket mer, mycket värre.

<i>Luc.</i> En sådan förbannad karl? Nöp jag dig icke i
näsan för ditt prat?

<i>Hert.</i> Jag bedyrar, att jag älskar hertigen som mig sjelf.

<i>Ang.</i> Hör bara hur den skurken nu vill komma ifrån
saken efter att hafva yttrat så förrädiska smädelser!

<i>Esc.</i> Det är icke vardt att resonera med en sådan karl;
i fängelse med honom! Hvar är fångvaktaren? -- I
fängelse med honom! Lägg dugtigt med jern på honom; låt
honom icke tala mer. Bort med de der slynorna också och
med den der sällskapsbrodren i skälmstycket.

<i>(Fångvaktaren lägger hand på hertigen).</i>

<i>Hert.</i> Sakta, min gunstig herre, sakta!

<i>Ang.</i> Hvad? Gör han motstånd? Hjelp fångvaktaren,
Lucio.

<i>Luc.</i> Se så, se så, se så! Fy herre! Hvad, ni
flintskalliga, lögnaktiga skurk, skall ni vara maskerad, ni, hvaba?
Visa ert kanalje-ansigte, det satan er regere! Visa er
tjuffysionomi och flux i galgen med er! Bort med lufvan.
<i>(Rycker af honom kapuchongen; man igenkänner hertigen).</i>

<poem><i>Hert.</i> Du är den första skurk som gjort en hertig. 
 Fångvaktare, för dessa ädla tre</poem>
<poem>Jag går i borgen. <i>(Till <sc>Lucio</sc>).</i> Smyg er icke bort,
 Med er har munken än ett ord att tala. -- 
 Tag fatt på honom.</poem>

<poem><tab><i>Luc.</i>     Värre än att hänga
 Lär detta blifva.</poem>

<poem><tab><i>Hert.</i> <i>(Till <sc>Escalus</sc>).</i>          Jag förlåter er 
 Hvad ni har talat; sätt er ned, min herre.
 <i>(Till <sc>Angelo</sc>).</i> Ursäkta mig! Jag lånar denna plats. -- 
 Säg, har du ord och klyftighet och fräckhet 
 Som kunna stå dig bi? Om det du har, 
 Så håll dem fast till dess jag talat ut 
 Och bäfva sedan.</poem>

<poem><tab><i>Ang.</i>    Fruktansvärda herre,
 Jag vore syndigare än min synd, 
 Om jag mig trodde kunna slippa undan 
 Då jag har sett hur ni liksom en Gud 
 Har genomskådat mig. Ack, gode prins,
 Sitt längre ej till doms min skam att öka, 
 Låt min ransakning bli bekännelse. 
 Fäll domen genast, ögonblicklig död 
 Är all den nåd jag tigger.</poem>

<poem><tab><i>Hert.</i>     Mariana! --
 Säg, var med denna qvinna du förlofvad?</poem>

<poem><i>Ang.</i> Det var jag, herre.</poem>

<poem><i>Hert.</i> Gå bort med henne, äkta henne genast. -- 
 Vig hop dem, munk; när det är gjordt, så kom 
 Tillbaka hit. -- Följ med, fångvaktare,</poem>

<i>(<sc>Angelo</sc>, <sc>Mariana</sc>, <sc>Petrus</sc> och fångvaktaren gå).</i>

<poem><i>Esc.</i> Hans smälek mer förvånar mig, min prins,
 Än allt det underbara som har händt.</poem>

<poem><i>Hert.</i> Kom närmre, Isabella. 
 Nu munken är er prins. Hvad förr jag var, 
 En from och trogen vän i råd och dåd, 
 Det är jag än; med drägt ej hug jag vexlar,
 Men egnar dig min tjenst.</poem>

<poem><tab><i>Isab.</i>    Förlåt att jag,</poem>
<poem>Er undersåte, så besvärat har
 Ett okändt majestät!</poem>

<poem><tab><i>Hert.</i>     Jag dig förlåter.
 Var lika mild mot mig, du goda flicka; 
 Din broders död, jag vet det, grämer dig, 
 Och du må undra hvi jag blott förklädd 
 Hans lif försökte rädda och ej heldre 
 Framträdde plötsligt ur min dolda makt 
 Än lät hans lif förspillas. Hulda flicka, 
 Hans död blef snabbare i verket ställd 
 Än jag förmodade den skola hinna, -- 
 Det knäckte mina planer. Frid med honom! 
 Det lif, som gjort sin dödskamp, bättre är
 Än det som har den qvar. Haf tröst, mitt barn,
 Din bror är lycklig nu.</poem>

<poem><tab><i>Isab.</i>        Det är min tröst.</poem>

<i>(<sc>Angelo</sc>, <sc>Mariana</sc>, <sc>Petrus</sc> och fångvaktaren komma
tillbaka).</i>

<poem><i>Hert.</i> Den här brudgummen, som oss nalkas nu, 
 Och hvilkens lystnad dock har förolämpat 
 Din jungfruliga sedsamhet och ära, 
 Skall du för Marianas skull förlåta. -- 
 Dock, då han har din bror till döden dömt -- 
 Sjelf saker till en dubbel oförrätt 
 Mot helig kyskhet och mot dyra löften, 
 Dem han dig gaf om räddning för din bror -- 
 Så ropar lagens nådestämma högljudt, 
 Och till och med utur hans egen mun:
 "En Angelo för Claudio, död för död; 
 Blod kräfver blod af arma och af rika, 
 Mått qvittar mått och lika qvittar lika." 
 Hör, Angelo!
 Då nu ditt brott så uppenbart är vordet, 
 Att ej du neka kan, om ock du ville, 
 Så döme vi dig nu till samma stupstock 
 Der Claudio föll, och det med samma hast. -- 
 För honom bort.</poem>

<poem><tab><i>Mar.</i>        Ack, dyre prins, jag hoppas
 Att ni ej gifvit mig en man på spe!</poem>

<poem><i>Hert.</i> Det var din man som gaf dig man på spe. 
 Jag lät er viga endast för att rädda 
 Din egen ära, annars kunde klander, 
 För det han vann dig, fästas vid din lefnad 
 Och skada i en framtid. Allt hans gods,
 Fastän i kraft af lag till mig förfallet, 
 Tillfälle dig uti ditt enkostånd; 
 Köp dig en bättre man derför.</poem>

<poem><tab><i>Mar.</i>         O herre,
 Jag önskar ingen ann' och ingen bättre.</poem>

<poem><i>Hert.</i> Du får ej önska honom; sagdt är sagdt.</poem>

<poem><i>Mar.</i> <i>(Knäböjer).</i> Min hulde prins, --</poem>

<poem><tab><i>Hert.</i>                                  Du spiller blott din möda. --
 Till afrättsplats med honom! -- <i>(Till <sc>Lucio</sc>).</i> Nu till er.</poem>

<poem><i>Mar.</i> Ack, gode prins, -- hjelp, söta Isabella,
 O låna mig ditt knä, jag lånar dig 
 Mitt hela lif, mitt hela lif dig tjene!</poem>

<poem><i>Hert.</i> Mot allt förnuft du hennes själ bestormar;
 Om hon för denna gerning bad om nåd. 
 Bröt Claudios ande upp sin säng af sten 
 Och ryckte henne bort uti förfäran.</poem>

<poem><i>Mar.</i> Ack, Isabella, söta Isabella, 
 Böj likväl knä med mig i denna stund, 
 Lyft upp din hand, säg intet, jag skall tala. 
 De bästa menskor hafva sina fel 
 Och blifva merändels så mycket bättre 
 Då de ha rasat ut. Så kan det ske
 Med Angelo. Ack, söta Isabella,
 Vill du ej böja knä med mig?</poem>

<poem><i>Hert.</i> Han dör för Claudio.</poem>

<poem><tab><i>Isab.</i> <i>(Knäböjer).</i>    Nådigaste herre,
 Jag ber er, se på denna dömda man 
 Som om min broder lefde. Jag vill tro,</poem>
<poem>Att pligt och tro hans gerningar ha styrt
 Tills mig han såg. Om så förhåller sig,
 Låt honom lefva! Claudio fick sin rätt,
 Enär han gjort ett brott som kräfde döden.
 Dock Angelo, --
 Hans gerning fick ej fatt hans föresats
 Och bör begrafven bli som föresats
 Som dog på vägen. Tanke är ej gerning;
 En föresats är ju en tanke blott.</poem>

<poem><i>Mar.</i> En tanke blott, min prins!</poem>

<poem><i>Hert.</i> Det hjelper ej att bedja alls. Stig upp! -- 
 Nu kommer jag ihåg ett annat brott: -- 
 Fångvaktare, hur kommer det sig till 
 Att Claudio halshöggs på ovanlig timma?</poem>

<poem><i>Fångv.</i> Jag fick befallning till att göra så.</poem>

<poem><i>Hert.</i> Säg, fick du laga maning att det göra?</poem>

<poem><i>Fångv.</i> Nej, gode prins, jag fick ett enskildt bud.</poem>

<poem><i>Hert.</i> Och derför är du afsatt från din syssla;
 Tag dina nyklar hit.</poem>

<poem><tab><i>Fångv.</i>    Förlåt mig, herre,
 Jag visste ej bestämdt om rätt jag gjorde 
 Och ångrade vid bättre sans mitt dåd; 
 Och till bevis derpå jag låtit lefva 
 En fånge, hvars afrättning mig befalldes
 Med enskildt bud.</poem>

<poem><tab><i>Hert.</i>   Hvem då?</poem>

<poem><tab><tab><i>Fångv.</i>      En Bernardino.</poem>

<poem><i>Hert.</i> O hade så med Claudio du gjort! 
 Gå, hemta honom, jag vill honom se.</poem>

<i>(Fångvaktaren går).</i>

<poem><i>Esc.</i> Det smärtar mig, att ni, lord Angelo,
 Som städse syntes mig så vis och lärd, 
 Så groft förgått er, först i sinlig brånad 
 Och se'n af brist på mogen eftertanka.</poem>

<poem><i>Ang.</i> Det smärtar mig att så jag gjort er smärta,
 Och så mitt ångerfulla hjerta svider, 
 Att döden är mig kärare än nåd. 
 Jag har förtjenat den och ber om den.</poem>

<i>(Fångvaktaren, <sc>Bernardino</sc>, <sc>Claudio</sc> och <sc>Julia</sc> komma
tillbaka).</i>

<poem><i>Hert.</i> Säg, hvem är Bernardino?</poem>

<poem><tab><i>Fångv.</i>                    Denna mannen.</poem>

<poem><i>Hert.</i> En munk med mig om denna mannen talat. --
 Hör, karl, det sägs du har en trotsig själ, 
 Som räds för intet bortom denna verlden 
 Och lefver desso likt. Din dom är fälld; 
 Dock må din skuld på jorden skänkas efter. 
 Se till att denna nåd bereder dig 
 På bättre framtid. Munk, förmana honom; 
 Åt er jag lemnar honom. -- Denna karlen, 
 Som står så insvept der, hvem är då han?</poem>

<poem><i>Fångv.</i> Det är en annan fånge som jag räddat; 
 Han skulle dött då Claudio blef dödad 
 Och liknar Claudio som om <sp>han</sp> det vore.</poem>

<poem><i>Hert.</i> <i>(Till <sc>Isabella</sc>).</i> Om han din bror är lik, så får han nåd
 För Claudios skull. -- Du hulda varelse, 
 Gif mig din hand och säg att du är min; 
 Han blir min broder. -- Mer vid läglig tid. 
 Nu märker Angelo att han är räddad, 
 Jag ser hur lifvet gryr uti hans öga. 
 Nå Angelo, i godt har ondt sig vändt,
 Se till att du din hustru håller kär, 
 Ty hennes värde värde ger åt ditt. 
 Jag hågad är att gifva nåd i dag,
 Dock fins här en som ej jag kan förlåta. 
 Du, karl, som vet att jag är en pultron, 
 En rumlare, en galning och en åsna, 
 Säg mig hvarmed jag har af dig förtjenat
 Ett sådant loftal?</poem>

<i>Luc.</i> Min prins, det der sad' jag bara för det att det
är modernt att säga så. Om ni vill låta hänga mig för
det, så kan ni, men jag skulle mer tycka om ifall det
behagade er att låta mig smaka piskan.

<poem><i>Hert.</i> Först piskas, gunstig' herre, sedan hängas.</poem>
<poem>Fångvaktare, låt ropa ut i staden
 Att, om det någon flicka fins i Wien, 
 Som blifvit kränkt af denna muntra ture -- 
 Sjelf har jag hört att han har svurit på 
 Att en det fins -- så må hon träda fram, 
 Och han skall äkta henne. Efter vigseln 
 Han smake piskan först och sedan galgen.</poem>

<i>Luc.</i> Jag besvär ers höghet, gift mig icke med en kofsa! Ers höghet sad' just nyss, att jag gjorde er till hertig; nådigaste prins, vedergäll mig icke med att göra mig till hanrej.

<poem><i>Hert.</i> Så sant jag lefver, skall du äkta henne. 
 Din smädelse är glömd och glömdt hvad annars 
 Du har begått. I fängelse med honom, 
 Och laga att vår vilja verkställd blir.</poem>

<i>Luc.</i> Att gifta sig med en kofsa, min prins, det är det samma som att bli ihjelklämd, piskad och hängd.

<poem><i>Hert.</i> Den furstar smädar har förtjenat sådant. --
 Du Claudio, upprätta henne der. -- 
 Lef väl, Mariana! Älska henne du; -- 
 Jag biktat henne, känner hennes dygd. 
 Tack, Escalus, för allt hvad godt du gjort, 
 Ett bättre "lycka till" vi snart dig säga. 
 Tack för ditt nit och tro, fångvaktare, 
 Vi skola gifva dig en bättre syssla. 
 Var icke ond på honom, Angelo, 
 För det han skickade dig Ragozyns 
 Och icke Claudios hufvud -- sådant brott 
 Sig sjelf förlåter. Dyra Isabella, 
 Jag har en bön som länder dig till bästa; 
 Om du mot den vill böja villigt öra, 
 Så enas mitt och ditt och ditt och mitt. 
 Nu till vårt slott. Hvad ännu återstår 
 Jag för er alla der förkunna får.</poem>

<i>(De gå).</i>
</chapter>

<chapter name="Macbeth. Personer.">
<h1>MACBETH.</h1>

<h1>PERSONER:</h1>

DUNCAN, konung af Skottland.

MALCOLM, DONALBAIN, hans söner.

MACBETH, BANQUO, hans fältherrar.

MACDUFF
LENOX,
ROSSE,
MENTETH,
ANGUS,
CATHNESS, skottska ädlingar

FLEANCE, Banquos son.

SIWARD, grefve af Northumberland, anförare för den
engelska hären.

Unga SIWARD, hans son.

SEYTON, en officer i Macbeths följe.

Macduffs son.

En engelsk läkare. En skottsk läkare.

En soldat. En portvaktare. En gammal man. 

Lady MACBETH.

Lady MACDUFF.

En kammarfru hos lady Macbeth.

HECATE och tre hexor.

Lorder, ädlingar, officerare, soldater, mördare, betjening. 
Banquos vålnad och andra syner.

SCENEN är i slutet af fjerde akten i England;
för öfrigt nnder hela stycket i Skottland, och
mest på Macbeths borg.
</chapter>
<chapter name="Macbeth. I, 1">
<h1>FÖRSTA AKTEN. FÖRSTA SCENEN.</h1>

En hed. Åskan går. 

<i>(Tre hexor uppträda).</i>

<poem><i>1 Hex.</i> När bestämmas härnäst våra mötes-stunder,<footnote><sp>När bestämmas härnäst våra mötesstunder,</sp> m. m. I denna scen har öfversättaren i det närmaste bibehållit Geijers ord.</footnote>
I regn, i storm, eller blixt och dunder?</poem>

<poem><i>2 Hex.</i> När larmet är slut, när striden förbrunnit,
 När slaget förloradt är och vunnit.</poem>

<poem><i>3 Hex.</i> Det sker förr'n solen till nedgång hunnit.</poem>

<poem><i>1 Hex.</i> Platsen hvar?</poem>

<poem><i>2 Hex.</i> <tab>På heden här.</poem>

<poem><i>3 Hex.</i> Der ock Macbeth anträffas lär.<footnote><sp>Der ock Macbeth anträffas lär </sp> Öfversättaren har upptagit den ursprungliga och rätta accentuationen af namnet <sp>Macbeth</sp>. Det har i originalet öfverallt, utom på ett enda ställe, der dock versen tyckes vara korrumperad, tonvigten på sista stafvelsen. Samma förhållande är med namnet <sp>Macduff</sp>. Shakspeare rimmar Macduff mot <i>enough</i> och Macbeth mot <i>death, breath,</i> o. s. v. Detta är ock skälet, hvarför öfversättaren på ett ställe i fjerde akten vågat rimma Macbeth mot dödlighet.</footnote></poem>

<poem><i>1 Hex.</i> Jag kommer, grå Malin<footnote><sp>Jag kommer, grå Malin. Grå Malin</sp> <i>(Graymalkin)</i> är hexans katt, som jamar efter sin matmor. <i>Paddock,</i> paddan, är också ett dylikt hemskt trollväsende.</footnote>.</poem>

<poem><i>2 Hex.</i> <tab>Paddock ropar</poem>.

<poem><i>3 Hex.</i> På stund, på stund!</poem> 

<poem><i>Alla tre.</i> Styggt är vackert och vackert styggt; 
 Genom moln och dimmor segla vi tryggt.
 <i>(De försvinna).</i></poem>

<h2>ANDRA SCENEN.</h2>

Ett läger nära Fores.

<i>(Vapengny. Konung</i> <sc>Duncan</sc>, <sc>Malcolm</sc>, <sc>Donalbain</sc>, <sc>Lenox</sc>
<i>och följe uppträda. En blödande krigare kommer).</i>

<poem><i>Dunc.</i> Hvem kommer blodig der? Han kan berätta,
 Ty sådan ser han ut, hvad ställning sednast 
 Upproret hade.</poem>

<poem><i>Malc.</i> <tab>Samma man det är
 Som, lik en god och käck soldat, mig högg 
 Ur fångenskapen lös. -- Hell, tappre vän, 
 Förtälj för kungen bardalekens art, 
 När sist du såg den.</poem>

<poem><i>Krig.</i> <tab>Tvekansfullt den stod,
 Som när två simmare kampaktigt täfla
 Med pressad konst. Den grymme Macdonwald,
 Värd sitt rebell-kall, -- äfven <sp>det</sp> förutan 
 Han är af tusentals naturens laster
 Omsvärmad tätt -- från vester-öar fick 
 Af Kerner och af Gallowglasser<footnote><sp>Kerner och Gallowglasser</sp>. Jmfr noten till Henrik den sjette, första delen, sid. 84.</footnote> bistånd, 
 Och lyckan, smilande åt upprorssynden<footnote><sp>Upprors-synden</sp>. Öfversättaren läser <i>damned quarrel</i>, icke <i>damned quarry</i>.</footnote>, 
 Rebellens sköka blef; förgäfves dock:
 Macbeth, den tappre, väl förtjent af namnet, 
 Böd lyckan trots och, svingande sitt svärd 
 Som rökte utaf blodig bragd,
 Skar, ärans älskling lik,
 I trängseln sig en väg rakt fram till skurken,
 Gaf hvarken handslag eller böd farväl,
 Men ristade hans buk till käften upp 
 Och fästade hans hufvud på vår ringmur.</poem>

<poem><i>Dunc.</i> O tappre frände! Välförtjente ädling!</poem>

<poem><i>Krig.</i> Liksom med solens första glimt ur östern
 Thordön och skeppsbrotts-stormar bryta fram, 
 Så svallade ur medgångs egen källa 
 Ny motgång ut. Märk, Skottlands konung, märk! 
 Knappt hade rättvis sak, af modet väpnad, 
 Bragt Kernerna att fegt till benen taga, 
 Förr'n Norriges konung, vaksam när det gällde, 
 Med blanka vapen, friska skaror kom,
 Grep an på nytt.</poem>

<poem><i>Dunc.</i> <tab>Modfällde icke detta
 Macbeth och Banquo, våra höfvitsmän?</poem>

<poem><i>Krig.</i> Jo,
 Som sparfvar skrämma örnar, harar lejon. 
 Rent ut! Om dem kan sägas, att de voro 
 Kanoner laddade med dubbel åska. 
 Så de
 Dubbelt fördubbladt höggo in igen; 
 Om de i varma blodet ville bada, 
 Om än ett Golgatha de ville namnge,
 Jag vet ej hvilketdera --
 Matt är jag; mina sår på skötsel ropa.</poem>

<poem><i>Dunc.</i> De hedra dig så väl som dina ord; 
 Från båda doftar ära. -- Hemta fältskär.
 <i>(Krigaren föres ut.</i> <sc>Rosse</sc> <i>uppträder).</i>
 Hvem der?</poem>

<poem><i>Malc.</i> Den ädle thanen utaf Rosse<footnote><sp>Thanen utaf Rosse</sp>. <i>Thane</i> är en gammal engelsk och skottsk adels-titel, ungefärligen motsvarande baron. Jmfr W. Scotts <i>Ivanhoe</i>.</footnote>.</poem>

<poem><i>Len.</i> Hvad brådska lyser fram utur hans ögon! 
 Så blickar den som bådar stora ting.</poem>

<poem><i>Rosse.</i> Gud skydde konungen!</poem>

<poem><i>Dunc.</i> <tab>Min ädle than,
 Hvar kommer du ifrån?</poem>

<poem><i>Rosse.</i> <tab>Från Fife, min kung,
 Der norrska fanor trotsa skyn och flägta 
 Sin kyla på vårt folk.
 Den norrska kungen sjelf med skräckfull antal,
 Förstärkt utaf den riksförrädaren</poem>
<poem>Than Cawdor, började en gräslig kamp,
 Tilldess Bellonas brudgum<footnote><sp>Bellonas brudgum</sp>. Här menas <sp>Macbeth</sp>.</footnote>, snörd i stål,
 Lät honom röna vederlikars kraft
 Med svärd mot svärd<footnote><sp>Med svärd mot svärd</sp> m. m. Öfversättaren läser: <i>Point against point, rebellious arm 'gainst arm</i>.</footnote> och arm mot lyftad arm
 Och tämde så hans fräckhet. Med ett ord
 Vår segren blef.</poem>

<poem><i>Dunc.</i> <tab>Hvad lycka!</poem>

<poem><i>Rosse.</i> <tab><tab>Så att nu
 Sven, Norriges kung, af oss begär förlikning. 
 Hans slagna folk fick dock ej jordas förr, 
 Än han betalt på sanct Columbas ö 
 Till vår statskassa tiotusen daler.</poem>

<poem><i>Dunc.</i> Ej längre denna than af Cawdor skall 
 Vår tillit svika. -- Gå, hans död förkunna 
 Och helsa med den rang, han bar, Macbeth.</poem>

<poem><i>Rosse.</i> Skall ske som ni befaller.</poem>

<poem><i>Dunc.</i> Macbeth nu stiger, när den andre faller.</poem>

<i>(De gå).</i>
</chapter>
<chapter name="Macbeth. I, 2.">
<h2>TREDJE SCENEN.</h2>

Heden. Åskan går. 

<i>(De tre hexorna komma).</i>

<i>1 Hex.</i> Hvar har du varit, syster?

<i>2 Hex.</i> Slagtat svin.

<i>3 Hex.</i> Syster, hvar du?

<poem><i>1 Hex.</i> Ett sjömans-vif kastanjer bar i förklä't
 Och mumsa', mumsa', mumsa'; -- "tag hit," sad' jag;
 "Åt fanders, hexa," sad' den leda konan.
 Med skeppet Tigern mannen gått till Turken; 
 I skepnad af en råtta utan svans<footnote><sp>En råtta utan svans</sp>. Enligt folktron kunde hexor förvandla sig i hvad djurskepnad som helst; svans kunde de dock ej skapa sig.</footnote>, 
 Med ett såll till skepp, jag seglar efter <sp>hans</sp>; 
 <tab>Jag gör'et, jag gör'et, jag gör'et!</poem>

<poem><i>2 Hex.</i> En vind jag dig beskär.</poem> 

<poem><i>1 Hex.</i> Du är min syster kär.</poem>

<poem><i>3 Hex.</i> En ann' åt dig jag spar.</poem>
<poem><i>1 Hex.</i> Sjelf jag de andra har.
 Alla hamnar der de hvina,
 Alla väderstreck äro mina 
 Hela kompassen rund. 
 Aldrig en enda blund 
 Hans matta ögonlock skall nå 
 Tills han blifvit torr som ett strå. 
 Nittionio veckors pina 
 Han lida skall och täras och tvina; 
 Kan jag ej till botten få'n, 
 Skall stormen likväl piska'n och slå'n. 
 <tab>Se hvad jag har!</poem>

<poem><i>2 Hex.</i> <tab>Låt se, låt se!</poem>

<poem><i>1 Hex.</i> En styrmans tumme; vid fädernestrand 
 Jag såg honom sjunka helt nära land.</poem>

<i>(Trummor bakom scenen).</i>

<poem><i>3 Hex.</i> Hör trumman der!
 Macbeth är här.</poem>

<poem><i>Alla tre.</i> Trolldoms-systrar, hand i hand, 
 Rida öfver sjö och land. 
 Så i ring de svänga sig, 
 Tre gånger för dig, 
 Tre gånger för mig, 
 Och tre gånger till; det nio gör. 
 Nu är besvärjelsen som sig bör.</poem>

(<sc>Macbeth</sc> <i>och</i> <sc>Banquo</sc> <i>uppträda).</i>

<poem><i>Macb.</i> En dag så skön, -- så ful, jag än ej såg.</poem>

<poem><i>Banq.</i> Hur långt till Fores? -- Ha, hvilka äro dessa 
 Så skrumpna och så vilda i sin drägt? 
 Ej denna jords invånare de likna 
 Och stå dock på densamma. -- Lefven J 
 Och ären varelser som man må fråga?
 J tyckens mig förstå: J läggen alla 
 Ett skråmigt finger på en vissnad läpp; 
 Ni borde vara qvinnor; edra skägg
 Förbjuda mig likväl att så er tolka.</poem>

<poem><i>Macb.</i> Hvad ären J? Nå talen, om J kunnen!</poem>

<poem><i>1 Hex.</i> Hell dig, Macbeth! Hell, hell dig, than af Glamis!</poem>

<poem><i>2 Hex.</i> Hell dig, Macbeth! Hell, hell dig, than af Cawdor!</poem>

<poem><i>3 Hex.</i> Hell dig, Macbeth, som konung blir engång!</poem> 

<poem><i>Banq.</i> Min vän, ni studsar? Fruktar ni för ting
 Som ha så vackert ljud? -- I sannings namn,
 Synvillor eller verkliga gestalter,
 Hvad ären J? Min ädla strids-kamrat
 J helsen med en redan färdig lycka<footnote><sp>En redan färdig lycka</sp>. Macbeth var nemligen redan than af Glamis efter sin nyligen döda far, som hette <sp>Sinel</sp>. Jmfr längre ned samma sida.</footnote>
 Och stora siar-ord om herradöme
 Samt kungligt hopp, så att han riktigt tyckes
 Hänryckt deraf. Till <sp>mig</sp> J sägen intet.
 Om uti tidens sådd J kunnen se
 Hvad korn som multnar och hvad korn som gror,
 Så svaren mig!
 Jag hvarken tigger eller fruktar för
 Gunst eller hat af er.</poem>

<i>1 Hex.</i> Hell!

<i>2 Hex.</i> Hell!

<i>3 Hex.</i> Hell!

<poem><i>1 Hex.</i> Mindre än Macbeth, och större.</poem>

<poem><i>2 Hex.</i> Ej så lycklig, lyckligare dock.</poem>

<poem><i>3 Hex.</i> Sjelf icke kung, du far åt kungar blir. 
 Hell, hell, Macbeth och Banquo!</poem>

<poem><i>l Hex.</i> Hell, Banquo och Macbeth!</poem>

<poem><i>Macb.</i> Stån, dunkla sierskor, mig sägen mer! 
 Då Sinel dog, jag than af Glamis blef, 
 Men hur af Cawdor? Cawdors than ju lefver 
 I glans och lycka, och att konung bli 
 Står icke inom trolighetens synkrets, --
 Ej mer än att bli Cawdor. Sägen hvadan 
 J fingen sådant sällsamt nytt, och hvi 
 På svedje-hed med slik profetisk helsning 
 J hejden våra fjät, -- jag manar er!</poem>

<i>(Hexorna försvinna).</i>

<poem><i>Banq.</i> Som vattnet har ock jorden sina bubblor;
 De voro sådana, hvart foro de?</poem>

<poem><i>Macb.</i> I luften svunno de; hvad kroppsligt syntes
 Smalt bort i vind. -- De kunde just ha stannat!</poem>

<poem><i>Banq.</i> Var det vi tala om ock verkligt här? 
 Månn' vi ha ätit af den galna rot, 
 Som tar förnuftet fånget?</poem>

<poem><i>Macb.</i> Af edra barn bli kungar.</poem>

<poem><i>Banq.</i> <tab>Ni blir kung.</poem>

<poem><i>Macb.</i> Och than af Cawdor ock; lät det ej så?</poem>

<poem><i>Banq.</i> Så lät och sades det. -- Hvem kommer der?</poem>

(<sc>Rosse</sc> <i>och</i> <sc>Angus</sc> <i>uppträda).</i>

<poem><i>Rosse.</i> Vår kung har allaredan fått<footnote><sp>Vår kung har allaredan fått</sp> m. m. Öfversättaren tror ej, att originalets <i>happily</i> betyder "i en lycklig stund" eller något dylikt; Shakspeare nyttjar här <i>happily</i> i stället för <i>haply</i>.</footnote>, Macbeth,
 Budskapet om din seger. När han läser 
 Hur du i upprorsfejden blottställt dig, 
 Då strida högljudt pris och stum beundran 
 Om dig i honom. Tystad derutaf,
 Och öfverskådande ditt hela dagsverk, 
 Han finner dig bland stolta Norrmäns skaror 
 Alls icke skrämd af hvad du skapat sjelf, 
 Den hemska dödens bilder. Tätt som hagel<footnote><sp>Tätt som hagel</sp>. Öfversättaren läser: <i>thick as hail</i>, icke <i>thick as tale</i>.</footnote> 
 Kom bud på bud, och ett och hvar bar fram 
 Ditt lof och pris i kungarikets räddning 
 Och hällde ut dem inför konungen.</poem>

<poem><i>Ang.</i> Vår kung och herre sändt oss att dig tacka
 Och föra dig till honom, ej dig löna.</poem>

<poem><i>Rosse.</i> Och till en pant på ännu större heder 
 Böd han mig helsa dig för than af Cawdor: 
 Hell, värde than! Du är det; lycka till!</poem>

<poem><i>Banq.</i> Hvad? Månne djefvulen kan tala sanning?</poem>

<poem><i>Macb.</i> Än lefver Cawdors than; hvi kläda mig 
 I lånad drägt?</poem>

<poem><i>Ang.</i> <tab>Ja, han, som <sp>var</sp> det, lefver;
 Men dödsdom tynger nu det lif som han 
 Förtjent att mista. Om han med de norrska 
 Var sammansvuren, om han tjent rebellen</poem>
<poem>I löndom, eller om i råd med båda
 Han verkat till sitt lands förderf, jag vet ej.
 Men högförräderi, för rätten erkändt,
 Har störtat honom.</poem>

<poem><i>Macb. (Afsides).</i> Glamis och than af Cawdor! 
 Det största fattas. -- <i>(Högt).</i> Tack för ert besvär! --
 <i>(Till</i> <sc>Banquo</sc>).
 Nu tror ni väl att edra barn bli kungar, 
 Då de som gjorde mig till than af Cawdor 
 Dem sådant spått?</poem>

<poem><i>Bang.</i> <tab>Om sjelf ni tror derpå,
 Lätt torde hågen tändas er till kronan 
 Utöfver detta Cawdor. Sällsamt är det; 
 Och ofta, för att oss i ofärd locka, 
 Berätta mörksens sändebud oss sanning
 Och locka in oss med oskyldigt lappri 
 I djupt förderf. -- Ett ord med er, J fränder!</poem>

<poem><i>Macb. (Afsides).</i> Två deras spådomar ha slagit in: 
 Ett herrligt förespel till stolta dramat 
 Af kungligt innehåll! -- Tack, tack, god' herrar! -- 
 En underbar uppeggelse! Den kan 
 Ej vara ond; ej heller god. Om ond, 
 Hvi gaf den då en underpant af lycka 
 Begynnande med sanning? Jag är Cawdor. 
 Om god, hvi känner jag en frestelse, 
 Hvars bild med fasa reser upp mitt hår 
 Och får mitt fasta hjerta, onaturligt, 
 Att mot refbenen bulta? Verklig skräck
 Mot fantasiens fasor är ett intet. 
 En bild, ett mord, som än blott sker i tanken, 
 Upprör mitt väsen så, att all min lifskraft 
 Qväfs af en aning; intet, utom det 
 Som än ej är, är till.<footnote><sp>Intet, utom det som än ej är, är till</sp>. Aningen om den i framtiden utlofvade kronan är det enda, som i närvarande ögonblick har någon verklighet för Macbeth.</footnote> --</poem>

<poem><i>Banq.</i> <tab>Nej se, vår vän
 Är riktigt hänryckt.</poem>

<poem><i>Macb. (Afsides).</i> Vill mig ödet ha</poem>
<poem>Till kung, må ödet också kröna mig;
 Sjelf går jag ej ett fjät.</poem>

<poem><i>Banq.</i> <tab>Ny heder är
 Som nya kläder; först med hjelp af vanan
 De smyga sig rätt ledigt efter kroppen.</poem>

<poem><i>Macb. (Afsides).</i> Ske hvad som helst! En dag kan vara svår, 
 Men genom värsta dag dock timman går.</poem>

<poem><i>Banq.</i> Ädle Macbeth, vi vänta blott på er.</poem>

<poem><i>Macb.</i> Förlåt! Min tunga hjerna äflades 
 Med glömda ting. -- Er möda, gode herrar, 
 Är tecknad i den bok, hvars blad jag vänder 
 Hvar dag, att ej er glömma. -- Nu till kungen! --
 <i>(Till</i> <sc>Banquo</sc>).
 Tänk på hvad händt, och se'n, vid lägenhet, 
 Då tiden vägt det, låt oss derom tala 
 Med öppna hjertan till hvarandra.</poem>

<poem><i>Banq.</i> <tab>Gerna.</poem>

<poem><i>Macb.</i> Till dess då, nog! -- Kom, vänner.</poem>

<i>(De gå).</i>
</chapter>
<chapter name="Macbeth. I, 4.">
<h2>FJERDE SCENEN.</h2>

Fores. Ett rum i slotet.

<i>(Fanfarer.</i> <sc>Duncan</sc>, <sc>Malcolm</sc>, <sc>Donalbain</sc>, <sc>Lenox</sc>
<i>och svit uppträda).</i>

<poem><i>Dunc.</i> Är Cawdors dödsdom verkställd? Hafva de,
 Som sändes ut dertill, ej återvändt?</poem>

<poem><i>Malc.</i> Ej än, min kung. Men jag har talt med en
 Som såg hans död, och han berättade, 
 Att Cawdor ärligt vidgått sina brott, 
 Bönfallit om er tillgift samt sig visat 
 Djupt ångerfull. Ej något i hans lif 
 Befanns så skönt som sättet att det lemna; 
 Han dog likt den, som har sin död studerat</poem>
<poem>Och kastar bort det käraste han äger 
 Liksom en småsak.</poem>

<poem><i>Dunc.</i> <tab>Ej det fins en konst
 Att läsa själens art i anletsdragen; 
 Han var en riddersman, på hvilken jag 
 Min hela tillit byggde. -- Ädle frände<footnote><sp>Ädle frände</sp>. Malcolm den andres äldsta dotter var gift med Duncans far; den yngre var gift med Sinel, Macbets far. Duncan och Macbeth voro således syskonbarn.</footnote>,
 (<sc>Macbeth</sc>, <sc>Banquo</sc>, <sc>Rosse</sc> <i>och</i> <sc>Angus</sc> <i>uppträda).</i>
 I detta ögonblick min otacks synd
 Låg tung på mig. Ditt försprång är så stort,
 Att ej den snabbaste belönings-vinge
 Dig hinner fatt. Om du förtjenat mindre!
 Då kunde jag tacksägelser och lön
 Afväga jemt. I mig din skuldnär se,
 Du mer förtjent än allt hvad jag kan ge.</poem>

<poem><i>Macb.</i> Den tjenst och pligt, som jag är skyldig, lönar 
 Sjelf sin utöfning. Er, min kung, det egnar
 Att taga mot vår tjenst och tro; de äro 
 Er throns och kronas tjenare och barn, 
 Och göra blott sin pligt när allt de göra 
 Er till behag och heder.</poem>

<poem><i>Dunc.</i> <tab>Var välkommen!
 Jag har begynt plantera dig och skall 
 Ock föra dig i blomma. -- Ädle Banquo, 
 Ej <sp>din</sp> förtjenst är mindre, skall ej heller 
 Bli hyllad mindre. Kom uti min famn, 
 Kom till mitt hjerta.</poem>

<poem><i>Banq.</i> <tab>Får jag växa der,
 Blir skörden er.</poem>

<poem><i>Dunc.</i> <tab>Min rikeliga glädje,
 Yr af sitt öfvermått, ett gömsle söker 
 I sorgens tårar. -- Söner, fränder, thaner 
 Och J som thronen närmast stån, förnimmen: 
 Vid Malcolm, vår förstfödde son, vi fästa 
 Vårt rikes arf. Vi nämna honom här
 Till prins af Cumberland, men hedren skall 
 Ej kläda honom ensam oåtföljd;</poem>
<poem>Likt stjernor adelstecken skola glänsa
 På all förtjenst. -- <i>(Till</i> <sc>Macbeth</sc>). Nu hän till Inverness;<footnote><sp>Nu hän till Inverness</sp>. De skottska konungarna brukade en gång om året resa igenom landet och gästa.</footnote>
 Som gäst jag skall än mer bli er förbunden.</poem>

<poem><i>Macb.</i> Den hvila, som ej tjenar er, är <sp>möda</sp>. 
 Jag sjelf ert förbud blifva skall och fröjda 
 Min hustrus öra med er ankomst. Ödmjukt 
 Jag tager afsked nu.</poem>

<poem><i>Dunc.</i> <tab>Min värde Cawdor!</poem>

<poem><i>Macb. (Afsides).</i> En prins af Cumberland!<footnote><sp>En prins af Cumberland</sp>! Macbeth hade enligt Skottlands lagar något hopp om kronan, ifall Duncan afled innan äldsta sonen blifvit myndig. Malcolms utnämning till thronföljare redan under fadrens lifstid var således en ovälkommen nyhet och lär, enligt Holinshed, hafva varit närmaste anledningen till Macbeths beslut att med våld skaffa sig kronan.</footnote> Se der en sten,
 Som blir mitt fall, om jag ej hoppar öfver; 
 Den ligger mig i vägen.
 J stjernor, slocknen! Ej må ljuset skåda
 De mörka svek, som i mitt sinne råda. 
 Sky handen, öga! <sp>Det</sp> må likväl ske, 
 Som, gjordt engång, du ryser vid att se.
 <i>(Går).</i></poem>

<poem><i>Dunc.</i> Sant, värde Banquo; han är fullt så tapper,
 Och aldrig blir jag mätt på hans beröm; 
 Det är min läckerhet. -- Men följom honom, 
 Hvars omsorg gått förut att oss välkomna. 
 Den fränden har i verlden ej sin like.</poem>

<i>(Fanfarer. De gå).</i>

</chapter>
<chapter name="Macbeth. I, 5.">
<h2>FEMTE SCENEN.</h2>

Inverness. Ett rum i Macbeths slott. 

<i>(Lady</i> <sc>Macbeth</sc> <i>uppträder, läsande ett bref).</i>

<i>L. Macb. (Läser).</i> "De mötte mig på segrens dag,
och jag har fått den fullkomligaste visshet om att
de hafva mer än mensklig kunskap. Då jag brann af
begär att fråga dem vidare, förvandlade de sig i
luft och försvunno. Under det jag stod hänryckt
af förundran deröfver, kommo bud ifrån konungen,
som med lyckönskan helsade mig för than af Cawdor,
med hvilken titel de profetiska systrarna förut hade
helsat mig och hänvisat mig på framtiden med de orden:
"hell dig, som skall blifva konung!" Detta har jag
velat underrätta dig om, dyraste maka, som skall dela
min ära,
på det att du ej, genom okunnighet om hvad storhet
dig är lofvad, må beröfvas den förnöjelse dig
tillkommer. Lägg det på hjertat och lef väl!"

<poem>Du Glamis är och Cawdor, och skall bli
 Hvad dig är sagdt. -- Dock räds jag för ditt lynne;
 Det är för fullt af menskokärleks mjölk
 Att närmsta vägen ta. Du vill bli stor,
 Har ärelystnad nog, dock felas önskan,
 Som är dess följesven. Hvad varmt du åtrår,
 Du åtrår fromt; vill icke spela falskt,
 Men dock med orätt vinna. Store Glamis,
 <sp>Det</sp> vill du gerna ha, som ropar dig:
 "Så skall du göra, om du vill mig äga,"
 Och det som snarare du räds att göra
 Än önskar ogjordt blifva. -- Skynda hit,
 Att jag mitt mod må gjuta i ditt öra
 Och gissla med min tungas tapperhet
 Allt hvad dig hindrar från den gyldne ringen,
 Som ödets makt och andeverlden tyckas
 Dig vilja kröna med. -- <i>(En betjent kommer).</i> Hvad är på färde?</poem>

<poem><i>Betj.</i> I qväll är kungen här.</poem>

<poem><i>L. Macb.</i> <tab>Du är ej klok.
 Är ej din herre med, och skulle han 
 Ej hafva mig på förhand underrättat?</poem>

<poem><i>Betj.</i> Förlåt mig, det är sant. Snart kommer thanen; 
 En af kamraterna, som red förut 
 I största hast, så halfdöd var af ridten, 
 Att knappt han hade lungor för sitt ärn'de.</poem>

<poem><i>L. Macb.</i> Förpläga honom, han för stora bud.
 <i>(Betjenten går).</i>
 Hes sjelfva korpen är,<footnote><sp>Hes sjelfva korpen är</sp> m. m. Lady Macbeth menar den af ridten andtrutna budbäraren.</footnote>
 Som kraxar om kung Duncans olycks-intåg 
 Inunder mina tinnar. -- Kommen, andar, 
 J som på mördartankar passen upp,</poem>
<poem>Och kläden af mig qvinnan! Fyllen mig
 Från topp till tå bräddfull med värsta grymhet
 Och gören tjockt mitt blod; tillspärren vägen
 För all barmhertighet, att ej naturen,
 Påhelsande igen med sina stygn,
 Mitt gräsliga beslut må skaka, stifta
 Emellan <sp>det</sp> och gerningen sin frid.
 Som dibarn läggen er vid mina bröst
 Och sugen ur dem galla, icke mjölk,
 J mord-demoner,
 Hvarhelst J sväfven kring osynliga
 Och spejen på förderf! Kom, dunkla natt,
 Svep in dig uti afgrunds svarta rök,
 Att ej min hvassa knif må se det sår
 Som den skall ge, ej heller himlen titta
 Igenom mörkrets täcke fram och ropa:
 "Håll, håll!"<footnote><sp>Håll, håll</sp>! Detta har afseende på det vanliga utrop, med hvilket skiljedomare gjorde slut på ett envig.</footnote> (<sc>Macbeth</sc> <i>uppträder).</i> Min store Glamis, värde Cawdor, 
 Ja ännu större, -- "du som blir en gång," -- 
 Din skrifvelse mig hänryckt vidt utöfver 
 Närvarons trånga synkrets, och jag känner
 I detta nu en framtid.</poem>

<poem><i>Macb.</i> <tab>Älskade,
 I afton kommer Duncan hit till oss.</poem>

<poem><i>L. Macb.</i> Och reser -- när?</poem>

<poem><i>Macb.</i> <tab>I morgon -- som han ärnar.</poem>

<poem><i>L. Macb.</i> <sp>Den</sp> morgonen skall solen aldrig se. 
 Ert anlete, min than, är likt en bok, 
 Der underliga ting man läsa kan. 
 För att bedraga tiden, likna den;
 Bär välkomst i din blick, din hand, din tunga; 
 Se menlös ut som blomman, var likväl 
 Ormen derunder. Sörjas bör för honom,
 Som väntas hit;<footnote><sp>Sörjas bör för honom, som väntas hit</sp>. <i>He that's coming must be provided for</i>. Detta har icke afseende på några förberedelser till artigt emottagande; det är lady Macbeths första ord till sin man om det mord, som skulle ske om natten.</footnote> och ni på mig skall lägga 
 Utförandet af nattens stora värf,</poem>
<poem>Som för de nätter och de dar som stunda 
 Åt oss en obegränsad makt skall grunda.</poem>

<poem><i>Macb.</i> Vi skola rådslå.</poem>

<poem><i>L. Macb.</i> <tab>Blicken klar och skär!
 Att skifta färg, om fruktan vittne bär.<footnote><sp>Att skifta färg, om fruktan vittne bär</sp>. Originalets ord <i>to alter favour ever is to fear</i> kunna äfven tolkas: "skiftar man färg, håller man icke god min, så uppväcker man misstankar." Orsaken hvarföre öfversättaren föredrager den förra tolkningen är den, att lady Macbeth genom hela stycket retar sin man just med förebråelser för feghet. Han har således tolkat detta ställe med afseende på hela lady Macbeths roll.</footnote>
 Åt mig förtro det öfriga.</poem>

<i>(De gå).</i>
</chapter>
<chapter name="Macbeth. I, 6.">
<h2>SJETTE SCENEN.</h2>

En plats utanför slottet.

<i>(Oboer och facklor.</i> <sc>Duncan</sc>, <sc>Malcolm</sc>, <sc>Donalbain</sc>,
<sc>Banquo</sc>, <sc>Macduff</sc>, <sc>Rosse</sc>, <sc>Angus</sc> <i>och svit uppträda).</i>

<poem><i>Dunc.</i> Ett vackert läge detta slottet har, 
 Och luften käns mot våra tjusta sinnen 
 Smeksam och mild.</poem>

<poem><i>Banq.</i> <tab>Ja, svalan, sommargästen,
 Som far kring tempeltinnar, visar ock 
 Med sina trefna bon, att himlens anda 
 Här doftar älskligt. Ingen pelare, 
 Fris, utsprång eller vinkel, der ej hon
 Har gjort en hängbädd, sina små en vagga; 
 Der denna fromma fogel trifs och häckar --
 Det har jag märkt -- är luften mild.</poem>

<i>(Lady</i> <sc>Macbeth</sc> <i>uppträder).</i>

<poem><i>Dunc.</i> <tab>Se der
 Vår ärade värdinna sjelf! Den kärlek, 
 Som följer en<footnote><sp>Den kärlek, som följer en</sp> m. m. Detta ställe är i originalet dunkelt och har äfven varit missförstådt. Missförståndet härrör dock deraf, att man trott att Duncan i orden <i>The love that follows us</i> talar om sig sjelf och det besvär <sp>han</sp> har af andras välvilja. Sådant är dock icke förhållandet. De första orden äro sagda i allmänhet, och det hela är en artighet till lady Macbeth, i det Duncan på ett fint sätt säger henne att han inser att den vänlighet, som bevisas honom, är ett prof af undersåtlig kärlek.</footnote>, är ofta till besvär, 
 Och likväl tackar man, ty kärlek är den: 
 Lär härutaf att säga "Gudskelof"
 För ert besvär och oss för mödan tacka.</poem>

<poem><i>L. Macb.</i> Om all vår tjenst, uti hvarenda punkt,
 Blef dubbelt gjord och än en gång fördubblad, 
 Den blef likväl en svag och simpel sak 
 Mot all den ojemförligt stora heder 
 Ni hopat på vårt hus. Vår tacksamhet</poem>
<poem>För gamla gunstbevis med nya krönta 
 Kan blott i ödmjuk förbön yttra sig.</poem>

<poem><i>Dunc.</i> Hvar är vår than af Cawdor? I hans fjät 
 Vi redo strängt och tänkte få beställa 
 Qvarter åt honom; men han rider fort. 
 Som sporren skarp, hans kärlek honom hjelpt
 Till hemmet <sp>före</sp> oss. Er gäst vi blifva 
 För denna natt, min sköna fru värdinna.</poem>

<poem><i>L. Macb.</i> Allt hvad en undersåte har och äger --
 Han sjelf och allt -- är blott ett lån, ers höghet;
 Vi redogöra när ni täcks befalla -- 
 Allt tillhör er.</poem>

<poem><i>Dunc.</i> <tab>Gif mig er hand, min fru,
 Och för mig till min värd. Vi älska honom, 
 Vår nåd mot honom skall ej taga slut. --
 Med er tillåtelse, --</poem>

(<sc>Duncan</sc> <i>tager lady</i> <sc>Macbeth</sc> <i>vid handen och för henne 
in i slottet. De öfriga följa dem).</i>
</chapter>
<chapter name="Macbeth. I, 7.">
<h2>SJUNDE SCENEN.</h2>

Sammastädes.

<i>(Oboer och facklor. En taffeltäckare och några
betjenter gå öfver teatern med anrättningar.</i>
<sc>Macbeth</sc> <i>uppträder).</i>

<poem><i>Macb.</i> Vore det dermed gjordt, när det är gjordt,
 Då vore väl om snart det vore gjordt! 
 Om mordet kunde varpa medgång ensamt, 
 Och följderna ej komme med i noten; 
 Så att min dolkstöt 
 Här vore ett och allt och dermed slut, 
 Blott här på detta tidens smala näs, 
 Då brydde mig ej lifvet efter detta. 
 Men slika bragder dömmas äfven <sp>här</sp>; 
 Blodiga läror, lärda ut engång,
 Gå ofelbart igen och drabba främst 
 Uppfinnaren. Rättvisans säkra hand</poem>
<poem>Frambjuder åt vår egen mun den giftdryck,
 Som vi ha blandat till. -- Han dubbelt säker
 Här borde dväljas: först är jag hans frände 
 Och hans vasall, och bådadera hejda 
 Mordbragden strängt;' se'n är jag ju hans värd, 
 Som bör för mördarn stänga dörren till, 
 Ej föra dolken sjelf. Och denne Duncan
 Har burit på sin makt så mildt, har varit 
 Så ren uti sitt drottvärf, att hans dygder 
 Med englatungor gällt basuna skulle 
 Emot en sådan helvetes bedrift,
 Och mildt förbarmande,
 Ett naket spenbarn likt, på stormens vingar, 
 Och himmelens cheruber, ridande 
 På luftens oskönjbara springare, 
 Inblåsa denna fasans gerning i 
 Hvartenda öga<footnote><sp>Hvartenda öga</sp>. När det börjar regna, stadnar vanligen stormen af. Jmfr femte bandet, sid. 18: "ty rasvill stormvind" m. m.</footnote>, så att tårar skulle 
 Fördränka stormen. Jag har ingen sporre 
 Som hugger i min viljas sidor -- endast
 Min ärelystnad, som vill upp, tar sats, 
 Men tumlar öfver<footnote><sp>Men tumlar öfver</sp> m. m. Liknelsen är tagen från en som tar för häftigt språng då han vill upp på en häst.</footnote> på den andra sidan. --
 <i>(Lady</i> <sc>Macbeth</sc> <i>uppträder).</i>
 Hvad nu? Hvad nytt?</poem>

<poem><i>L. Macb.</i> <tab>Han snart sin måltid slutat.
 Men hvarför lemnade du salen?</poem>

<poem><i>Macb.</i> <tab>Har han
 Då frågat efter mig?</poem>

<poem><i>L. Macb.</i> <tab>Du vet det ej?</poem>

<poem><i>Macb.</i> Låt oss ej längre gå i denna sak. 
 Han nyss har hedrat mig, och jag har köpt 
 Om mig af allsköns folk en gyllne mening, 
 Som nyttjas bör i all dess friska glans, 
 Ej kastas bort så hastigt.</poem>

<poem><i>L. Macb.</i> <tab>Var det hopp,
 Hvari du klädde dig, då drucket? Har det</poem>
<poem>Bortsofvit ruset nu och vaknat upp 
 För att så blekt och glåmigt stirra på 
 Hvad nyss det villigt gjorde? Nu, Macbeth, 
 Vet jag hur du mig älskar. Räds du för 
 Att vara samma man i bragd och mod 
 Som du i lystnad är? Vill du besitta 
 Det som du anser vara lifvets prydnad 
 Och likväl vara för dig sjelf pultron 
 Och löpa med "jag ville nog, men törs ej"
 Likt katten kring den heta --</poem>

<poem><i>Macb.</i> <tab>Tyst, jag ber!
 Jag vågar allt,<footnote><sp>Jag vågar allt</sp>, m. m. <sp>Hunter</sp> har emellan denna vers och scenens slut föreslagit en och annan ny fördelning af replikerna mellan Macbeth och lady Macbeth. Öfversättaren följer de gamla, så väl på detta ställe som i andra scenen af andra akten, der äfven ändringar äro föreslagna. Sådana äro vådliga; traditionen bör ha sin helgd, i synnerhet på så märkvärdiga ställen som de ifrågavarande.</footnote> som anstå kan en man; 
 Den som mer vågar, är ej någon sådan.</poem>

<poem><i>L. Macb.</i> Hvad var det då för djur, som dig förmådde
 Att af din plan ge mig förtroende? 
 När du det vågade, då var du man 
 Och vore -- om du djerfdes vara mer 
 Än hvad du var -- så mycket mer en man. 
 Då fans ej tid, ej plats, dock ville du 
 Dem båda göra; nu de gjort sig sjelfva, 
 Men deras tillbud dig tillintetgör. 
 Jag ammat har och vet hur ljuft det är 
 Att älska barnet som vid bröstet ligger, 
 Men skulle, bäst det log emot min blick, 
 Ha slitit spenen ur dess mjuka gom
 Och stött dess hjerna ut, om så jag svurit 
 Som du på detta.</poem>

<poem><i>Macb.</i> <tab>Men, om ej det lyckas?</poem>

<poem><i>L. Macb.</i> Ej lyckas! -- Skrufva modet riktigt in,<footnote><sp>Skrufva modet riktigt in</sp>. Bilden är tagen från stämningen af ett sträng-instrument.</footnote>
 Så skall det lyckas. Låt blott Duncan somna --
 Och resans mödor skola förr än vanligt 
 Inbjuda sömn -- hans båda kammarpager 
 Skall jag med vin och rusdryck döfva så, 
 Att minnet, som är hjernans väktare, 
 Skall bli en dunst, och tankens boningshus 
 Ett rökfång blott. När uti djurisk sömn 
 De ligga dränkta, som i död, hvad kunna</poem>
<poem>Ej du och jag då fritt verkställa med 
 Den obevakta Duncan? Hvad ej göra 
 Med dessa druckna tjenare, som skola 
 Uppbära skulden for vårt stora mord?</poem>

<poem><i>Macb.</i> Föd mig ej döttrar! Blott åt mankön bör 
 Din oförfärade natur ge lif. --
 Skall man ej tro, när vi med blod ha färgat 
 De båda söfda kammarpagerna, 
 Och nyttjat <sp>deras</sp> dolkar just, att de 
 Ha mordet gjort?</poem>

<poem><i>L. Macb.</i> <tab>Hvem vågar annat tro,
 Då, vid hans död, vårt gälla klagoskri 
 Vi stämma upp?</poem>

<poem><i>Macb.</i> <tab>Jag färdig är och spänner
 Hvarenda nerv till denna fasans gerning. 
 Kom, låt med vänlig min oss ondskan hölja; 
 Falskt anlet måste hjertats falskhet dölja.</poem>

<i>(De gå).</i>
</chapter>
<chapter name="Macbeth. II, 1.">
<h1>ANDRA AKTEN. FÖRSTA SCENEN.</h1>

Sammastädes. En gård inom slottet.

(<sc>Banquo</sc> <i>och</i> <sc>Fleance</sc> <i>uppträda.
En betjent går före dem med en fackla).</i>

<poem><i>Banq.</i> Hvad lider natten, gosse?</poem>

<poem><i>Fleance.</i> <tab>Ej jag har
 Hört klockan slå, men månen har gått ned.</poem>

<poem><i>Banq.</i> Och den går ned mot klockan tolf.</poem>

<poem><i>Fleance.</i> <tab>Jag tror,
 Att det är sednare på natten, fader.</poem>

<poem><i>Banq.</i> Här, tag mitt svärd. -- Man sparsam är i himlen;
 Dess alla ljus ä' släckta. -- Tag ock detta. --
 En blytung sömnlust ligger öfver mig, 
 Och likväl skulle jag ej vilja sofva. 
 Barmhertighetens Gud, förtag i mig 
 De onda tankar, som naturen låter 
 I sömnen komma! -- Gif mig hit mitt svärd. --</poem>
<poem>(<sc>Macbeth</sc> <i>kommer; en betjent går före honom med en fackla).</i>
 Hvem der?</poem>

<poem><i>Macb.</i> <tab>God vän.</poem>

<poem><i>Banq.</i> Hvad, ännu uppe? Kungen gått till sängs. 
 Han var ovanligt munter och har visat 
 Stor gifmildhet emot ert tjenstefolk. 
 Med denna diamantring helsar han
 "Sin goda fru värdinna." Han slöt in den 
 I gränslös tacksamhet.<footnote><sp>Han slöt in den i gränslös tacksamhet</sp>. Likasom man lägger in en diamantring i sitt fodral. Öfversättaren läser nemligen med <sp>Hunter</sp>: <i>and shut it up</i>. Den vanliga läsarten är <i>and shut up</i> och tolkas med afseende på Duncans uppbrott från sällskapet.</footnote></poem>

<poem><i>Macb.</i> <tab>Helt oberedd
 Vår vilja kom i tjenst hos oförmågan 
 Och hade icke riktigt fria händer.</poem>

<poem><i>Banq.</i> Här feltes ingenting. -- Förleden natt 
 Jag drömde om de tre trollsystrarna; 
 Åt er de sade likväl <sp>någon</sp> sanning.</poem>

<poem><i>Macb.</i> Jag tänker icke mer på dem. Likväl, 
 Om en beqvämlig stund vi kunde finna, 
 Vi skulle tala några ord i ämnet; 
 Nämn tiden, ni.</poem>

<poem><i>Banq.</i> <tab>När helst ni finner lägligt.</poem>

<poem><i>Macb.</i> Bifaller ni, -- och kommer det dertill<footnote><sp>Och kommer det dertill</sp> -- D. v. s. "Och blir jag kung."</footnote> --
 Det skall er skaffa heder.</poem>

<poem><i>Banq.</i> <tab>Blott jag ej
 Förlorar någon då jag vill den öka, 
 Men kan rent bröst och fläckfri tro behålla, 
 Står jag till tjenst.</poem>

<poem><i>Macb.</i> <tab>God natt emellertid.</poem>

<poem><i>Banq.</i> Jag tackar er och önskar er detsamma.</poem>

(<sc>Banquo</sc>, <sc>Fleance</sc> <i>och deras betjent gå).</i>

<poem><i>Macb.</i> Säg till din fru, att, när min dryck är färdig, 
 Hon slår på klockan. Gå och lägg dig, du. --
 <i>(Betjenten går).</i>
 Är det en dolk, som här jag ser framför mig 
 Med fästet mot min hand? Nå, får jag fatt dig? -- 
 Jag har dig ej, och ser dig dock ännu. 
 Är du, förskräckeliga syn, ej fattlig 
 För handen som för ögat? Eller är du</poem>
<poem>En dolk i tanken blott, ett sveksamt bländverk
 Utgående från hjernans feberhetta?
 Jag ser dig än, och till din form så kroppslig
 Som denna här jag drar.
 Du visar mig den väg jag ville gå;
 Just sådant verktyg skulle jag begagna.
 De andra sinnenas narr mitt öga blifvit,
 Så framt ej det är ypperst bland dem alla. --
 Jag ser dig än, och på ditt blad och fäste
 Bloddroppar, som ej funnos der förut. --
 De äro icke verkliga; det är
 Den blodiga förrättningen, som så
 För ögat träder fram. -- Naturen nu
 Tycks död på halfva jorden; onda drömmar
 Sitt spel bak ögonlockens förlåt börja.<footnote>-- -- -- -- <sp>onda drömmar / Sitt spel bak ögonlockens förlåt börja</sp>. Originalet har: -- -- -- -- <i>wicked dreams abuse / The curtain'd sleep;</i> Vanligtvis tydas orden <i>the curtain'd sleep</i> såsom om frågan vore om en under sparrlakan sofvande menniska, och de engelska kommentatorerna <sp>Steevens</sp>, <sp>Ritson</sp> och <sp>Malone</sp> påstå äfven att Shakspeare skrifvit <i>"curtain'd sleeper,"</i> men att det blifvit felaktigt tryckt. I enlighet med denna åsigt öfversätter Geijer: -- -- "onda drömmar / Sig smyga intill sömnens stilla bädd." Öfversättaren tror, att läsarten är riktig och fullt Shakspearisk, samt att de <i>curtains</i>, om hvilka här talas, äro den sofvandes ögonlock, och har i enlighet dermed gjort sin tolkning. Såsom stöd för sin åsigt kan han andraga två andra ställen: det ena i <sp>Cymbeline</sp>, der Jachimo säger om den sofvande Imogen: <i>The flame of the taper / Bows toward her; and would under-peep her lids, / To see the enclosed lights, now canopied / Under these windows.</i> det andra i <sp>Stormen</sp>, der Prospero säger till Mirauda: <i>The fringed curtains of thine eye advance, / And say, what thou seest yond'.</i></footnote>
 Nu firar hexeri't sin offerhögtid
 Åt bleka Hecate, och skrumpna mordet<footnote><sp>Och skrumpna mordet</sp> m. m. Det motsvarande stället i originalet har varit föremål för flera sidors kommentarier och onödiga tvister. Svårigheten ligger i den påstådda motsägelsen emellan stealthy <i>pace</i> och <i>ravishing strides;</i> man har derföre velat ändra <i>strides</i> till <i>sides</i>. Så gör äfven Tieck. Det är dock mycket vanligt, att Shakspeare kastar om sina epiteter från personen till någon dess hanling eller beteende. <i>Ravishing</i> har afseende på Tarquinii sinnesart, icke på häftigheten i hans steg; och att man kan taga <sp>långa</sp> steg och likväl <sp>smyga</sp> fram, torde väl icke vara omöjligt. Shakspeare har till och med genom sitt <i>"thus"</i> antydt huru skådespelaren bör bära sig åt. <i>Pace</i> betyder steg i allmänhet, <sp>gång</sp>; <i>stride</i>,  ett <sp>långt</sp> steg.</footnote>,
 Uppskrämdt af ulfvens tjut, som är dess skyltvakt,
 Framsmyger -- som Tarquinius i sin brånad --
 Med långa, tysta nidings-steg så här,
 Ett spöke likt. -- Du säkra, fasta jord,
 Hör ej på mina fjät hvad väg de taga,
 Att icke sjelfva stenarna må sqvallra
 Om mitt "hvarthän" och plundra denna stund
 Uppå den fasans tystnad, som den egnar! --
 Än hotar jag -- och än han är ej död:
 Ord ge för kylig flägt åt handlings glöd.
 <i>(Ett slag på klockan hörs).</i>
 Jag går, och det är gjordt; mig klockan kallar. 
 Hör ej, o Duncan, din grafklockas ljud, 
 Som kallar dig till satan eller Gud!
 <i>(Går).</i></poem>
</chapter>
<chapter name="Macbeth. II, 2.">
<h2>ANDRA SCENEN.</h2>

Sammastädes.

<i>(Lady</i> <sc>Macbeth</sc> <i>uppträder).</i>

<poem><i>L. Macb.</i> Det, som har rusat dem, har gjort mig djerf,</poem>
<poem>Och det, som utsläckt dem, har upptändt mig. --
 Tyst, hör! -- Det ugglan var som skriade,
 Den lede väktaren som tar godnatt
 Så rysligt hemskt. -- Han håller på derinne. --
 Dörr'n öppen är; de druckna pagerna
 Med snarkningar sin väktar-syssla gäcka;
 Jag deras nattdryck så har blandat till,
 Att lif och död må tvista nu om dem,
 Om lefvande de äro eller döda.</poem>

<poem><i>Macb. (Innanföre).</i> Ha, hvem är der!</poem>

<poem><i>L. Macb.</i> <tab>O ve! Jag rädes för
 Att de ha vaknat upp, och det är ogjordt; --
 Försöket, icke brottet, oss förderfvar -- 
 Hör! -- Deras dolkar lade jag tillreds, 
 Han kunde ej ta felt. -- Om han ej liknat 
 Min fader då han sof, jag hade gjort det. --
 Min man?</poem>

(<sc>Macbeth</sc> <i>kommer).</i>

<poem><i>Macb.</i> <tab>Nu har jag gjort det, -- hörde du ej något?</poem>

<poem><i>L. Macb.</i> Blott ugglans skri och syrsorna som pipa. --
 Har du ej talt?</poem>

<poem><i>Macb.</i> <tab>När?</poem>

<poem><i>L. Macb.</i> <tab><tab>Nyss.</poem>

<poem><i>Macb.</i> <tab><tab><tab>Då jag kom ned?</poem>

<poem><i>L. Macb.</i> Jo.</poem>

<poem><i>Macb.</i> Hör! 
 Hvem är i andra kammarn?</poem>

<poem><i>L. Macb.</i> <tab>Donalbain.</poem>

<poem><i>Macb. (Ser på sina händer).</i> Det är en ömklig syn!</poem>

<poem><i>L. Macb.</i> Så tokigt du kan tala! <sp>Ömklig</sp> syn!<footnote><sp>Så tokigt du kan tala! Ömklig syn!</sp> Lady Macbeth förebrår sin man att han nyttjar ett så simpelt ord som <sp>ömklig</sp>. Det engelska ordet <i>sorry</i> nyttjas äfven i denna till hälften komiska betydelse.</footnote></poem>

<poem><i>Macb.</i> Der skrattade <sp>en</sp> i sömnen, <sp>en</sp> skrek "mord!" 
 De väckte upp hvarann. Jag stod och hörde't, -- 
 Men sina böner läste de och lade 
 Sig ned igen att sofva.</poem>

<poem><i>L. Macb.</i> Der ligga två tillsammans i den kammarn.</poem>

<poem><i>Macb.</i> En skrek "Gud skydde oss!" den andra "amen!" 
 Som om de sett med dessa bödelshänder</poem>
<poem>Mig stå der lyssnande på deras ångest.
 Men "amen" var jag ej i stånd att säga, 
 När som de sad' "Gud skydde oss!"</poem>

<poem><i>L. Macb.</i> Betänk det ej så djupt.</poem>

<poem><i>Macb.</i> Men hvarför kunde jag ej säga "amen"? 
 Jag väl behöft välsignelse, och amen 
 Satt fast uti min strupe.</poem>

<poem><i>L. Macb.</i> <tab>Aldrig grubbla
 På slika saker! Man kan galen bli.</poem>

<poem><i>Macb.</i> Mig tycktes att en röst jag hörde ropa:
 "Sof icke mer! Macbeth lönnmördar sömnen" -- 
 Den helga sömnen, den oskyldiga, 
 Som löser upp bekymrens hårda knutar, 
 Hvar lefnadsdags välkomna död, det bad 
 Som friskar upp en kropp af mödan krossad, 
 Den balsam som åt själens sår ger lisa, 
 Naturens egen ro 
 Och bästa rätten uppå lifvets bord.</poem>

<poem><i>L. Macb.</i> Hvad menar du?</poem>

<poem><i>Macb.</i> <tab>Det skrek i hela huset:
 "Sof icke mer! Glamis har mördat sömnen!"<footnote><sp>"Sof icke mer! Macbeth lönnmördar sömnen."</sp> -- Dessa ord tyckte Macbeth sig <sp>höra</sp>. De följande reflexionerna gör han sjelf. Så uppfattadt, är detta ställe mycket mera poetiskt, än om hela talet skulle anses tillhöra Macbeths hallucination. Samma förhållande är med reflexionen: "Och derför skall ej Cawdor" m. m.</footnote> -- 
 Och derför skall ej Cawdor sofva mer, 
 Macbeth ej sofva mer.</poem>

<poem><i>L. Macb.</i> <tab>Hvem var det då
 Som ropade så der? Min värde than, 
 Din ädla kraft förlamas, om du vurmar 
 På slika ting. Gå, få dig litet vatten, 
 Skölj bort det fula vittnet från din hand. 
 Hvi bar du dolkarna hit ut? De måste 
 Derinne ligga. Bär dem dit, bestryk 
 De söfda kammarpagerna med blod.</poem>

<poem><i>Macb.</i> Jag vill ej mer gå dit; jag räds att <sp>tänka</sp>
 Hvad jag har gjort. Att <sp>se</sp> det än en gång -- 
 Det vågar icke jag.</poem>

<poem><i>L. Macb.</i> <tab>Vekhjertade!
 Tag vapnen hit; de sofvande, de döda, 
 Blott bilder äro: <sp>barn</sp> må skrämmas af</poem>
<poem>En målad djefvul. -- Om han blöder än,
 Skall jag förgylla pagerna med blodet,
 Ty då blir skulden deras.</poem>

<i>(Hon går. Det knackar utanföre).</i>

<poem><i>Macb.</i> <tab>Hvarifrån
 Kom knackandet? Hvad fattas mig, att jag
 Blir skrämd af minsta buller? -- Hvilka händer!
 Ha, de utrifva mina ögon! Kunna
 Den vida oceanens alla vågor
 Aftvätta detta blod ifrån min hand?
 Nej; denna hand lär förr med purpur färga
 Omäteliga vatten-rymders djup
 Och grönt till rödt förvandla.</poem>

<i>(Lady</i> <sc>Macbeth</sc> <i>kommer tillbaka).</i>

<poem><i>L. Macb.</i> <tab>Mina händer
 Ha samma färg som din; jag skulle blygas
 Att hjertat ha så blekt som du. <i>(Det knackar).</i> Man klappar
 På södra porten. Skyndom till vårt rum.
 En smula vatten aftvår denna synd;
 Hur lätt är den ej då! Ditt fasta mod
 Dig öfvergifvit. <i>(Det knackar).</i> Hör, det klappar mer;
 Tag nattdrägt på; man kan oss öfverraska
 Och se att vi ha vakat. -- Så bedröfligt
 Du får ej lemna dig åt dina tankar.</poem>

<poem><i>Macb.</i> Att veta hvad jag gjort, -- långt bättre då
 Att hafva glömt mig sjelf! <i>(Det knackar).</i> Väck Duncan opp
 Med dina slag! Ack, att du kunde det!
 <i>(Går).</i></poem>
</chapter>
<chapter name="Macbeth. II, 2.">
<h2>TREDJE SCENEN.</h2>

Sammastädes.

<i>(En portvaktare kommer).</i>

<i>Portv.</i> Här är ett knackande, minsann! Om man vore
portvaktare vid helvetes portar, då skulle man först
få vrida ikring nyckeln. <i>(Det knackar).</i> Knack,
knack, knack! Hvem der, i Beelzebubs namn? En
spannmåls-handlare, som hängde sig i förtviflan
öfver förväntad god gröda. Kom in vackert! Du har
väl tillräckligt näsdukar med dig; här skall du
få svettas. -- Knack, knack! Hvem der i den andra
djefvulens namn? Det är väl en lagvrängare<footnote><sp>Lagvrängare</sp>, <i>equivocator</i>. Detta ord innebär
en sarkasm åt jesuiterna, som på Elisabeths och konung
Jacobs tid vållade mycken oro i England.</footnote>, som kunde
advocera både med och mot och mot och med, och som
begått en hel hop skälmstycken, Gudi till ära, men
ändå icke kunnat vränga sig in i himmelriket. Kom
du in, lagvrängare. -- Knack, knack, knack! Hvem
der? Såå: en engelsk skräddare, hitkommen för det
att han stulit en våd ur ett par franska byxor<footnote>
<sp>En våd ur ett par franska byxor</sp>. De franska
benkläderna voro mycket trånga. Den skräddare, som
skulle stjäla en våd ur dem, skulle vara mästare i
sin konst. <sp>Warburton</sp>. Andra tolka dock detta ställe
annorlunda.</footnote>. Kom
in, skräddare; här är tillräcklig stek-brasa åt din
pressjerns-gås. -- Knack, knack! Här är ingen ro. Hvem
är ni? -- Men här är för kallt att vara helvete. Fan
må vara fans portvaktare! Jag tänkte eljest släppa in
några af alla professioner, som gå den rosiga vägen
till det eviga fyrverkeriet. <i>(Det knackar).</i> På stund,
på stund! <i>(Han öppnar).</i> Kära, kom ihåg portvaktaren.

<i>(<sc>Macduff</sc> och <sc>Lenox</sc> komma in).</i>

<i>Macd.</i> Var det så sent då du gick till sängs, min vän,
att du nu är så sent uppe?

<i>Portv.</i> Hå, herre, vi rumlade om till andra hanegället,
och ett rus befordrar i högsta måtto tre saker.

<i>Macd.</i> Hvad är det då för tre ting, som ruset
synnerligen befordrar?

<i>Portv.</i> Hå, herre, röda näsor, sömn och urin. I
älskogsväg både hjelper det och stjelper det:
det hjelper fram begärelsen, men det stjäl undan
förmågan. Man skulle kunna säga, att ett godt rus
bär sig åt som en lagvrängare med älskogen: skapar
den och förintar den; väcker den och släcker den;
uppmuntrar den och afskräcker den; reser upp den och
slår ned den; med ett ord, vränger den till sömns,
bringar den på skam och går sin väg.

<i>Macd.</i> Jag tror, att ruset bragt dig på skam i
natt.

<i>Portv.</i> Ja, ända ned i halsen, herre; men jag
vedergällde lika med lika. Jag var min vederpart för stark;
visst gjorde han mig litet knäsvag emellanåt, men
jag hittade på en fason att köra honom ut samma väg
som han hade kommit.

<poem><i>Macd.</i> Säg, är din herre vaken? -- Med vårt buller
 Vi honom uppväckt; se, der kommer han.</poem>

<i>(<sc>Macbeth</sc> uppträder).</i>

<poem><i>Len.</i> God morgon, ädle than.</poem>

<poem><i>Macb.</i>                      <tab>God morgon, båda!</poem>

<poem><i>Macd.</i> Har kungen stigit upp, min värde than?</poem>

<poem><i>Macb.</i> Ej än.</poem>

<poem><i>Macd.</i>       <tab>Han bad mig tidigt väcka sig,
 Men jag har nära nog försummat tiden.</poem>

<poem><i>Macb.</i> Jag skall till honom föra er.</poem>

<poem><i>Macd.</i>                              <tab>Jag vet,
 Att er ett angenämt besvär det vore;
 Dock är det ett besvär.</poem>

<poem><i>Macb.</i>                   <tab>Ett arbete,
 Som är oss kärt, nog helar sjelf sin möda.
 Här är hans rum.</poem>

<poem><i>Macd.</i>            <tab>Jag tar mig dristigheten
 Att ropa honom; sådant är mig ålagdt.
 <i>(Går).</i></poem>

<poem><i>Len.</i> Månn' kungen reser af i dag?</poem>

<poem><i>Macb.</i>                             <tab>Det gör han: --
 Så har han sagt.</poem>

<poem><i>Len.</i>             <tab>Vi haft en ryslig natt.
 På vårt herberge blåste skorsten' ned
 Och, som det säges, lär man hafva hört
 I luften jemmer, gräseliga dödsrop
 Och profeterande med ryslig ton
 Om mord och brand och bistra hvälfningar
 Nykläckta åt en tid af vånda full.
 Nattugglan skrek gudslångan natt; man säger,
 Att jorden skalf som af en feber-rysning.</poem>

<poem><i>Macb.</i> Det var en elak natt.</poem>

<poem><i>Len.</i>                       <tab>Mitt unga minne
 Kan ej hågkomma <sp>en</sp> som liknar denna.</poem>

<i>(<sc>Macduff</sc> kommer tillbaka).</i>

<poem><i>Macd.</i> O fasa, fasa, fasa! Intet hjerta
 Kan fatta dig, dig ingen tunga nämna!</poem>

<poem><i>Macb. och Len.</i> Hvad är på färde?</poem>

<poem><i>Macd.</i> Nu har förderfvet gjort sitt mästerstycke!
 Ett helgerånande mord har brutit in
 I Herrans smordas tempel, stulit lifvet
 Ur helgedomen.</poem>

<poem><i>Macb.</i>          <tab><sp>Lifvet</sp>, säger ni?</poem>

<poem><i>Len.</i> Hvad? Menar ni hans majestät? --</poem>

<poem><i>Macd.</i> Gå in i kammarn; låt en ny Gorgona
 Er syn förderfva. -- Bed mig icke tala --
 Gån in och sen och talen sedan sjelfva.
 Upp, låt stormklockan gå! Vak upp, vak upp!
 Förräderi och mord! Upp, Banquo, Malcolm!
 Upp, Donalbain! O vaknen, skaken bort
 Er veka sömn, en skenbild blott af döden,
 Och skåden döden sjelf! -- Upp, upp och skåden
 Den stora domens afbild! -- Malcolm! Banquo!
 Uppstigen som ur grafven! Skriden fram
 Som spöken för att öka fasans fasa!</poem>

<i>(Stormklockan går. Lady <sc>Macbeth</sc> uppträder).</i>

<poem><i>L. Macb.</i> Hvi kallar sådan gräselig basun
 De sofvande i detta hus till samtal?
 Hvad är på färde? Tala!</poem>

<poem><i>Macd.</i>                   <tab>Ömma fru,
 Hvad jag kan säga, duger ej för er;
 Det ordet, fallet i ett qvinno-öra,
 Ett plötsligt dråpslag vore. -- <i>(<sc>Banquo</sc> uppträder).</i> Banquo, Banquo,
 Vår kung och herre mördad är!</poem>

<poem><i>L. Macb.</i>                      <tab>O ve!
 Hvad, i vårt hus?</poem>

<poem><i>Banq.</i>             <tab>Ohyggligt hvar som helst! --</poem>
<poem>Jag ber dig, tag ditt ord tillbaks, Macduff,
 Och säg: "det är ej så."</poem>

<i>(<sc>Macbeth</sc> och <sc>Lenox</sc> komma tillbaka).</i>

<poem><i>Macb.</i>                     <tab>O, att jag dött
 En timma före denna händelse!
 Jag lefvat salig då. Ty hädanefter
 Fins ingenting allvarligt mer på jorden:
 Flärd alltihop! Förbi med nåd och ära!
 Utspildt är lifvets vin, -- ej mer än dräggen
 Fins qvar att yfvas öfver.</poem>

<i>(<sc>Malcolm</sc> och <sc>Donalbain</sc> uppträda).</i>

<poem><i>Don.</i> Hvad är förloradt?</poem>

<poem><i>Macb.</i>                  <tab>Ni, fast ni ej vet det:
 Ursprunget, ådern, källan till ert blod
 Är tilltäppt; sjelfva källan tilltäppt är!</poem>

<poem><i>Macd.</i> Er kung och far är mördad.</poem>

<poem><i>Malc.</i>                           <tab>O, af hvem?</poem>

<poem><i>Len.</i> Af pagerna, så tycks det. Blodbestänkta
 Om anletet och händerna de voro,
 Och deras dolkar funnos ännu våta
 På deras örngott. Vildt de stirrade
 Och utan sansning; ej det rådligt var
 Att nalkas dem, om man var rädd om lifvet.</poem>

<poem><i>Macb.</i> Ack,
 Nu ångrar mig att i mitt raseri
 Jag dräpte dem!</poem>

<poem><i>Macd.</i>           <tab>Det skulle ni ej gjort.</poem>

<poem><i>Macb.</i> Hvem kan i ett och samma ögonblick
 Klok och bestört, mildsint och rasande,
 Kungs-trogen och partilös vara? Ingen.
 Min starka kärlekshetta sprang förbi
 Det säfliga förnuftet. <sp>Här</sp> låg Duncan
 Med gyldne bräm af blod kring silfverhåret
 Och såren öppnade liksom en bresch
 För grymt förderf, att hålla intåg; <sp>der</sp></poem>
<poem>Hans mördare uti sitt handtverks färg
 Med vapnen klibbiga af lefradt blod.
 Hvem kunde då -- om han ett hjerta hade
 För kärlek varmt och i det hjertat mod --
 Uppå sin kärleks ifver lägga band?</poem>

<poem><i>L. Macb.</i> <i>(Låtsar svimma).</i> O, hjelp mig härifrån!</poem>

<poem><i>Macd.</i>                                                  <tab>Tag vård om lady'n.</poem>

<poem><i>Malc.</i> Vi tiga stilla, vi, som aldramest
 På detta sorgens ämne anspråk ha!</poem>

<poem><i>Don.</i> Hvad skulle man väl säga här,
 Der olycksödet, doldt i någon skrymsla,
 Kan rusa fram och gripa oss? -- Vi gå,
 Än äro våra tårar icke bryggda.</poem>

<poem><i>Malc.</i> Ej heller är vår djupa sorg ännu
 Kommen i fart.</poem>

<poem><i>Banq.</i>          <tab>Tag vård om lady'n der.
 <i>(Lady <sc>Macbeth</sc> bäres ut).</i>
 Och när vi hafva skylt vår nakna svaghet,<footnote><sp>Och när vi hafva skylt vår nakna svaghet</sp>. Originalets ord <i>And when we have our naked frailties hid</i> tolkas af några kommentatorer som om frågan vore om en tunnare drägt, som borde utbytas mot en varmare; andra taga orden metaforiskt: "när vi hafva hemtat oss från vår förfäran." Frågan är svår att afgöra.</footnote>
 Som står här bar och blottad, låt oss samlas
 Och efterforska denna mordbragd noga
 Hur den gått till. Oss skaka skräck och tvifvel;
 I Guds allsmäktig hand jag står och kämpar
 Mot allt hvad man i smyg utsprida kan
 Om nidingsverk.</poem>

<poem><i>Macb.</i>           <tab>Så gör ock jag.</poem>

<poem><i>Alla.</i>                          <tab><tab>Så alla,</poem>

<poem><i>Macb.</i> Nu raskt beslut och manlig hug! I salen
 Vi samlas mangrant sedan.</poem>

<poem><i>Alla.</i>                     <tab>Vare sagdt!</poem>

<i>(Alla gå utom <sc>Malcolm</sc> och <sc>Donalbain</sc>).</i>

<poem><i>Malc.</i> Hur gör du? Låt oss ej hos dem bli qvar.
 Att visa låtsad smärta är en konst
 Lätt af den falske gjord. Jag far till England.</poem>

<poem><i>Don.</i> Till Irland jag. Att skiljas från hvarann
 Är säkrast för oss båda. Här på stället</poem>
<poem>Bo dolkar uti hvarje leende,
 Och närmst i blod är blodigheten närmst.<footnote><sp>Närmst i blod är blodigheten närmst</sp>. Originalets ord: <i>the near in blood, the nearer bloody</i> äro tvetydiga och tolkas äfven på olika sätt. Antingen menar Donalbain: "ju närmre man är slägt med den mördade, desto närmare är man att blifva blodig, blifva mördad," eller också menar han företrädesvis <sp>Macbeth</sp> med <i>the near in blood</i>. Tvetydigheten beror på ordet <i>bloody</i>, som både betyder <sp>blodig</sp> och <sp>blodgirig</sp>. I det hela taget blir meningen densamma, ty utan tvifvel tänker Donalbain på Macbeth då han yttrar dessa ord. Öfversättaren har derföre bibehållit tvetydigheten, som äfven bäst torde passa för situationen.</footnote></poem>

<poem><i>Malc.</i> Den mordpil, som är skjuten, flyger än;
 För oss är bäst att icke stå i vägen.
 Derför till häst! Och låt oss icke krusa
 Med afskedstagande, men bort i smyg!
 Den stöld, som stjäl sig sjelf, förlåtlig är,
 Då nådens tid är slut och döden när.</poem>

<i>(De gå).</i>
</chapter>
<chapter name="Macbeth. II, 4.">
<h2>FJERDE SCENEN.</h2>

Utanföre slottet.

<i>(<sc>Rosse</sc> och en gammal man uppträda).</i>

<poem><i>Gubb.</i> Jag mins rätt väl en sjutti år tillbaka;
 På denna långa tidrymd har jag skådat
 Gräsliga dar och underbara ting,
 Men denna svåra natt har gjort till lek
 Allt hvad jag förr har rönt.</poem>

<poem><i>Rosse.</i>                       <tab>Ack, gode fader,
 Du ser, att himlen, vred på mensko-dåd,
 Hotfullt på dessa mördarscener skådar.
 Nu borde vara dag, men ännu qväfver
 Mörk natt den lampa som på fästet vandrar.
 Månntro det är
 Till nattens heder eller dagens skam
 Som mörkret jordens anlete begrafver,
 Då lifs-ljus redan borde kyssa det?</poem>

<poem><i>Gubb.</i> Slikt onaturligt är liksom den gerning,
 Som nyss är gjord. I Tisdags blef en falk,
 Som tornhögt sväfvade, i flygten huggen
 Utaf en ugglas klor och söndersliten.</poem>

<poem><i>Rosse.</i> Och Duncans hästar -- underbart, men sant --
 De snabba djuren, prydnader för rasen,
 I koller kommo, bräckte spiltan, flögo
 Bångstyriga sin väg, som om de ville
 Med allt hvad menska heter föra krig.</poem>

<poem><i>Gubb.</i> Det säges, att de åto upp hvarann.</poem>

<poem><i>Rosse.</i> De gjorde det, till mina ögons häpnad,
 Som sågo det. -- Se der min vän Macduff; --
 <i>(<sc>Macduff</sc> uppträder).</i>
 Nå, hur går verlden nu?</poem>

<poem><i>Macd.</i>                   <tab>Ni ser det ej?</poem>

<poem><i>Rosse.</i> Vet man hvem detta grymma mord har gjort?</poem>

<poem><i>Macd.</i> Ja -- de som dräptes af Macbeth.</poem>

<poem><i>Rosse.</i>                                <tab>O himmel!
 Hvad nytta kunde de väl ha deraf?</poem>

<poem><i>Macd.</i> De voro lejda. Malcolm, Donalbain,
 Kungssönerna ha rymt, och detta fäster
 På dem misstanken.</poem>

<poem><i>Rosse.</i>             <tab>Också mot naturen!
 Du glupska ärelystnad, som kan sluka
 Din egen lifs-saft! -- Mer än troligt då,
 Att kunga-kronan flyttas på Macbeth.</poem>

<poem><i>Macd.</i> Han re'n är nämnd och gången af till Scon
 Till kröningen.</poem>

<poem><i>Rosse.</i>          <tab>Och hvar är Duncans lik?</poem>

<poem><i>Macd.</i> Affördt till Colmes-kill, den helga grift
 Och stilla gömma, dit hans fäders ben
 Församlats alla.</poem>

<poem><i>Rosse.</i>           <tab>Reser ni till Scon?</poem>

<poem><i>Macd.</i> Nej, frände; men till Fife.</poem>

<poem><i>Rosse.</i>                           <tab>Jag reser dit.</poem>

<poem><i>Macd.</i> Nå, lycka till! Må vi ej säga dock:
 "Långt bättre passade vår <sp>gamla</sp> rock."</poem>

<poem><i>Rosse.</i> Fader, farväl!</poem>

<poem><i>Gubb.</i> Gud signe er och en och hvar, som än
 Vill vända ondt i godt, ovän i vän!</poem>

<i>(De gå).</i>
</chapter>
<chapter name="Macbeth. III, 1.">
<h1>TREDJE AKTEN. FÖRSTA SCENEN.</h1>

Fores. Ett rum i slottet.

<i>(<sc>Banquo</sc> uppträder).</i>

<poem><i>Banq.</i> Du är det nu: kung, Cawdor, Glamis, allt
 Hvad hexorna dig lofvat, men jag räds
 Du spelt fult spel derför. Dock var det sagdt,
 Att ej det skulle blifva vid din stam;
 Jag skulle sjelf en rot och fader blifva
 Till många kungar. Är det sanning i dem --
 Som tycks af deras ord till dig, Macbeth, --
 Hvi skulle de ej vara mitt orakel
 Så väl som ditt och lyfta min förhoppning?
 Men tyst med <sp>det!</sp></poem>

<i>(Fanfarer. <sc>Macbeth</sc> uppträder som konung, och lady
<sc>Macbeth</sc> som drottning. <sc>Lenox</sc>, <sc>Rosse</sc>, hofherrar,
hofdamer och betjening).</i>

<poem><i>Macb.</i>           <tab>Se der vår främsta gäst!</poem>

<poem><i>L. Macb.</i> Om han blef glömd -- en remna blefve det
 Uti vår stora fest; allt vore bortskämdt.</poem>

<poem><i>Macb.</i> Vi ge i qväll en festlig måltid, herre;
 Vi önska se er der.</poem>

<poem><i>Banq.</i>   <tab>Ers höghet täcktes
 Befalla blott: med oupplösligt band
 Min pligt för evigt är min kung förbunden.</poem>

<poem><i>Macb.</i> Ni far i eftermiddag?</poem>

<poem><i>Banq.</i>                       <tab>Ja, min prins.</poem>

<poem><i>Macb.</i> Vi skulle annars gerna hört er mening --
 Som alltid varit klok och lyckosam --
 I dagens råd. Men det får ske i morgon.
 Är resan lång?</poem>

<poem><i>Banq.</i>   <tab>Från nu till qvällsvardstimman
 Den tager tiden upp. Om ej min häst
 Dess bättre går, så måste jag väl låna
 En dunkel timma eller två af natten.</poem>

<poem><i>Macb.</i> För all del kom.</poem>

<poem><i>Banq.</i>                 <tab>Jag skall ej uteblifva.</poem>

<poem><i>Macb.</i> Vi sport, att våra blodiga förvandter
 I England och i Irland hålla till
 Och neka för sitt fadermord samt fylla
 Med underliga dikter folkets öron.
 Dock, mer om <sp>det</sp> i morgon; andra saker,
 Som röra statens bästa, kräfva då
 Gemensam vård af oss. Till häst! Farväl!
 Välkomna hit i qväll. Gör Fleance er sällskap?</poem>

<poem><i>Banq.</i> Ja, nådigaste herre; tiden nu
 Påkallar oss.</poem>

<poem><i>Macb.</i>         <tab>Må edra hästar vara 
 I farten snabba samt på foten säkra: 
 Och så förtror jag er åt edra sadlar.
 Farväl! -- <i>(<sc>Banquo</sc> går).</i>
 Enhvar begagne tiden som han vill
 Till klockan sju. För att dess större fröjd
 Af sällskapsnöjet få, vi stänge in oss
 Till qvällsvardsdags. -- Tilldess -- Gud vare med er!
 <i>(Alla gå utom <sc>Macbeth</sc>).</i>
 Hör! <i>(En betjent kommer).</i> Äro de der männerna tillhands?</poem>

<poem><i>Bet.</i> De stå, min kung, vid slottets port och vänta.</poem>

<poem><i>Macb.</i> För in dem. -- <i>(Betjenten går).</i> Vara <sp>så</sp> långt kommen, det 
 Är ännu intet; men att vara't säkert! --
 Min fruktan sitter djupt för denna
 Banquo; I hans konungsliga natur regerar
 Det något fruktansvärdt. Djerf är hans hug, 
 Och utom denna hjeltekraft i själen 
 Har han en klokhet, som till säkra mål
 Hans djerfhet leder. Ingen, utom honom,
 Fins till att bäfva för, och inför honom
 Min ande kufvad är som Marc Antons</poem>
<poem>Var inför Cæsar, som det sägs. Han näpste
 Trollsystrarne, då <sp>mig</sp> de konung nämnde,
 Och böd dem vända deras tal till <sp>sig</sp>.
 Då helsade de honom siarlikt
 Som fader till en rad af konungar.
 Ofruktsam krona sattes på min hjessa,
 I handen fick jag en förtorkad scepter,
 Som skall frånryckas mig utaf en främling,
 Då ingen son mig följer. Är det så --
 För Banquos barn har jag min själ befläckat,
 För dem har jag den fromma Duncan mördat,
 Bemängt med bittert gift min samvetsfrid
 Endast för dem; och lemnat lifsens krona
 Till pris åt menskoslägtets fiende
 För att <sp>dem</sp> kröna, -- kröna Banquos barn! --
 Nej, öde, kom då heldre inom skranket
 Och slåss med mig på lif och död! -- Hvem der?
 <i>(Betjenten kommer med två mördare).</i>
 Gå ut och vänta tills vi kalla dig.
 <i>(Betjenten går).</i>
 Jag tror vi talte med hvarann i går.</poem>

<poem><sub>1 Mörd.</sub> Ja, nådig herre.</poem>

<poem><i>Macb.</i>                   <tab>Godt; nu har ni väl
 Mitt tal behjertat? Vet, att det var <sp>han,</sp>
 Som fordom höll er så i djupt betryck;
 Ni trodde mig derom, oskyldig dock
 Jag var deri. Det har jag er bevisat
 När sist vi råktes; visat er hur groft
 Man lekt med er och huttlat; nämnt för er
 Hvad medel brukats och hvem brukat dem,
 Kort tusen ting, som åt en halfdöd själ
 Och åt ett bräckt förstånd högt skulle ropa:
 "Det gjorde Banquo."</poem>

<poem><i>1 Mörd.</i>              <tab>Ni har sagt oss det.</poem>

<poem><i>Macb.</i> Ja visst, och gått än längre; <sp>det</sp> är nu
 Vårt andra mötes uppgift. Finnen J
 Ert tålamod så starkt utaf naturen,</poem>
<poem>Att slikt J kunnen tåla? Ären J
 Så milderika, att J bedjen godt
 För denna goda mannen och hans ätt,
 Hvars tunga hand er böjt till grafven, bragt
 Till tiggarstafven er och edra barn?</poem>

<poem><i>1 Mörd.</i> Min kung, vi äro männer.</poem>

<poem><i>Macb.</i> Ja, ja, J löpen med i räkningen
 Som jagthund, vindthund, knähund, pudel, tax,
 Mops, dogg och bandhund; -- alla kallas hundar:
 Rangrullan gör dock skilnad på den snabba,
 Den tröga, sluga, väktarn, jägaren,
 Alltefter som enhvar af dem har fått
 Utaf naturens rikdom sina gåfvor,
 Hvarvid han utmärks med ett särskildt namn
 Ifrån de öfriga som skrifvas lika:
 Så är det ock med menniskan. Om nu
 J stån i rullan, och ej aldranederst
 På manlighetens trappsteg, -- sägen till,
 Så skall er barm ett värf jag anförtro.
 Som, utfördt, skall er fiende förinta,
 Fastsmida er kärvänligen med mig,
 Hvars helsa lider af att han får lefva;
 Frisk blir jag, om han dör.</poem>

<poem><i>2 Mörd.</i>                     <tab>Jag är en man,
 Som verldens hårda stötar retat så,
 Att jag ej frågar efter hvad jag gör
 Verlden till trots.</poem>

<poem><i>1 Mörd.</i>             <tab><sp>Jag</sp> också är en man
 Så trött, så söndersläpad utaf motgång,
 Att på hvad spel som helst mitt lif jag sätter
 För att förbättra't eller blifva't qvitt.</poem>

<poem><i>Macb.</i> Det vet ni båda, Banquo var er ovän.</poem>

<poem><i>2 Mörd.</i> Det var han.</poem>

<poem><i>Macb.</i>               <tab>Likaledes är han min,
 Och det så blodigt skarpt,<footnote><sp>Och det så blodigt skarpt</sp> m. m. Bilden i originalets ord: <i>and in such bloody distance, etc.</i> är lånad från fäktarkonsten.</footnote> att hvar minut
 Utaf hans lif är för mitt hjertblod farligt.
 Och fast jag kunde sopa honom undan</poem>
<poem>Med öppet våld och säga fritt ifrån
 Att <sp>jag</sp> det gjort, så får jag likväl icke
 För vissa vänner, både hans och mina,
 Dem jag ej mista vill; jag måste sjelf
 Begråta honom, fast jag honom dräpt;
 Och deraf kommer sig att nu jag giljar
 Till hjelp af er, beslöjande min gerning
 För mängdens blick på många goda skäl.</poem>

<poem><i>2 Mörd.</i> Utföra skola vi hvad ni befaller.</poem>

<poem><i>1 Mörd.</i> Om också våra lif --</poem>

<poem><i>Macb.</i>                        <tab>Ur edra blickar
 Framlyser modet. Om en timmas tid
 Anvisar jag hvar ni er skola ställa,
 Och ger besked om rätta ögonblicket
 Som skall påpassas. Det bör ske i qväll,
 Och ej för nära slottet, ty -- förstår ni --
 <sp>Jag</sp> måste synas skuldlös. Och med honom --
 För att ej göra saken blott till hälften --
 Bör Fleance, som håller honom sällskap, sonen,
 Hvars bortgång är för mig ej mindre vigtig
 Än fadrens är, den dunkla timmans öde
 Till mötes gå. -- Rådplägen nu i enrum,
 Jag kommer straxt till er.</poem>

<poem><i>2 Mörd.</i>                     <tab>Vi äro redo.</poem>

<poem><i>Macb.</i> Jag straxt skall kalla på er: dröj derinne.
 <i>(De gå).</i>
 Det är då afgjordt. -- Banquo, tänker du
 I himmelrik gå in, bered dig nu! <i>(Går).</i></poem>
</chapter>
<chapter name="Macbeth. III, 2.">
<h2>ANDRA SCENEN.</h2>

Ett annat rum i slottet.

<i>(Lady <sc>Macbeth</sc> uppträder med en betjent).</i>

<poem><i>L. Macb.</i> Har Banquo rest?</poem>

<poem><i>Bet.</i>                     <tab>Ja, nådig fru, men kommer
 Tillbaks i qväll.</poem>

<poem><i>L. Macb.</i> Säg kungen, att jag ville,
 Ifall han lägligt har, med honom tala
 Ett par tre ord.</poem>

<poem><i>Bet.</i>             <tab>Ers nåd, det skall jag göra. <i>(Går).</i></poem>

<poem><i>L. Macb.</i> Allt är förbi, ej något vunnet är,
 Om hvad vi fått ej mättar vårt begär;
 Långt bättre att hos dem vi mördat bo,
 Än genom mord förlora frid och ro.
 <i>(<sc>Macbeth</sc> uppträder).</i>
 Min kung, hvi går ni för er sjelf så der,
 Sällskapande med dystra fantasier
 Och sysselsatt beständigt med de tankar,
 Som borde dött med dem de tänka på.
 På saker som ej mera kunna hjelpas
 Bör man ej grubbla. Gjordt är gjordt.</poem>

<poem><i>Macb.</i>                                <tab> Vi hafva
 Blott sargat ormen, icke dödat honom;
 Han läks ihop igen. Vår usla ondska
 Fortfar att bäfva för hans tand som fordom.
 Men, må heldre jord och himmel störta samman
 Än vi vårt bröd med bäfvan skola spisa
 Och sofva qvalda af de fasans drömmar,
 Som hvarje natt oss skaka. Bättre är det
 Att vara hos de döda, dem vi sändt
 Till evig frid, än ligga jemt och pinas
 På själens sträckbänk. Duncan är i grafven;
 Han sofver efter lifvets feber sött.
 På honom har förräderiet gjort
 Sitt argaste; ej stål, ej gift, ej uppror,
 Ej utländskt krig, ej inhemsk ondska, -- intet
 Kan röra honom mer.</poem>

<poem><i>L. Macb.</i>                 <tab>Ack, min gemål,
 Låt dina dystra blickar klarna upp,
 Var glad och ljus i qväll bland dina gäster.</poem>

<poem><i>Macb.</i> Det skall jag, bästa vän; var du det ock!
 Var uppmärksam och artig emot Banquo,
 Utmärk med ord och blickar honom främst.
 Osäkra än, vi nödgas tvätta upp
 Vår heder i en flod af smicker, göra
 Vårt anlet till en hjertats larf, som döljer
 Hur der beskaffadt är.</poem>

<poem><i>L. Macb.</i>               <tab>Låt detta vara!</poem>

<poem><i>Macb.</i> O! Full af skorpioner är min själ:
 Du vet det, ännu lefva Fleance och Banquo.</poem>

<poem><i>L. Macb.</i> Men ha ej bref uppå odödlighet.</poem>

<poem><i>Macb.</i> Det är en tröst: anfallas kunna de.
 Var derför glad. Förr'n läderlappen slutat
 Sin hemska flygt, och, mant af Hecate,
 Den skalbevingade tordyfveln<footnote><sp>Den skalbevingade tordyfveln</sp>. Öfversättaren har tolkat ordet <i>Shard-borne</i> i enlighet med <sp>Steevens'</sp> förklaring af ordet.</footnote> qvällringt
 Med sömnigt surrande till ro och dvala,
 Skall der en gräslig gerning vara gjord.</poem>

<poem><i>L. Macb.</i> Hvad är det, som skall göras?</poem>

<poem><i>Macb.</i>                                 <tab>Kära barn,
 Var heldre utan skuld och utan vetskap,
 Tills öfver hvad som skett du fröjdar dig. --
 Kom, blinda natt, och svep din täta bindel
 Kring dagens milda, medlidsamma öga;
 Utplåna med osynlig, blodig hand
 Och slit itu det stora skuldebrefvet<footnote><sp>Och slit itu det stora skuldebrefvet</sp> m. m. Macbeth menar: "gör ända på Banquos lif."</footnote>
 Som gör mig blek. -- Det mörknar, kråkan flaxar
 Till skogens kaj-bon; dagens glada barn
 Smått nicka till och somna; troll och bofvar
 Då qvickna vid och börja sina lofvar. --
 Du tycks förundrad? Ej på kunskap yrka:
 Synd endast genom synd sig vinner styrka.
 Kom nu med mig, min vän.</poem>

<i>(De gå).</i>
</chapter>
<chapter name="Macbeth. III, 3.">
<h2>TREDJE SCENEN.</h2>

En park med väg och port ledande till slottet.

<i>(Tre mördare uppträda).</i>

<poem><i>1 Mörd.</i> Hvem bad dig stöta till oss här?</poem>

<poem><i>3 Mörd.</i>                                 <tab>Macbeth.</poem>

<poem><i>2 Mörd.</i> Han bör ej misstros; han kan ge besked
 Om värfvets art och hvad som här skall göras,
 Till punkt och pricka.</poem>

<poem><i>1 Mörd.</i>                <tab>Nå, så hjelp oss då. --
 Än syns en glimt af dagen uti vester;
 Nu sporrar ryttarn ifrigt gångaren
 För att herberge nå. Snart kommer den,
 Som här vi lura på.</poem>

<poem><i>3 Mörd.</i>             <tab>Tyst! Jag hör hästar.</poem>

<poem><i>Banq. (Utanföre).</i> Ljus hit, hollah!</poem>

<poem><i>2 Mörd.</i>                                   <tab>Då är det han. De andra,
 Som väntades till slottet, äro redan
 Framkomna dit.</poem>

<poem><i>1 Mörd.</i>        <tab>Hans hästar gå en omväg.</poem>

<poem><i>3 Mörd.</i> Ja, visst en fjerndels mil; men han, som andra,
 Till fots plär vandra härifrån till slottet.</poem>

<i>(<sc>Banquo</sc> och <sc>Fleance</sc> uppträda; en betjent med fackla går framför dem).</i>

<poem><i>2 Mörd.</i> Ett ljus! Ett ljus!</poem>

<poem><i>3 Mörd.</i>                     <tab>D'ä han.</poem>

<poem><i>1 Mörd.</i>                             <tab><tab>Grip verket an!</poem>

<poem><i>Banq.</i> I natt blir åska.</poem>

<poem><i>1 Mörd.</i>                 <tab>Må den då slå ned.</poem>

<i>(De öfverfalla <sc>Banquo</sc> och stöta ned honom).</i>

<poem><i>Banq.</i> Förräderi! Fly, bästa Fleance, fly, fly!
 Du kan utkräfva hämd för mig. -- O bof!</poem>

<i>(<sc>Banquo</sc> dör. <sc>Fleance</sc> och betjenten fly).</i>

<poem><i>3 Mörd.</i> Hvem släckte facklan?</poem>

<poem><i>1 Mörd.</i>                      <tab>Var det icke rätt?</poem>

<poem><i>3 Mörd.</i> Här ligger <sp>en</sp> blott; sonen sprang sin väg.</poem>

<poem><i>2 Mörd.</i> Då felas bästa hälften utaf verket.</poem>

<poem><i>1 Mörd.</i> Godt, låt oss gå och säga hvad är gjordt.</poem>

<i>(De gå).</i>
</chapter>
<chapter name="Macbeth. III, 4.">
<h2>FJERDE SCENEN.</h2>

Ett praktrum i slottet. Ett bord är uppdukadt.

<i>(<sc>Macbeth</sc>, lady <sc>Macbeth</sc>, <sc>Rosse</sc>, <sc>Lenox</sc>, lorder och svit).</i>

<poem><i>Macb.</i> Er rang J kännen sjelfva; sitten ned,
 Men först och sist den hjertligaste välkomst!</poem>

<poem><i>Lord.</i> Vi tacka eders majestät.</poem>

<poem><i>Macb.</i>                          <tab>Vi sjelfva
 Inblanda oss i våra gästers krets
 Som artig värd. Högsätet bibehålles
 Af vår värdinna; när det lägligt blir,
 Utbedja vi oss välkomst utaf henne.</poem>

<poem><i>L. Macb.</i> Gif den för mig åt alla våra vänner;
 Mitt hjerta säger, att jag ser dem gerna.</poem>

<i>(Den första mördaren kommer i dörren).</i>

<poem><i>Macb.</i> Se, deras hjertans tack dig går till mötes. --
 Här äro bordets båda sidor fulla;
 Jag sätter mig i midten. Lemnen er
 Åt glädjen oinskränkt; den fulla bägarn
 Snart gör sin rund kring bordet. -- <i>(Afsides till mördaren).</i> Det är blod
 Uppå din kind.</poem>

<poem><i>Mörd.</i>           <tab>Då är det Banquos.</poem>

<poem><i>Macb.</i>                              <tab>Bättre
 Du har det på dig, än han har det i sig.<footnote><sp>Bättre du har det på dig, än han har det i sig</sp>. Öfversättaren har här bibehållit Geijers tolkning af originalets ord: <i>Tis better thee without, than he within</i>. Så som orden läsas i originalet vore visserligen mer anledning att tyda: "Bättre du har det på dig, än att han vore här inne." Den Geijerska tolkningen är dock mer i enlighet med Shakspeare's vanliga tankegång och manér; öfversättaren tror, att denna omständighet, icke den stränga grammatiken, på <sp>detta</sp> ställe bör fälla utslaget; och det så mycket mer som Shakspeare genom ljudlikheten emellan <i>thee</i> och <i>he</i> möjligen kan hafva blifvit lockad att skrifva <i>he</i> i stället för <i>him</i>. För öfrigt äro sådana språkfel ingalunda ovanliga hos vår skald. Exempel på en dylik oregelbundenhet, som icke heller får öfversättas ordagrannt, kan läsaren se i början af sjette scenen af samma akt, der Lenox säger: <i>Who cannot want the thought</i> i stället för: <i>Who <sp>can</sp> want the thought</i>.</footnote>
 Han har då fått sin del?</poem>

<poem><i>Mörd.</i>                     <tab>Ers nåd, hans strupe
 Är skuren af; det fick han utaf mig.</poem>

<poem><i>Macb.</i> Du är en skön skarprättare; men sämre</poem>
<poem>Är icke han, som gaf så godt åt Fleance.
 Har <sp>du</sp> det gjort, så har du ej din like.</poem>

<poem><i>Mörd.</i> Min konungslige herre, Fleance kom undan.</poem>

<poem><i>Macb.</i> Då kommer febern på mig om igen;
 Jag hade annars varit frisk och sund,
 Som marmorn fast, som klippan rotad djupt,
 Fri, gränslöst vid som fria luftens rymd;
 Nu är jag fängslad, häktad, inklämd, bunden
 Vid skräck och tvifvel. -- Banquo är dock säker?</poem>

<poem><i>Mörd.</i> Han ligger, herre, säker i ett dike
 Med tjugo djupa skåror i sitt hufvud,
 Hvaraf den minsta vore döden.</poem>

<poem><i>Macb.</i>                         <tab>Tack!
 Der ligger den fullväxta ormen; ungen,
 Som undankom, är af en giftig art,
 Men har ej tänder än. -- Gå nu din väg,
 I morgon vill jag höra mer.</poem>

<i>(Mördaren går).</i>

<poem><i>L. Macb.</i>                    <tab>Min kung,
 Ni är ej artig värd. Det mål är såldt,
 Vid hvilket gästerna ej ofta höra
 Att det är hjertligt unnadt. Mätta sig
 Kan en och hvar i hemmet; utom hus
 Är artigheten matens rätta krydda;
 Hvad vore samqväm eljest?</poem>

<poem><i>Macb.</i>                      <tab>Ljuft du klandrar! --
 Må god matsmältning följa med aptiten,
 Och helsan med dem båda!</poem>

<poem><i>Len.</i> Behagar ej ers höghet sitta ned?</poem>

<i>(<sc>Banquos</sc> vålnad kommer och sätter sig på <sc>Macbeths</sc> stol).</i>

<poem><i>Macb.</i> All landets ära vore nu församlad,
 Om blott vår vän, vår Banquo, vore här.
 Må jag dock förr få skäl att honom banna
 Än skäl att något olycksfall beklaga!</poem>

<poem><i>Len.</i> Af hans frånvaro ej hans gifna löfte
 Har mycken heder. Täckes ej ers höghet
 Oss ära med sitt konungsliga sällskap?</poem>

<poem><i>Macb.</i> Bordet är fullt!</poem>

<poem><i>Len.</i> Här är en ledig plats.</poem>

<poem><i>Macb.</i>                      <tab>Hvar?</poem>

<poem><i>Len.</i>                            <tab><tab>Här, min prins.
 Hvad upprör så ers höghet?</poem>

<poem><i>Macb.</i>                      <tab>Hvem af er
 Har gjort mig detta?</poem>

<poem><i>Lord.</i>                 <tab>Hvad, ers majestät?</poem>

<poem><i>Macb.</i> Du kan ej säga jag har gjort det; skaka
 Ej dina blodiga lockar mot mig så!</poem>

<poem><i>Rosse.</i> Stån upp, god' herrar, konungen mår illa.</poem>

<poem><i>L. Macb.</i> Min herre, värda vänner, -- konungen
 Är ofta så och var så från sin ungdom;
 Blif sittande, jag ber. På ögonblicket
 Anfallet är förbi; han är på stund
 Helt bra igen. Gif icke akt på honom,
 Det retar och förvärrar honom. Äten,
 Och märken honom ej. -- <i>(Afsides åt <sc>Macbeth</sc>).</i> Är ni en man?</poem>

<poem><i>Macb.</i> Ja, till och med en <sp>djerf,</sp> som vågar se
 Hvad djefvul'n skulle blekna för.</poem>

<poem><i>L. Macb.</i>                          <tab>Rätt hyggligt!
 Det der har fruktan målat hop åt er;
 Det är den dolk, som, sväfvande i luften, --
 Så sade ni -- er viste väg till Duncan.
 O, dessa rysningar och sprittningar,
 En löjlig fruktans alster, skulle passa
 I spisvrån kanske vid en käringsaga,
 Som farmor går i borgen för. Åh, blygs!
 Hvad är det der för miner? Hvad ni ser
 Är väl till slut ej annat än en stol.</poem>

<poem><i>Macb.</i> Jag ber dig, se! Se der! Hvad säger du? --
 Hvad bryr jag mig om det? Om du kan nicka,
 Så tala ock! -- Om benhus och om grafvar
 Oss sända dem, som vi ha jordat, åter,
 Må hökars kräfver blifva våra grifter!</poem>

<i>(Vålnaden försvinner).</i>

<poem><i>L. Macb.</i> Hvad? Helt och hållet modfälld af förryckthet?</poem>

<poem><i>Macb.</i> Så sant som här jag står, jag honom såg!</poem>

<poem><i>L. Macb.</i> Åh blygs!</poem>

<poem><i>Macb.</i> Blod har väl varit gjutet förr än nu,
 I fordomtima, innan mensklig ordning
 Samhället rensat upp; ja, sedan ock
 Ha mord föröfvats, alltför gräsliga
 Att höra nämnas. Slog man då för tiden
 En karl så hjernan bräcktes ut, så dog han,
 Och dermed väl. Nu stå de upp igen
 Med tjugo dödssår uti sina pannor
 Och stöta oss från våra stolar. <sp>Det</sp>
 Är mera sällsamt än ett sådant mord.</poem>

<poem><i>L. Macb.</i> Min konung, ni försummar edra gäster.</poem>

<poem><i>Macb.</i> Jag glömmer mig: -- J, mina värda vänner,
 Förundren er ej öfver mig; jag har
 En sällsam svaghet, som ett intet är
 För dem som känna mig. -- Nu först en skål
 För allas välgång, sedan tar jag plats. --
 Kom hit med vin, fyll bägaren till brädden,
 <i>(Vålnaden kommer igen).</i>
 Så dricker jag för hela lagets välgång
 Och för vår kära Banquo, som vi sakna;
 Jag önskade han vore här. Nu hans
 Och allas skål!</poem>

<poem><i>Lord.</i>           <tab>Pligtskyldig tack för skålen!</poem>

<poem><i>Macb.</i> Bort! Ur min åsyn! Dölj dig uti jorden!
 Ej dina ben ha merg, ditt blod är kallt;
 Du har ej seende i dessa ögon,
 Som der du stirrar med!</poem>

<poem><i>L. Macb.</i> Jag ber er, gode pärer, ansen detta
 Som något vanligt; annat är det icke.
 Det är blott skada att det stör vårt nöje.</poem>

<poem><i>Macb.</i> Allt hvad en man kan våga, vågar jag:
 Kom mot mig som en ruggig, lappländsk björn,
 Väpnad rhinoceros, hyrkanisk tiger,</poem>
<poem>Tag hvad gestalt som helst, blott icke denna,
 Och mina nerver skola icke skälfva.
 Blif lefvande igen, utmana mig
 I ödemark på svärd; om darrande
 Jag smyger undan då, må du mig kalla
 En nykläckt jungfrupilt. Vik hädan! Bort,
 Förskräekeliga skugga, toma skenbild!
 <i>(Vålnaden försvinner).</i>
 Se så!
 När du är borta, är jag man igen. --
 Jag ber er, sitten stilla.</poem>

<poem><i>L. Macb.</i>                   <tab>Festens glädje
 Ni har förstört och brutit nöjsamt lag
 Med en den underbaraste förvirring.</poem>

<poem><i>Macb.</i> Kan sådant ske och fara öfver oss
 Liksom ett vårmoln, utan att vi mäktigt
 Af häpnad gripas? För mitt eget väsen
 Ni gör mig främmande, då jag betänker
 Att ni kan slika syner se och dock
 Behålla edra kinders röda färg,
 Då mina blifvit af förfäran hvita.</poem>

<poem><i>Rosse.</i> Min konung, hvad för syner?</poem>

<poem><i>L. Macb.</i>                           <tab>Tala ej,
 Det ber jag er! Han blir allt värre; frågor
 Uppreta honom. Nu, med ens, god natt!
 Låt rangen vara;<footnote><sp>Låt rangen vara</sp> m. m. Originalets ord: <i>Stand not upon the order of your going</i> betyda icke, som öfversättaren någonstäds sett dem tolkade, "vänta icke på befallning att bryta upp."</footnote> tagen allesamman
 På en gång afsked nu.</poem>

<poem><i>Len.</i>                  <tab>Vi önska då
 Hans majestät god natt och bättre helsa.</poem>

<poem><i>L. Macb.</i> God natt, god natt åt alla!</poem>

<i>(Lorderna och sviten gå).</i>

<poem><i>Macb.</i> Det vill ha blod.<footnote><sp>Det vill ha blod</sp>, nemligen spöket </footnote> Det sägs: "blod vill ha blod."
 Man vet, att stenar; rört sig, träden talat;
 Spåmän och kloka teckentydare
 Ha genom skator, genom kråkor, kajor,
 I dagen bragt den lönligaste mordbragd. --
 Hvad lider natten?</poem>

<poem><i>L. Macb.</i>           <tab>Nu den kämpar just
 Med morgonen, om natt, om dag det är.</poem>

<poem><i>Macb.</i> Hvad tycks om <sp>det,</sp> att ej Macduff vill komma
 På vår befallning?</poem>

<poem><i>L. Macb.</i>           <tab>Har du skickat bud?</poem>

<poem><i>Macb.</i> Tillfälligtvis jag hört det; skall dock skicka.
 Ej fins en enda, i hvars hus jag ej
 Har en spion bland tjenarne. I morgon,
 Helt tidigt, går jag till trollsystrarna;
 De skola säga mer. Jag är beredd
 Att på det värsta sätt det värsta spörja.
 Allt måste för min egen fördel vika;
 Långt har jag gått i blod: det gör mig lika,
 Om nu jag vadar framåt eller vänder,
 Ty banan är densamma, hvart jag länder.
 På sällsam ting min hjerna rufvar; -- gjordt
 Det vara skall, förrän dess art jag sport.</poem>

<poem><i>L. Macb.</i> Naturens krydda, sömnen, felas dig.</poem>

<poem><i>Macb.</i> Så kom till hvila! Uppå denna bana
 Är jag blott lärling; brottet fordrar vana.
 För unga äro vi ännu deri.</poem>

<i>(De gå).</i>
</chapter>
<chapter name="Macbeth. III, 5.">
<h2>FEMTE SCENEN.</h2>

Heden. Åskan går.

<i>(<sc>Hecate</sc> kommer. De tre hexorna möta henne).</i>

<i>1 Hex.</i> Hur är det, Hecate? Ni är förtörnad?

<poem><i>Hec.</i><footnote>I Hecates tal till hexorna, så väl som i hexornas dialog i början af fjerde akten, har öfversättaren i det närmaste bibehållit Geijers ord.</footnote> Ni leda hexor, trotsiga och fräcka,
 Har jag ej skäl? Ni varit alltför käcka,
 <tab>Som fört Macbeth med gåtolek
 <tab>Till nidingsverk och blodigt svek!
 <tab>Och jag, den främsta i er flook,
 <tab>Som vållar ondt med lönligt skrock,
 <tab>Blef icke kallad till ert råd
 <tab>Att gifva glans åt våra dåd?
 <tab>Dessvärre har ni detta gjort</poem>
<poem><tab>För en som ej er lönar stort,
 <tab>Men, tvär och led som andra fler,
 <tab>Ser på sin vinst och ej på er.
 <tab>Nu gören bot, gån härifrån;
 <tab>Vid svalget utaf Acheron
 <tab>I tid mig möten. Der han skall
 <tab>Sitt öde spörja, sig till fall.
 <tab>Staf, kittel, -- allt hvad skickligt troll
 <tab>Har nödigt mer, i ordning håll.
 <tab>Åt luften står min färd; mitt värf
 <tab>Är en odödlig själs förderf.
 <tab>Förr'n middag blir, skall stort verk ske:
 <tab>På månens horn är hängande
 <tab>En ångig, olycksdiger droppe;
 <tab>Jag far och fångar den deroppe.
 <tab>Tillagad se'n med trolldomskraft
 <tab>Den blir till en förderflig saft,
 <tab>Som i hans sinne, själ och kropp
 <tab>Skall djefvuls-andar väcka opp.
 <tab>Förblindad skall i öfverdåd
 <tab>Han rasa, trotsa rätt och nåd;
 <tab>Och säkerhet är, som J veten.
 <tab>Den synd som  störtar menskligheten.<footnote><sp>säkerhet är, som J veten, / Den synd som störtar menskligheten.</sp> Dessa Hecates ord kunna användas för att i korthet uttala grundtanken i Macbeth.</footnote>
 <i>(Musik; man hör i luften sjungas: "kom nu, kom nu!").</i>
 Tyst! Se, min lilla tomtbiss hvilar sig
 Uti ett dimmigt moln och kallar mig.
 <i>(Försvinner).</i></poem>

<poem><i>1 Hex.</i> Kom, skyndom oss! Hon kommer snart tillbaka.</poem>

<i>(Hexorna försvinna).</i>
</chapter>
<chapter name="Macbeth. III, 6.">
<h2>SJETTE SCENEN.</h2>

Fores. Ett rum i slottet.

<i>(<sc>Lenox</sc> och en annan lord uppträda).</i>

<poem><i>Len.</i> Hvad nyss jag sad' var blott på måfå sagdt,
 Tänk efter sjelf, och tyd. Jag säger endast:
 Här har gått sällsamt till. Den fromma Duncan</poem>
<poem>Begrets utaf Macbeth: nå, -- han var död. --
 Den tappre Banquo reste ut för sent;
 Vill ni, så kan ni säga: "Fleance var mördarn,"
 Ty Fleance försvann. Så sent bör ingen färdas.
 Hvem tycker ej, att vilddjurs-likt det var
 Af Malcolm och af Donalbain att mörda
 En sådan mildrik far? Fördömda gerning!
 Hur grep det ej Macbeth? Drap han ej genast
 I helig vrede begge bofvarna,
 Dem sömn och vin till sina trälar gjort?
 Var det ej ädelt gjordt? Jo, klokt derjemte.
 Det skulle ju hvarenda själ ha retat
 Att höra dem förneka gerningen.
 Bra har han allt ställt till, det må jag säga,
 Och tror att, om han Duncans söner finge
 Inunder lås och bom, -- det Gud förbjude! --
 Så skulle de nog spörja hvad det kostar
 Att slå ihjel en far; desslikes Fleance.
 Men tyst! För dristigt tals skull, och emedan
 Han uteblef ifrån tyrannens fest,
 Lär nu Macduff i onåd vara fallen.
 Säg, vet ni hvar han fins?</poem>

<poem><i>Lord.</i>                      <tab>Kung Duncans son,
 Hvars ärfda värdighet tyrannen röfvat,
 Till Englands hof har flytt. Den fromma Edvard
 Tog honom mot så huldt, att lyckans ondska
 Ej mäktar undanhålla honom något
 Af furstlig hyllning. Dit gick ock Macduff
 Att be den fromma kungen väcka upp
 Northumberland och Siward, så att vi
 Med deras hjelp och den allsmäktiges
 Beskydd och nåd må kunna än en gång
 Se mat på bordet, njuta sömn om natten,
 Bli mördarknifvar qvitt vid våra samqväm,
 Ge trogen hyllning, njuta billig heder, --
 Allt platt omöjligt <sp>nu.</sp> Och denna tidning</poem>
<poem>Har retat kungen så, att han på krig
 Bereder sig.</poem>

<poem><i>Len.</i>         <tab>Gaf han Macduff då bud?</poem>

<poem><i>Lord.</i> Ja visst; men med ett kort: "jag kommer ej"
 Fick budet vända ryggen till och mumla
 Som om han ville säga: "ni skall ångra
 Den stund, som mig med sådant svar belastat."</poem>

<poem><i>Len.</i> Och det må lända honom till en varning
 Att hålla sig så fjerran som hans klokhet
 Kan anse nödigt. Må en helig engel
 Till England flyga för att föra fram
 Hans bud i förväg, så att frid och frälsning
 Snart återvända må till detta rike,
 Som lider under en förbannad hand.</poem>

<poem><i>Lord.</i> Med honom göre mina böner sällskap!</poem>

<i>(De gå).</i>
</chapter>
<chapter name="Macbeth. IV, 1.">
<h1>FJERDE AKTEN. FÖRSTA SCENEN.</h1>

En mörk håla. I midten en kokande kittel.

<i>(Åskan går. De tre hexorna uppträda).</i>

<poem><i>1 Hex.</i> Tre gånger har den gula katten jamat.</poem>

<poem><i>2 Hex.</i> Ja visst; och <sp>en</sp> gång igelkotten gnällt.</poem>

<poem><i>3 Hex.</i> Harpyan skriker:<footnote><sp>Harpyan skriker</sp>. Öfversättaren läser: <i>Harpy cries</i>, icke <i>Harper cries</i>.</footnote> "det är tid!"</poem>

<poem><i>1 Hex.</i> Kringom kitteln gå med flit,
 <tab>Innanmätet kasta dit. --
 <tab>Padda, du, som under sten,
 <tab>Dar och nätter trettien,
 <tab>Sof och sög af gift dig stinn,
 <tab>Gå du först i kitteln in!</poem>

<poem><i>Alla.</i> Fördubbla mödan, mödan fördubbla;
 <tab>Heta kittel, sjud och bubbla!</poem>

<poem><i>2 Hex.</i> Orm, som smög i kärrets gräs,
 <tab>Uti kitteln stek och fräs;
 <tab>Sjökräks-öga, grode-hand,
 <tab>Läderlapps-öga och hunde-tand,
 <tab>Huggorms-tunga, gadd af slå,</poem>
<poem><tab>Ugglevingar, ödletå,
 <tab>Koka, -- trolldom i hvar droppa --
 <tab>Till en god helvetisk soppa!</poem>

<poem><i>Alla.</i> Fördubbla mödan, mödan fördubbla;
 <tab>Heta kittel, sjud och bubbla!</poem>

<poem><i>3 Hex.</i> Fjäll af drake, ulfvatand,
 <tab>Käft af haj fisk, vräkt på strand,
 <tab>Rot af odört, gräfd ur grund
 <tab>Hemligt i en midnattsstund;
 <tab>Jude-lefver, bockegalla,
 <tab>Låt uti vår kittel falla;
 <tab>Dertill fina benvedskäppar,
 <tab>Skurna af och spjelkade
 <tab>Vid en månförmörkelse;
 <tab>Hundturksnäsa, Tattarläppar,
 <tab>Finger af ett mördadt barn,
 <tab>Födt i diket af ett skarn.
 <tab>Rör och blanda idkelig,
 <tab>Att det väl må samla sig;
 <tab>Se'n, att ge rätt kraft och färg,
 <tab>Krydda det med tigermerg!</poem>

<poem><i>Alla.</i> Fördubbla mödan, mödan fördubbla;
 <tab>Heta kittel, sjud och bubbla!</poem>

<poem><i>2 Hex.</i> Kyl af det nu med markattsblod,
 <tab>Så blir vår trolldom fast och god.</poem>

<i>(<sc>Hecate</sc> kommer med tre andra hexor).</i>

<poem><i>Hec.</i> Väl gjordt och utan minsta fel;
 <tab>Enhvar af vinsten får sin del.
 <tab>Som elfvor dansen nu i ring
 <tab>Vår trolldomskittel rundt omkring,
 <tab>Förhexande med sång de ting,
 <tab>Som dit ni kastat in.
 <i>Sång.</i>
 <tab>Svarta gastar och hvita,
 <tab>Röda gastar och grå,</poem>
<poem><tab>Rör om, rör om, rör om
 <tab>Allt hvad röras må!</poem>

<i>(Dverglika gestalter komma fram och röra i kitteln).</i>

<poem><i>2 Hex.</i> Ett stygn i tummen säger mig,
 <tab>Att något ondt hit närmar sig.
 <tab><tab>Stig in, kom när,
 <tab><tab>Eho du är!</poem>

<i>(<sc>Macbeth</sc> uppträder).</i>

<poem><i>Macb.</i> Nå väl, J dolda, svarta midnattshexor,
 Hvad gören J?</poem>

<poem><i>Alla.</i>         <tab>En gerning utan namn.</poem>

<poem><i>Macb.</i> Jag er besvär vid det som här bedrifves --
 Hur ock J veten hvad J veten -- svaren!
 Om ock J skulle släppa vindarna
 Till strid mot tempel tinnar lös; om ock
 Hvitskummigt haf all skeppsfart skulle sluka,
 Axskjutet korn slås ned, träd splittras sönder,
 Slott ramla ned på sina väktare,
 Och pyramider och palatser sänka
 Sitt hufvud ned till grunden; ja, om ock
 Naturens skatt af lifsfrö skulle sprängas
 Och till och med förderfvet dervid sjukna --
 O, svaren!</poem>

<poem><i>1 Hex.</i> <tab>Tala!</poem>

<poem><i>2 Hex.</i>      <tab><tab>Spörj!</poem>

<poem><i>3 Hex.</i>            <tab><tab><tab>Vi ge dig svar.</poem>

<poem><i>1 Hex.</i> Månn' heldre du det hör af <sp>våra</sp> munnar,
 Än våra <sp>herrars?</sp></poem>

<poem><i>Macb.</i>                   <tab>Låt mig skåda dem.</poem>

<poem><i>1 Hex.</i> Häll i, häll i
 <tab>Blod af so, som slukat snål
 <tab>Grisarna nio; fett och sval
 <tab>Från stegel och hjul på glöden slå.</poem>

<poem><i>Alla.</i> Kom, stora och små,
 <tab>Tjenstvilliga hit och passa på!</poem>

<i>(Thordön. Ett beväpnadt hufvud</i><footnote><sp>Ett beväpnadt hufvud</sp>. Detta lär betyda
Macbeths hufvud, afhugget af Macduff. Det blodiga
barnet är Macduff; det krönta barnet är Malcolm.</footnote><i> stiger upp ur kitteln).</i>

<poem><i>Macb.</i> Säg mig, okända makt, --</poem>

<poem><i>1 Hex.</i> Allt hvad du vill
 Han vet förut; hör och tig still!</poem>

<poem><i>Hufv.</i> Macbeth, Macbeth, Macbeth, tag dig i akt
 För than Macduff! -- Släpp lös mig -- nog jag sagt!</poem>

<i>(Sjunker ned igen).</i>

<poem><i>Macb.</i> Eho du är, haf tack för denna varning;
 Du slog min fruktans strängar riktigt an.
 Ett ord --</poem>

<poem><i>1 Hex.</i> <tab>Han låter icke sig befalla.
 Här är en annan mäktigare än.</poem>

<i>(Thordön. Ett blodigt barn stiger upp ur kitteln).</i>

<poem><i>Barn.</i> Macbeth, Macbeth, Macbeth!</poem>

<poem><i>Macb.</i> Du fyllde trenne öron, om jag hade.</poem>

<poem><i>Barn.</i> Var blodig, djerf och fräck, och du skall vinna
 På menskomakt, ty ingen född af qvinna
 Macbeth kan skada. <i>(Sjunker ned igen).</i></poem>

<poem><i>Macb.</i>               <tab>Nå så lef, Macduff!
 Hvi skulle dig jag frukta? Dock, jag vill
 Min säkerhet än säkrare mig göra,
 Af ödet taga pant. -- Du skall ej lefva;
 Då kan jag säga åt min bleka fruktan:
 "Du ljuger" och i stormen sofva tryggt. --
 <i>(Thordön. Ett krönt barn, med ett träd i handen, stiger upp ur kitteln).</i>
 Men hvad är <sp>det,</sp>
 Som växer upp liksom en kungatelning
 Och har ikring sin barna-panna vriden
 Allherrskarkransen?</poem>

<poem><i>Hexorna.</i>             <tab>Hör, men tala ej!</poem>

<poem><i>Det kr. barn.</i> Var lejondjerf och stolt; låt dig ej bry
 Af tandagnisslan eller upprors-gny:
 Macbeth af ingen öfvervinnas kan,
 Förr'n Birnams skog mot höga Dunsinan
 Framrycker hotfullt.
 <i>(Sjunker ned igen).</i></poem>

<poem><i>Macb.</i>                   <tab>Det kan aldrig ske.
 Hvem bjuder trädet roten öfverge?
 Hvem värfvar skogen? Ljufva budskap! -- Nog!
 Krök nacken, upprors-här, tills Birnams skog
 Rycks från sitt rum. Den väldige Macbeth
 I förtid ej åt allmän dödlighet
 Betalar skatt. Mitt hjerta klappar dock
 Af lust att veta än en sak; om ock
 J veten den, så sägen: skola nånsin
 I detta rike Banquos barn regera?</poem>

<poem><i>Hexorna.</i> Spörj icke mer!</poem>

<poem><i>Macb.</i>                    <tab>Jag vill bli tillfredsställd:
 Förbannade af mig för evigt varen,
 Om ej jag får ett svar! Låt mig få veta --
 <i>(Oboer höras).</i>
 Hvi sjunker denna kittel? Hvilka toner?</poem>

<i>1 Hex.</i> Kom!

<i>2 Hex.</i> Kom!

<i>3 Hex.</i> Kom!

<poem><i>Alla.</i> Kommen, plågen J hans sinnen;
 Kommen, skuggor, och försvinnen!</poem>

<i>(Åtta konungar synas gå i rad efter hvarandra öfver
teatern; den sista har en spegel i handen. <sc>Banquo</sc>
följer efter dem).</i>

<poem><i>Macb.</i> Du liknar allt för mycket Banquos vålnad;
 Bort, kronan tär mitt öga! -- Och din blick,
 Du andra guldomgifna hufvud, är
 Den förstas lik -- och tredjes! -- Leda hexor,
 Hvi denna syn? -- En fjerde! Slocknen, ögon!
 Hvad? Räcker denna rad till domedag?
 En till? -- En sjunde? -- Mer vill jag ej se.
 Dertill en åttonde! Och med en spegel,
 Som visar många fler; och några ser jag
 Med dubbla kronor och tredubbla spiror.<footnote><sp>Med dubbla kronor och tredubbla spiror</sp>. En artighet åt konung Jacob, som herrskade öfver de båda öarna och de tre konungarikena. Konung Jacob var en afkomling af Banquo och lär, efter första uppförandet af Macbeth, hafva skrifvit ett egenhändigt tacksägelsebref till Shakspeare, som framställt hans stamfader i en så fördelaktig dager. Banquo var nemligen, enligt sagan, delaktig i mordet på Duncan.</footnote>
 Skräckfulla syn! -- Nu ser jag, det är sant.
 Den blodbestänkta Banquo ler och pekar
 På dem som sina efterkommande,
 Hvad? Är det så?</poem>

<poem><i>1 Hex.</i> Ja! Men uppå detta rum
 <tab>Hvi står Macbeth så skrämd och stum?
 <tab>Med vår bästa trolldomsfröjd
 <tab>Görom honom glad och nöjd;
 <tab>Trollmusik, ur luften kom.
 <tab>Svingen er i kretsar om!
 <tab>Kungen skall oss vittne bära,
 <tab>Att vi vetat honom ära.</poem>

<i>(Musik; hexorna dansa och försvinna).</i>

<poem><i>Macb.</i> Hvar äro de? Försvunna? Denna timma
 Evigt förbannad i kalendern stånde! --
 Kom, du derute!</poem>

<i>(<sc>Lenox</sc> uppträder).</i>

<poem><i>Len.</i>             <tab>Hvad befalls, ers höghet?</poem>

<poem><i>Macb.</i> Såg du trollsystrarna?</poem>

<poem><i>Len.</i>                         <tab>Nej, nådig herre.</poem>

<poem><i>Macb.</i> De kommo ej förbi dig?</poem>

<poem><i>Len.</i>                         <tab>Nej, i sanning!</poem>

<poem><i>Macb.</i> Förpestad vare luften, som dem bär,
 Fördömd enhvar, som på dem tror! -- Jag hörde
 Galopp af hästar; hvilken for förbi?</poem>

<poem><i>Len.</i> Två eller tre, som bringa denna tidning:
 Macduff har flytt till England.</poem>

<poem><i>Macb.</i>                            <tab>Flytt till England?</poem>

<poem><i>Len.</i> Ja, nådig herre.</poem>

<poem><i>Macb.</i> O Tid, du går min grymma bragd i förväg!
 Man hinner aldrig fatt sin föresats,
 Om icke <sp>gerning</sp> går i bredd med den.
 Mitt hjertas förstling skall från denna stund
 Bli handens förstling ock. I ögonblicket
 Min tanke kröns med gerning -- tänkt och gjordt!
 Macduffs bergfäste skall jag öfverrumpla,
 Eröfra Fife och ge åt svärdets egg
 Hans maka, barn och alla arma själar
 Utaf hans ätt. Ej som en narr jag skryter;
 Förr'n hugen kallnat, deras hjertblod flyter.</poem>
<poem>Men inga syner mer! -- Hvar äro buden?
 Kom, för mig till dem.</poem>

<i>(De gå).</i>
</chapter>
<chapter name="Macbeth. IV, 2.">
<h2>ANDRA SCENEN.</h2>

Fife. Ett rum i Macduffs slott.

<i>(Lady <sc>Macduff</sc>, hennes lilla son och <sc>Rosse</sc> uppträda).</i>

<poem><i>L. Macd.</i> Hvad var det då, som honom tvang att fly?</poem>

<poem><i>Rosse.</i> Haf tålamod?</poem>

<poem><i>L. Macd.</i>            <tab>Det hade icke <sp>han.</sp>
 Vanvettig flykt! Vår fruktan, om ej annat,
 Till brottslingar oss stämplar.</poem>

<poem><i>Rosse.</i>                           <tab>Ej ni vet,
 Om han af klokhet eller skräck det gjorde.</poem>

<poem><i>L. Macd.</i> <sp>Klokhet</sp> -- att lemna hustru, lemna barn,
 Hus, hem och värdigheter på en ort,
 Från hvilken sjelf han flyr! Ej oss han älskar,
 Han lyder ej naturens röst: en tätting,
 Den stackars lilla fogeln, kämpar ju
 För sina små i nästet emot ugglan.
 Om fruktan vittnar allt, om kärlek intet,
 Och klokhet fins ej i den flykt som rusar
 Så rakt mot allt förnuft.</poem>

<poem><i>Rosse.</i>                     <tab>Min bästa fränka,
 Jag ber er, sansa er, ty er gemål
 Är ädel, skarpsynt, klok och känner bäst
 Årstidens stormar; mer törs jag ej säga.
 Men osäll är den tid, då omedvetet
 Vi bli förrädare och taga skrämsel,
 Fastän vi icke veta hvad oss skrämmer,
 Men drifvas på ett vildt och  stormigt haf
 Än hit, än dit. -- Nu går jag härifrån,
 Men är väl snart tillbaka här igen.
 Allt har en öfvergång; det värsta kan
 Bli godt igen, min fru. -- Min lilla frände,
 Gud signe dig!</poem>

<poem><i>L. Macd.</i> Han har en far, men är dock faderlös.</poem>

<poem><i>Rosse.</i> Så vek jag är! Om längre här jag dröjer,
 Blir det till skam för mig<footnote><sp>Blir det till skam för mig</sp>. Meningen är: "jag tvingas då att gråta, och det vore en skam för en man."</footnote> och sorg för er.
 Farväl med ens! <i>(Går).</i></poem>

<poem><i>L. Macd.</i> <tab>Hör, barn, din far är död.
 Hvad vill du göra nu? Hur vill du lefva?</poem>

<poem><i>Goss.</i> Som foglarna, min mor.</poem>

<poem><i>L. Macd.</i>                     <tab>Af mask och flugor?</poem>

<poem><i>Goss.</i> Af hvad jag kommer öfver, liksom de.</poem>

<poem><i>L. Macd.</i> Du arma fogel, fruktar du ej nätet,
 Limstången eller gillret?</poem>

<poem><i>Goss.</i>                      <tab>Hvarför det?
 För arma foglar sättas inga giller.
 Min far är icke död, fast du så säger.</poem>

<poem><i>L. Macd.</i> Jo, han är död. -- Hvar får du nu en far?</poem>

<poem><i>Goss.</i> Hvar får du sjelf en make, säg mig det?</poem>

<poem><i>L. Macd.</i> På närmsta torg jag kan ett tjog mig köpa.</poem>

<poem><i>Goss.</i> Hvad? Köpa för att sälja dem igen?</poem>

<poem><i>L. Macd.</i> Du talar efter ditt förstånd, och dock
 Förståndigt nog för dig.</poem>

<i>Goss.</i> Var min far en förrädare, mamma?

<i>L. Macd.</i> Ja, det var han.

<i>Goss.</i> Hvad är en förrädare?

<i>L. Macd.</i> Åh, den som svärjer på något och icke håller.

<i>Goss.</i> Och äro alla de förrädare, som göra så?

<i>L. Macd.</i> En och hvar, som gör så, är en förrädare och skall hänga.

<i>Goss.</i> Skola alla de bli hängda, som svärja och icke hålla?

<i>L. Macd.</i> Hvarenda en.

<i>Goss.</i> Hvem skall då hänga dem?

<i>L. Macd.</i> Det hederliga folket, förstås.

<i>Goss.</i> Då äro de, som svärja och icke hålla, riktiga narrar; ty svärjare och
ljugare fins det mer än tillräckligt för att slå det hederliga folket och
hänga upp dem också.

<i>L. Macd.</i> Nå, Gud hjelpe dig, fjolliga pojke! Men hur skall du få en far igen?

<i>Goss.</i> Om han vore död, så skulle du gråta efter honom;
och gjorde du icke det, så vore det ett godt tecken
att jag fort skulle få mig en ny far.

<i>L. Macd.</i> Din stackars tok, så du pratar!

<i>(En budbärare kommer).</i>

<poem><i>Budb.</i> Hell, sköna fru! Jag är af er ej känd,
 Dock känner jag er höga rang fullkomligt.
 Försmår ni ej  ett råd af fattig man,
 Så dröj ej här: Fort! fly med edra små.
 Visst är det grymt att så förfära er,
 Men värre gjorde jag, om jag förtege
 Att faran är så nära. Gud er skydde!
 Jag törs ej dröja här. <i>(Går).</i></poem>

<poem><i>L. Macd.</i>                <tab>Hvart skall jag fly?
 Ej något ondt jag gjort. Dock mins jag nu:
 Jag lefver i en verld, der onda bragder
 Rätt ofta prisas, och der dygden stundom
 En farlig dårskap nämns. Ack, hvarför då
 Begagna mig utaf det qvinnovapnet:
 "Ej något ondt jag gjort?" <i>(Två mördare komma in).</i> Hvad är det der
 För anleten?</poem>

<poem><sub>Den ena mörd.</sub> <tab>Hvar är er man?</poem>

<poem><i>L. Macd.</i>                      <tab><tab>Jag hoppas, --
 Ej på en så vanhelgad ort, der du
 Och dina likar kunna finna honom.</poem>

<poem><i>Mörd.</i> Han är förrädare.</poem>

<poem><i>Goss.</i>                   <tab>Det ljuger du,
 Ragg-håriga krabat!</poem>

<poem><i>Mörd.</i>                <tab>Hvad nu, ditt kryp!
 Förrädar-yngel! <i>(Sticker honom).</i></poem>

<poem><i>Goss.</i>            <tab>Han har mördat mig!
 Spring, spring, min mor, jag ber dig!</poem>

<i>(Lady <sc>Macduff</sc> flyr och skriker "mord." Mördarne förfölja henne).</i>
</chapter>
<chapter name="Macbeth. IV, 3.">
<h2>TREDJE SCENEN.</h2>

England. En park vid kungliga slottet.

<i>(<sc>Malcolm</sc> och <sc>Macduff</sc> uppträda).</i>

<poem><i>Malc.</i> Låt oss en skuggrik, ensam ort oss söka
 Och der med tårar lätta våra bröst.</poem>

<poem><i>Macd.</i> Nej, låt oss heldre gripa våra slagsvärd
 Och, som det egnar tappra männer, kämpa
 För vår medfödda rätt, som fallit kull.
 Hvar morgon ny hörs nya enkors jemmer
 Och nya faderlösas skri; ny sorg
 Hvar morgon slår mot himlens hvalf, som ljudar
 Som om det kände hela Skottlands smärta
 Och jemrade tillbaks i samma ton.</poem>

<poem><i>Malc.</i> Det som jag tror, beklagar jag; och tror
 Det som jag vet; och kan jag något hjelpa,
 Så skall vid läglig tid jag ock det göra.
 Hvad ni berättat mig kan vara sant.
 Tyrannen der, hvars blotta namn förpestar
 Vår tunga, som det nämner, var dock fordom
 För ärlig ansedd; ni höll honom kär:
 Än har han er ej skadat. Jag är ung,
 Men något kunde ni likväl förtjena<footnote>Sid. 56. <sp>Men något kunde ni likväl förtjena</sp> m. m. Öfversättaren läser <i>deserve</i>, icke <i>discern</i>.</footnote>
 På mig hos honom: klokt det är att offra
 Ett stackars menlöst lamm för att försona
 En vredgad gud.</poem>

<poem><i>Macd.</i> Jag är ej nedrig.</poem>

<poem><i>Malc.</i>                   <tab>Men det är Macbeth.
 Ett godt och dygdigt sinne kan ge med sig
 För herrskarns maktspråk. -- Ack, förlåt! Min tanke
 Ej kan till annat, än ni är, er göra.
 Än skina englar klart, ehuruväl
 Den klaraste utaf dem alla föll.
 Om allt hvad ondt är bure dygdens anlet,
 Ser dygden likväl alltid ut som dygd.</poem>

<poem><i>Macd.</i> Så har jag då förlorat allt mitt hopp!</poem>

<poem><i>Malc.</i> Just der kanhända, hvar jag fann mitt tvifvel.<footnote>Sid. 57. <sp>Just der kanhända, hvar jag fann mitt tvifvel.</sp> Malcolm menar: "Just den omständighet, att ni kan öfverge hustru och barn, gör att ni måste förlora ert hopp på mig; ty kan ni öfverge hustru och barn, så har jag skäl att tvifla på er och icke gå in på edra planer."</footnote>
 Hvi öfverge så plötsligt barn och maka --
 Så dyra panter, starka kärleksband --
 Förutan afskedstagande? Jag ber,
 Min misstro vare icke er till skymf,
 Blott mig till säkerhet. Ni kan ju vara
 En ärans man, ehvad jag också tänker.</poem>

<poem><i>Macd.</i> Blöd, blöd, mitt arma land! -- O tyranni,
 Lägg du din grundval fast, ty redligheten
 Djerfs icke hindra dig! -- Lid nu ditt onda,
 Din rätta herrskare har blifvit skrämd!<footnote><sp>Din rätta herrskare har blifvit skrämd</sp>. Öfversättaren läser <i>thy title is afear'd</i>, icke <i>affeer'd</i>. "Lid nu ditt onda" refereras till "arma land." -- "O tyranni," m. m. är ett ur sammanhanget med talets början ryckt utrop.</footnote>
 Farväl, min prins; jag ville icke vara
 Den bof som du mig anser för, ej ens
 För allt det land tyrannen har i klorna
 Och österns skatter till.</poem>

<poem><i>Malc.</i>                      <tab>Blif icke stött!
 Jag talar ej af misstro blott till <sp>er.</sp><footnote><sp>Jag talar ej af misstro blott till er</sp>. Ordet "er" har här accenten, ty Malcolm säger litet nedanföre att han äfven har misstro till <sp>sig sjelf</sp>.</footnote>
 Jag tror, att landet dignar under oket;
 Det gråter, blöder; hvarje dag som gryr
 På nytt ger nya sår. Jag tror derjemte,
 Att armar nog upplyftas för min rätt,
 Och här har Englands ädelmod mig bjudit
 Mång tusen tappra. Men, med detta allt --
 När jag en gång tyrannens hufvud trampar,
 Ja bär det på mitt svärd -- skall likaväl
 Mitt arma land mer ondt än förr få bära,
 Mer lida, och på margfaldt flera sätt,
 Af efterträdaren.</poem>

<poem><i>Macd.</i>              <tab>Hvem menar ni?</poem>

<poem><i>Malc.</i> Jag menar mig, i hvilken allsköns odygd,
 Det vet jag bäst, så blifvit ympad in,
 Att, när den spricker ut, en svart Macbeth
 Mot mig skall synas ren som snö, och Skottland
 Erkänna honom för ett lamm, om han
 Med min gränslösa elakhet blir jemförd.</poem>

<poem><i>Macd.</i> Ej helvetet med sina legioner</poem>
<poem>En djefvul har så led, att han går upp
 Emot Macbeth.</poem>

<poem><i>Malc.</i>          <tab>Åh ja, blodgirig är han,
 Vällustig, girig, opålitlig, falsk,
 Ilsken och lömsk; har smak af hvarje synd,
 Som har ett namn. Men ingen botten, ingen,
 Fins på min vällust. Edra hustrur, döttrar,
 Matronor, jungfrur kunde icke fylla
 Min lustas afgrund. Min begärelse
 Nedbryter alla måttlighetens dammar,
 Som sättas i min väg. Bättre Macbeth,
 Än sådan en, till kung!</poem>

<poem><i>Macd.</i>                    <tab>Omåttlig vällust
 Är ock ett tyranni till sin natur,
 Har mången lycklig thron i förtid tömt
 Och störtat mången kung. Men räds dock ej
 Att taga hvad er tillhör. Ni kan gerna
 Er lystnad beta på ett vidsträckt fält
 Och likväl synas kall i verldens ögon.
 Nog finnas de som äro villiga:
 Omöjligt bor i er en gam så glupsk,
 Att den uppslukar alla dem, som vilja
 Åt majestätet offra sig, om det
 Har slika böjelser.</poem>

<poem><i>Malc.</i>                <tab>Än mer; det gror
 I min förderfvade natur en sådan
 Omättlig snålhet, att, om kung jag vore,
 Jag nedhögg adeln för att få dess gods,
 Den enas hus, den andras nipper tog
 Och blef, ju mer jag fick, liksom af kryddor,
 Dess hungrigare blott. Med alla goda,
 Med alla redliga, jag sökte sak
 Och gjorde slut på dem för vinnings skull.</poem>

<poem><i>Macd.</i> Den lasten sitter djupare; den växer
 På mer förderflig rot än någonsin
 Vällustens sommarblomster. <sp>Den</sp> var svärdet,
 Som våra kungar drap. Men frukta icke;</poem>
<poem>Skottland har rikdom nog att er förnöja
 Med hvad er rättsligt tillhör. Allt det der
 Görs väl af andra edra dygder drägligt.</poem>

<poem><i>Malc.</i> Men jag har inga. Kungadygderna
 Rättvisa, sanning, hof, ståndaktighet,
 Nåd, mildhet, ödmjukhet, ihärdighet,
 Gudsfruktan, kraft, förtröstan, hjeltemod,
 Har jag ej tecken till; men öfverflöd
 På alla sorters synder, dem jag öfvar
 På många vis. Ja, -- fick jag lof -- jag hällde
 Endrägtens söta mjölk åt helvetes,
 Upprörde verldens frid, förderfvade
 All enighet, som fins.</poem>

<poem><i>Macd.</i>                   <tab>O Skottland, Skottland!</poem>

<poem><i>Malc.</i> Bör nu en sådan en regera, säg?
 Jag är som jag har sagt.</poem>

<poem><i>Macd.</i>                     <tab>Regera? Nej;
 Han bör ej lefva. -- Ack, elända folk,
 Förtryckt utaf en blodig usurpator,
 När ser du dina bättre dagar åter,
 Då nu din kronas rätta arfving står
 Utaf sin egen mun fördömd och bannlyst
 Och hädar sjelf sitt blod? -- Din store fader
 Ett helgon var, och drottningen, som bar dig,
 Sågs oftare på sina knän än upprätt
 Samt dog hvar dag hon lefde. Nu farväl!
 De laster, som du sjelf tillägger dig,
 Ha bannlyst mig ur Skottland. -- O, mitt hjerta,
 Ditt hopp är slut!</poem>

<poem><i>Malc.</i>               <tab>Macduff, din ädla vrede,
 Ett redlighetens barn, har ur min själ
 Det svarta tviflet plånat ut, försonat
 Min tanke med din heder och din ära.
 Den djefvulska Macbeth har ofta sökt
 Att genom slika snaror locka mig
 Uti sitt våld, och blott försigtighet
 Afhåller mig från öfverilad tillit.</poem>
<poem>Dock, Herren döme mellan dig och mig!
 Här öfverlåter jag mig helt och hållet
 Åt dig och återkallar hvad jag sagt
 Mig sjelf till skam och nesa samt förklarar
 De fel och fläckar, som jag tillagt mig,
 För oförenliga med min natur:
 Jag vet af ingen qvinna än; har aldrig
 En mened gjort, har knappast eftertraktat
 Mitt eget ens, har aldrig brutit tro,
 Och skulle ej en gång den ena djefvuln
 Förråda åt den andra. Sanning är
 Mig kär som lifvet, och min första lögn
 Var denna på mig sjelf. Mitt hela väsen
 Dig egnas och mitt arma fosterland,
 Dit, förr'n du kom, den gamle Siward redan
 Marschfärdig stod med tiotusen man,
 Väl rustade. Vi följa honom åt;
 Må, lika visst som striden rättvis är,
 En lycklig utgång bli vår lott! -- Ni tiger?</poem>

<poem><i>Macd.</i> Svårt är att genast kunna sammanfatta
 Med ovälkomna saker så välkomna.</poem>

<poem><i>Malc.</i> Godt; mer härnäst. -- <i>(En läkare uppträder).</i> Går kungen ut i dag?</poem>

<poem><i>Läk.</i> Ja, herre; många arma själar vänta
 Uppå hans bistånd. Deras sjukdom trotsar
 All konstens makt; men, om han blott dem vidrör,
 Har himmelen hans hand välsignat så,
 Att de bli friska genast.</poem>

<poem><i>Malc.</i>                      <tab>Tack, herr doktor.</poem>

<i>(Läkaren går).</i>

<poem><i>Macd.</i> Hvad sjukdom är det?</poem>

<poem><i>Malc.</i>                      <tab><sp>Sjukan</sp> kallas den;<footnote><sp>Sjukan kallas den</sp>. Edward bekännaren och hans efterkommande på engelska thronen troddes kunna bota skrofler <i>(the evil)</i> medelst böner och händers påläggande. Derutaf har denna sjukdom fått namnet <i>the kings evil</i>. Under sitt vistande på Kenilworth berättas drottning Elisabeth på detta sätt hafva botat nio menniskor.</footnote>
 Ett underverk, som, sedan hit jag kom,
 Jag ofta sett den goda kungen göra.
 Hur han till himlen beder, vet han bäst,</poem>
<poem>Men svåra hemsökt folk, af sårnader
 Och svulster fulla, ömkliga att skåda,
 All läkarhjelps förtviflan, botar han,
 Kring deras hals ett guldmynt hängande
 Med bön till Gud. Man säger, att han lemnar
 I arf åt sina efterkommande
 Sin läkdomskraft. Med undergörandet
 Förenar han en himmelsk siargåfva,
 Och stor välsignelse, vid thronen fästad,
 Förkunnar honom vara högt benådad.</poem>

<i>(<sc>Rosse</sc> uppträder).</i>

<poem><i>Macd.</i> Hvem kommer der?</poem>

<poem><i>Malc.</i>                  <tab>En landsman,<footnote><sp>En landsman</sp>. Det såg Malcolm på den skottska drägten.</footnote> men jag kan
 Ej ännu säga hvem det är.</poem>

<poem><i>Macd.</i>                      <tab>Välkommen,
 Min dyra frände!</poem>

<poem><i>Malc.</i>             <tab>Nu jag känner honom; --
 Afvänd, o gode Gud, allt hvad oss gör
 Till främlingar!</poem>

<poem><i>Rosse.</i>            <tab>Jag säger dertill amen!</poem>

<poem><i>Macd.</i> Står Skottland qvar ännu?</poem>

<poem><i>Rosse.</i>                         <tab>Ack, arma land,
 Som nästan ryser för sig sjelft! Det kan
 Ej mer vår <sp>moder</sp> kallas, men vår graf;
 Der endast den, som ej af något vet,
 Kan någon gång på munnen dra; der suckar,
 Verop och jemmerskri, som spränga luften,
 Ej aktas på; der våldsam smärta anses
 För vanlig yrsel; ingen frågar efter
 För hvem det graf-rings; goda menskors lif
 Förr vissnar än på deras hatt en blomma:
 Man dör förr än man sjuknat.</poem>

<poem><i>Macd.</i>                         <tab>Hvilken målning,
 För stark och dock för sann!</poem>

<poem><i>Malc.</i>                         <tab>Hvad våld var sist
 Märkvärdigast?</poem>

<poem><i>Rosse.</i>          <tab>Den som berättar det,
 Som är en timma gammalt, hvisslas ut.
 Hvar stund har födt ett nytt.</poem>

<poem><i>Macd.</i>                          <tab>Hur mår min hustru?</poem>

<poem><i>Rosse.</i> Jo, -- väl.</poem>

<poem><i>Macd.</i>              <tab>Och alla mina barn?</poem>

<poem><i>Rosse.</i>                                 <tab><tab>Ock väl.</poem>

<poem><i>Macd.</i> Tyrannen har ej deras frid bestormat?</poem>

<poem><i>Rosse.</i> Frid hade de, när jag dem lemnade.</poem>

<poem><i>Macd.</i> Var ej så karg på svar; hur är det fatt?</poem>

<poem><i>Rosse.</i> När jag for hit att bringa er de budskap,
 Som tungt jag burit på, gick der ett rykte
 Att det med mången dugtig karl var ute.
 Och det befans så mycket mera troligt,
 Som jag tyrannens krigsmakt såg på marsch.
 Nu tarfvas hjelp. Ert öga skall i Skottland
 Soldater skapa, lära qvinnor fäkta
 För räddning ur eländet.</poem>

<poem><i>Malc.</i>                     <tab>Vare det
 För dem en tröst, att vi oss ämna dit.
 England har lånat oss den tappra Siward
 Och tiotusen man, en mer förfaren,
 En tapprare soldat ej står att finna
 I Christenheten.</poem>

<poem><i>Rosse.</i>            <tab>Ack, om jag er kunde
 Ge lika tröst tillbaks! Men jag har ord,
 Som borde tjutas fram i ödemarken,
 Der intet öra hör.</poem>

<poem><i>Macd.</i>               <tab>Hvem angå de?
 Är sorgen allmän? Eller tillhör den
 Ett enskildt bröst?</poem>

<poem><i>Rosse.</i>               <tab>Ej fins en ärlig själ,
 Som ej tar del deri; fast största lotten
 Er ensam tillhör.</poem>

<poem><i>Macd.</i>              <tab>Om den tillhör mig,
 Förhåll den icke; låt mig få den genast.</poem>

<poem><i>Rosse.</i> Afsky då ej för evigt denna röst,</poem>
<poem>Som bringar dig det sorgligaste ljud,
 Som än ditt öra fattat.</poem>

<poem><i>Macd.</i>                    <tab>Ha! Jag gissar.</poem>

<poem><i>Rosse.</i> Er borg är öfverfallen; barn och maka
 Grymt mördade. Att nämna <sp>sättet</sp> vore
 Att lägga er stendöd på hela högen
 Af mördade.</poem>

<poem><i>Malc.</i>        <tab>Barmhertighetens Gud! --
 Nej, karl! drag icke hatten ned i pannan;
 Gif smärtan ord: den sorg, som målet mister,
 Det qvalda hjertat pinar tills det brister.</poem>

<poem><i>Macd.</i> Och barnen ock!</poem>

<poem><i>Rosse.</i>                <tab>Barn, maka, tjenstfolk, alla,
 Som man fick fatt.</poem>

<poem><i>Macd.</i>               <tab>Och <sp>jag,</sp> som ej var der! --
 Min hustru ock?</poem>

<poem><i>Rosse.</i>           <tab>Jag sade det.</poem>

<poem><i>Malc.</i>                          <tab>Haf tröst.
 Vår starka hämd skall bli ett läkemedel
 Till botande af denna döds-sorg.</poem>

<poem><i>Macd.</i>                             <tab>Han
 Har inga barn!<footnote><sp>Han har inga barn</sp>. Några uttolkare, och bland dem Tieck, hålla före att dessa ord gälla Malcolm, som vill trösta Macduff med utsigt om hämd. Andra påstå, att de gälla Macbeth. Öfversättaren anser den sednare åsigten vara den rätta. Men äfven de uttolkare, som äro öfverens om att de gälla Macbeth, äro oense om huru de böra uppfattas. Menar Macduff: "Macbeth har inga barn, dem jag till en vedergällning kan mörda?" Eller menar han: "så grym kan endast <sp>den</sp> vara, som inga barn har?" På det sednare sättet tror öfversättaren att Macduffs ord böra uppfattas. Så lära de äfven hafva blifvit uppfattade och framsagda på engelska teatern i Garricks tid. Jmfr <sp>Shakspeare von Gervinus</sp>. Leipzig, 1849. 3. Th. S. 342.</footnote> -- O, alla mina små!
 Ni sade <sp>alla</sp>? -- Helvets-rofdjur! -- Alla?
 Hvad? Alla mina söta små och modren
 Uti ett enda hugg?</poem>

<poem><i>Malc.</i> Bär sorgen som en man.</poem>

<poem><i>Macd.</i>                        <tab>Det skall jag göra,
 Men måste också som en man den känna.
 Jag måste tänka på att det har lefvat,
 Som mig så dyrbart var. -- Såg himlen på
 Och ville icke gifva dem sitt skydd?
 Du syndiga Macduff, de blefvo alla
 För dig nedgjorda. Jag eländige!
 För mina synder, ej för deras egna,
 Kom mordet öfver deras själar. Himlen
 Beskäre dem sin ro!</poem>

<poem><i>Malc.</i>                <tab>Låt detta slipa</poem>
<poem> Er klingas egg; låt sorgen blifva harm,
 Gör icke hjertat vekt, förvilda det.</poem>

<poem><i>Macd.</i> O, gråta kunde jag liksom en qvinna
 Och låta tungan rasa! -- Men, o himmel,
 Förtag allt uppskof! För oss samman, mig
 Och denna Skottlands djefvul, arm mot arm;
 Ställ honom inom svärdshugg; om han undgår,
 Må himlen också gifva honom till!</poem>

<poem><i>Malc.</i> Det är en manlig ton. Kom, fort till kungen!
 Vårt folk är redo; afsked fattas blott.
 Macbeth till skörd är mogen; himlens makter
 Re'n hvässa lian. -- Gläd dig bäst du vill:
 Den natt, som aldrig dagas, räcker till.</poem>

<i>(De gå).</i>
</chapter>
<chapter name="Macbeth. V, 1.">
<h1>FEMTE AKTEN. FÖRSTA SCENEN.</h1>

Dunsinan. Ett rum i slottet.

<i>(En läkare ock en kammarfru uppträda).</i>

<i>Läk.</i> Två nätter har jag vakat med er, men finner
allsicke er utsago bekräftad. När gick hon sist i
sömnen?

<i>Kammarfr.</i> Sedan hans majestät drog i fält, har jag
sett henne stå upp af sängen, taga sin nattrock på,
gå in i sitt kabinett, taga fram papper, vika det,
skrifva derpå, läsa, försegla det samt återvända till
sängs, och allt detta i den djupaste sömn.

<i>Läk.</i> En stor oordning i naturen, att på en gång njuta
sömnens välgerning och sysselsätta sig, som om man
vore vaken! Under denna slumrande oro -- utom det att
hon går och företar sig dylika saker -- har ni hört
henne tala, och hvad säger hon?

<i>Kammarfr.</i> Hvad jag ej vill säga henne efter.

<i>Läk.</i> För mig kan ni säga det; och det är alldeles i
i sin ordning, att ni gör det.

<i>Kammarfr.</i> Hvarken för er eller någon annan, då jag
inga vittnen har, som kunna bestyrka mitt tal.
<i>(Lady <sc>Macbeth</sc> kommer med ett ljus i handen).</i>
Ser ni, der kommer hon! Det är just hennes sätt; och,
så sant jag lefver, i djupaste sömn. Gif akt på henne;
var stilla!

<i>Läk.</i> Hur kom hon åt ljuset?

<i>Kammarfr.</i> Det stod bredvid hennes säng. Hon har ljus
hos sig beständigt; det är så hennes befallning.

<i>Läk.</i> Ni ser hennes ögon äro öppna.

<i>Kammarfr.</i> Ja, men synförmågan är tillstängd.

<i>Läk.</i> Hvad gör hon nu? Se hur hon skubbar sina händer.

<i>Kammarfr.</i> Det är hennes vana att bära sig åt så,
som om hon tvättade sina händer. Jag har sett henne
hålla på dermed väl en fjerdedels timme.

<i>L. Macb.</i> Der är dock ännu en fläck.

<i>Läk.</i> Tyst, hon talar! Jag vill skrifva upp hvad hon
säger, för att desto bättre underhjelpa minnet.

<i>L. Macb.</i> Bort, fördömda fläck, bort, säger jag! --
Ett, två; nu är rätta tiden att göra't. -- Helvetet
är mörkt! -- Fy, mylord, fy! en soldat, och rädd?
-- Hvad behöfva vi frukta att det blir bekant,
då ingen är mäktig nog att ställa oss till ansvar? --
Men hvem skulle ha trott, att den gamle mannen hade
så mycket blod i sig?

<i>Läk.</i> Hör ni?

<i>L. Macb.</i> Thanen af Fife hade en hustru; hvar är hon
nu? -- Hvad? Skola dessa händer då aldrig bli rena?
-- Inte mer så, min kung, inte mer så! Ni förderfvar
alltihop med att spritta upp så der.

<i>Läk.</i> Fortfar, fortfar! Ni har varit med der ni icke borde.

<i>Kammarfr.</i> Hon har sagt hvad hon ej borde, det är jag
säker på. Himlen vet hvad hon har varit med om.

<i>L. Macb.</i> Här är ännu blodlukten qvar; alla Arabiens
vällukter skulle ej kunna rena denna lilla hand. Oh,
oh, oh!

<i>Läk.</i> Hvilken suck var icke det! Hennes hjerta är
tungt belastadt.

<i>Kammarfr.</i> Jag ville ej ha ett sådant hjerta i kroppen
för hela personens värdighet.

<i>Läk.</i> Godt, godt!

<i>Kammarfr.</i> Gud gifve, att det så vore!

<i>Läk.</i> Denna sjukdom går öfver min konst. Men jag har
känt menniskor, som gått i sömnen och likaväl dött
christeligen i sin säng.

<i>L. Macb.</i> Tvätta edra händer, tag på nattrocken, se
ej så blek ut. -- Jag säger er än en gång: Banquo är
begrafven, han kan ej komma ur sin graf.

<i>Läk.</i> Verkeligen?

<i>L. Macb.</i> Till sängs, till sängs! Det klappar
på porten. Kom, kom, kom, kom, gif mig er
hand! Det som är gjordt, kan ej bli ogjordt. --
Till sängs, till sängs, till sängs!

<i>(Går).</i>

<i>Läk.</i> Går hon nu till sängs?

<i>Kammarfr.</i> Genast.

<poem><i>Läk.</i> Man hviskar till hvarann om stygga saker.
 Af gräslig handling födes gräslig ångest;
 Den qvalda själ'n förtror åt döfva kudden
 Förskräckeliga hemligheter. Presten
 Behöfs långt bättre här än läkaren. --
 Gud, Gud, förlåt oss alla! Akta henne,
 Tag undan allt hvarmed hon kan sig skada;
 Haf ögonen på henne. -- Nu farväl;
 Att henne se har skakat upp min själ:
 Jag törs ej säga hvad jag tror.</poem>

<poem><i>Kammarfr.</i>                        <tab>God natt!</poem>

<i>(De gå).</i>
</chapter>
<chapter name="Macbeth. V, 2.">
<h2>ANDRA SCENEN.</h2>

En slätt nära Dunsinan.

<i>(<sc>Menteth</sc>,  <sc>Cathness</sc>,  <sc>Angus</sc>,  <sc>Lenox </sc> och  soldater
uppträda med trummor och fanor).</i>

<poem><i>Ment.</i> Hit nalkas Englands härsmakt, förd af Malcolm,
 Hans farbror Siward och Macduff, den tappre.</poem>
<poem>Af hämd de glöda. Sådan sak som deras
 Till bardalek och blodtörst kunde reta
 Ett helgon till och med.</poem>

<poem><i>Ang.</i>                      <tab>Vid Birnams skog
 Blir lämpligast för oss att möta dem;
 Den vägen komma de.</poem>

<poem><i>Cathn.</i>               <tab>Vet ingen här
 Om Donalbain i sällskap är med brodren?</poem>

<poem><i>Len.</i> Det är han säkert ej; jag har en lista
 På hela adeln. Siwards son är med
 Och mången skägglös pilt, som nu vill visa
 Sitt första mandomsprof.</poem>

<poem><i>Ment.</i>                     <tab>Hvad gör tyrannen?</poem>

<poem><i>Cathn.</i> Det starka Dunsinan han skarpt befäster.
 Att han är galen, säga några; andra,
 Som hata honom mindre, kalla det
 Ett raseri af mod. Men säkert är
 Att han ej mer sin sjuka sak kan spänna
 I ordnings gördel in.</poem>

<poem><i>Ang.</i>                    <tab>Nu känner han
 Hur dessa lönnmord klibba vid hans hand;
 Ett stundligt uppror förehåller honom
 Hans trolöshet, och de, som han befaller,
 Af fruktan lyda, ej af böjelse.
 Nu känner han sin kunga-titel hänga
 Kring honom lös, liksom en jettes rock
 Uppå en dverg-växt tjuf.</poem>

<poem><i>Ment.</i>                     <tab>Hvad under då
 Att hans pestsjuka själ far upp och studsar,
 När allt, som fins deri, fördömmer sig
 För det att <sp>der</sp> det fins?</poem>

<poem><i>Cathn.</i>                           <tab>Kom, låt oss gå
 Och hylla den, som vi vår hyllning skylla;
 Upp till den sjuka statens läkare:
 Med honom gjute vi för landets väl
 Vårt hjerteblod, och det till sista droppen!</poem>

<poem><i>Len.</i> Tillfyllest är, om blott vi daggbestänka</poem>
<poem>Vår kunga-ros och skadligt ogräs dränka.
 Nu går vår marsch till Birnam.</poem>

<i>(De marschera öfver teatern).</i>
</chapter>
<chapter name="Macbeth. V, 3.">
<h2>TREDJE SCENEN.</h2>

Dunsinan. Ett rum i slottet.

<i>(<sc>Macbeth</sc>, en läkare och svit uppträda).</i>

<poem><i>Macb.</i> Ej mer om sådant! Låt dem alla fly!
 Förr'n Birnams skog mot Dunsinan går fram,
 Når skräck mig icke. Den der pojken Malcolm?
 Är han ej född af qvinna? Andarna,
 Som alla mensko-öden känna, sade:
 "Räds ej, Macbeth; ej någon, född af qvinna,
 Skall dig besegra." -- Rymmen, falska thaner,
 Och blanden er med Englands veklingar;
 Min herrskarsjäl, mitt oförskräckta hjerta
 Ej böjs af skräck, ej nås af tviflets smärta.
 <i>(En betjent kommer).</i>
 Dig sote djefvuln svart, mjölk-bleka slyngel!
 Hvar fick du denna uppsyn af en gås?</poem>

<poem><i>Betj.</i> Der äro tiotusen --</poem>

<poem><i>Macb.</i>                     <tab>Gäss?</poem>

<poem><i>Betj.</i>                          <tab><tab>Nej, knektar!</poem>

<poem><i>Macb.</i> Klös dig i synen och rödfärga skrämseln,
 Du kritfigur! Nå, hvilka knektar, usling?
 Fan dig anamme! Blek som lärft, du narrar
 Enhvar till fruktan. Hvilka knektar, bleknos?</poem>

<poem><i>Bet.</i> Det engelska krigsfolket, med förlof.</poem>

<poem><i>Macb.</i> Bort med ditt anlete!
 Kom, Seyton, Seyton! -- Jag blir riktigt sjuk
 Då jag blott skådar -- Seyton! -- Detta tag
 För evigt lyfter eller störtar mig.
 Jag lefvat länge nog. Min lefnads bana
 Går in på hösten och det gula löfvet;</poem>
<poem>Och det som skulle beledsaga åldern --
 Bli ärad, älskad, lydd, af vänner hyllad --
 Kan jag ej vänta mig; men i dess ställe
 Förbannelser, ej sagda högt, men djupa,
 Munväder, smicker, som det arma hjertat
 Mig gerna vägrade, om blott det tordes. --
 Seyton!</poem>

<i>(<sc>Seyton</sc> kommer).</i>

<poem><i>Seyt.</i> Hvad är min konungs nådiga behag?</poem>

<poem><i>Macb.</i> Hvad nytt för öfrigt?</poem>

<poem><i>Seyt.</i>                       <tab>Allt bekräftar sig,
 Som redan är berättadt.</poem>

<poem><i>Macb.</i>                    <tab>Jag vill slåss,
 Tills allt mitt kött från benen blifvit hackadt.
 Tag hit min rustning.</poem>

<poem><i>Seyt.</i>                  <tab>Än behöfs den ej.</poem>

<poem><i>Macb.</i> Jag tar den på. Sänd ut mer rytteri,
 Låt genomströfva landet; häng enhvar
 Som nämner fruktan. -- Gif mig hit min rustning. -- 
 Hur mår den sjuka, doktor?</poem>

<poem><i>Läk.</i>                        <tab>Ej så sjuk
 Som qvald af mörka fantasiers hop,
 Som nekar henne ro.</poem>

<poem><i>Macb.</i>                <tab>Kurera det.
 Kan du ej ge recept mot sjukligt sinne,
 Ur minnet rycka upp inrotad sorg,
 Utplåna hvad i hjernan qvalen skrifvit
 Och rensa bort med glömskans ljufva motgift
 Ur bröstet det förderfveliga ämne,
 Som ligger tungt på hjertat?</poem>

<poem><i>Läk.</i>                          <tab>Deri måste
 Den sjuka sjelf sig hjelpa.</poem>

<poem><i>Macb.</i> Nå, kasta då för hundarna din läkdom;
 Den duger ej för mig. -- Kom, hjelp mig spänna
 Min rustning på; tag hit kommandostafven. --
 Seyton, sänd ut dem. --</poem>
<poem>Nå, doktor, mina thaner öfverge mig; --
 Fort, skynda! -- Doktor, om du kunde känna
 Mitt land på pulsen, leta ut dess sjukdom
 Och rena det till all sin fordna helsa,
 Jag skulle prisa dig så gällt, att Echo
 Gällt skulle prisa dig. -- Spänn af igen!<footnote><sp>Spänn af igen</sp>. Nemligen rustningen. Det är äfven rustningen som Macbeth menar då han, ett par verser längre ned, säger: "Sänd efter mig det der." Macbeth vet icke rätt hvad han vill; jmfr. Richard den tredje.</footnote> --
 Hvad för rabarber, senna eller dylikt
 Kan väl afföra dessa Engelsmän?
 Har du hört af dem?</poem>

<poem><i>Läk.</i>                 <tab>Ja, min nådig herre,
 De stora krigstillrustningarna göra
 Att <sp>något</sp> spörjs.</poem>

<poem><i>Macb.</i>                            <tab>Sänd efter mig det der. --
 Mig lär väl icke döden gripa an,
 Förr'n Birnams skog går fram mot Dunsinan. <i>(Går).</i></poem>

<poem><i>Läk.</i> Ack, vore jag väl dädan! Ej profit,
 Om än så stor, mig skulle locka dit.</poem>

<i>(Alla gå).</i>
</chapter>
<chapter name="Macbeth. V, 4.">
<h2>FJERDE SCENEN.</h2>

En slätt nära Dunsinan. På afstånd en skog.

<i>(Med flygande fanor och klingande spel uppträda
<sc>Malcolm</sc>, den gamla <sc>Siward</sc>, den unga <sc>Siward</sc>, <sc>Macduff</sc>,
<sc>Menteth</sc>, <sc>Cathness</sc>, <sc>Angus</sc>, <sc>Lenox</sc>, <sc>Rosse</sc> och soldater).</i>

<poem><i>Malc.</i> Jag hoppas, fränder, att den dag är nära,
 Då man är säker i sin kammare.</poem>

<poem><i>Ment.</i> Det tviflar jag ej på.</poem>

<poem><i>Siw.</i>                        <tab>Hvad kallas skogen,
 Som ligger der framför oss?</poem>

<poem><i>Ment.</i>                       <tab>Birnams skog.</poem>

<poem><i>Malc.</i> Låt hvar soldat här hugga sig en gren
 Och bära den framför sig; så vi skyla
 Vårt rätta antal och förvilla ögat
 På fienden.</poem>

<poem><i>1 Sold.</i> Skall ske.</poem>

<poem><i>Siw.</i>                         <tab>Det spörjs ej annat
 Än att tyrannen, full af tillförsigt,
 I Dunsinan sig slagit ned och vill
 Uthärda en belägring utaf oss.</poem>

<poem><i>Malc.</i> Det är hans sista hopp. Ty öfverallt,
 Så snart den minsta lägenhet sig yppat,
 Ha små och stora rest sig upp mot honom.
 Han lydes blott af tvunget folk, hvars hjertan
 Ej heller höra honom riktigt till.</poem>

<poem><i>Macd.</i> Låt vårt rättvisa klander bida på
 Utgångens dom; oss tillhör nu att handla
 Som kloka krigsmän.</poem>

<poem><i>Siw.</i>                 <tab>Nu den stund sig närmar,
 Som afgör på ett omotsägligt sätt
 Så våra skyldigheter som vår rätt.
 Med tankegrubbel får man ej besked;
 Skall något ske, bör svärdet vara med.
 Till svärdet vädja vi.</poem>

<i>(De gå).</i>
</chapter>
<chapter name="Macbeth. V, 5.">
<h2>FEMTE SCENEN.</h2>

Dunsinan. Inom slottet.

<i>(<sc>Macbeth</sc>, <sc>Seyton</sc> och soldater uppträda med trummor och fanor).</i>

<poem><i>Macb.</i> Häng våra fanor på den yttre muren;
 Man ropar jemt "de komma." Borgens fasthet
 Åt en belägring ler. Der må de ligga,
 Tills sjukdom eller svält uppäter dem.
 Om deras makt ej styrktes af de våra,
 Vi skulle djerft ha mött dem, skägg mot skägg,
 Och piskat hem dem nesligt. <i>(Qvinnoskri bakom scenen).</i> Hvilket buller?</poem>

<poem><i>Seyt.</i> Det är ett skri af qvinnor, nådig herre. <i>(Går).</i></poem>

<poem><i>Macb.</i> Jag nästan har glömt bort hur fruktan smakar.</poem>
<poem>Det var en tid, då iskall rysning grep mig
 Vid ufvens skri, och då mitt täta hår
 Vid en förskräcklig saga for i vädret
 Och stod upprätt som om det hade lif.
 Min qvällsvards-gäst har sjelfva fasan varit,
 Den är förtrolig med min mördarhug
 Och skrämmer mig ej mer. <i>(<sc>Seyton</sc> kommer tillbaka).</i> Hvi skreko de?</poem>

<poem><i>Seyt.</i> Min nådig herre, -- drottningen är död.</poem>

<poem><i>Macb.</i> Hon skulle dött en annan gång; --
 Man hade väl fått tid för sådant budskap. --
 I morgon och i morgon och i morgon!
 Så kryper det så sakta dag från dag
 Till sista stafvelsen af lifvets bok;
 Och hvarje gårdag har lyst fram en narr
 Till dunkel graf. Ut, ut, du korta ljus!
 En skugga blott, som går och går, är lifvet;
 En stackars skådespelare, som larmar
 Och gör sig till, en timmas tid, på scenen
 Och sedan ej hörs af. Det är en saga
 Berättad af en dåre; låter stort,
 Betyder intet. -- <i>(En budbärare kommer).</i> Du något har att säga; ut med det!</poem>

<poem><i>Budb.</i> Min nådigaste kung!
 Jag skulle säga något, som jag tror
 Att jag har sett, men vet ej hur --</poem>

<poem><i>Macb.</i>                                <tab>Nå, tala!</poem>

<poem><i>Budb.</i> Då jag som skildtvakt stod på kullen der,
 Såg jag åt Birnam till, och se! mig tycktes
 Att skogen börja' gå.</poem>

<poem><i>Macb.</i>                  <tab>Du ljuger, slaf! <i>(Slår honom).</i></poem>

<poem><i>Budb.</i> Er vrede drabbe mig, om så ej är;
 Inom en fjerndels mil ni ser den komma;
 Som sagdt, en skog som går.</poem>

<poem><i>Macb.</i>                                 <tab>Har du sagt osant,
 Skall lefvande i närmsta träd du hängas,
 Tills svält dig krymper hop. Har du sagt sant,
 Gör gerna då detsamma du för mig!
 Jag drar min käckhet in och börjar ana
 Den ondes dubbelmeningar; han ljuger
 Som om han talte sanning: "frukta ej,
 Förr'n Birnams skog går fram mot Dunsinan." --
 Nu går en skog ju fram mot Dunsinan. --
 Upp, upp, till vapen! -- Om hvad han förkunnar
 Bekräftar sig, då är det lika när
 Om bort jag flyktar eller stannar här.
 Jag börjar att vid solen blifva led;
 Må gerna hela verlden störta ned! --
 Slå larm! -- Du storm, vräk högt förderfvets sjö,
 Jag skall åtminstone i pansar dö.</poem>

<i>(De gå).</i>
</chapter>
<chapter name="Macbeth. V, 6.">
<h2>SJETTE SCENEN.</h2>

Utanför slottet.

<i>(<sc>Malcolm</sc>, <sc>Siward</sc>, <sc>Macduff</sc> och deras troppar komma
med flygande fanor och klingande spel. Soldaterna
hafva grenar i händerna).</i>

<poem><i>Malc.</i> Nu ha vi kommit lagom när; kasten
 Löfskärmarna till marken, visen er
 Uti ert rätta skick. -- Ni, värde farbror,
 Skall med er ädla son den främsta skaran
 I striden föra fram. Macduff och vi
 Besörja hvad för öfrigt är att göra
 Och oss har ålagdt blifvit.</poem>

<poem><i>Siw.</i>                         <tab>Nu farväl! --
 Blott ej i qväll tyrannen undgår oss,
 Må vi få stryk, om ej vi kunna slåss!</poem>

<poem><i>Macd.</i> Låt samtliga trumpeterna nu skälla
 Och oss till blod och död högtidligt kalla!</poem>

<i>(De marschera vidare. Vapengny bakom scenen).</i>
</chapter>
<chapter name="Macbeth. V, 7.">
<h2>SJUNDE SCENEN.</h2>

En annan del af valplatsen.

<i>(<sc>Macbeth</sc> uppträder).</i>

<poem><i>Macb.</i> Vid pålen står jag bunden,<footnote><sp>Vid pålen står jag bunden</sp> m. m. Bilden är tagen från djurhetsningar. En björn fängslas med en kort kedja vid en påle, och så hetsas hundar på honom.</footnote> kan ej fly,
 Men måste som en björn uthärda hetsen.
 Hvar är nu den, som qvinna ej har födt?
 För honom räds jag, men för ingen annan.</poem>

<i>(Den unga <sc>Siward</sc> kommer).</i>

<poem><i>Den u. Siw.</i> Ditt namn?</poem>

<poem><i>Macb.</i>                  <tab>Får du det höra, blir du rädd.</poem>

<poem><i>Den u. Siw.</i> Nej, icke ens om det så glödhett vore
 Som något namn i hela helvetet.</poem>

<poem><i>Macb.</i> Jag heter Macbeth.</poem>

<poem><i>Den u. Siw.</i>              <tab>Då kan ej satan sjelf
 Ett ord mer vidrigt för mitt öra nämna.</poem>

<poem><i>Macb.</i> Ej heller mer förfärligt.</poem>

<poem><i>Den u. Siw.</i>                     <tab>Ha, du ljuger,
 Ohyggliga tyrann! Det skall mitt svärd
 Bevisa dig.</poem>

<i>(De fäkta. Den unga <sc>Siward</sc> faller).</i> 

<poem><i>Macb.</i> Du var af qvinna född. --
 Jag ler åt svärd, ser med förakt och hån
 På vapen svängda af en qvinnoson. <i>(Går).</i></poem>

<i>(Vapengny. <sc>Macduff</sc> uppträder).</i>

<poem><i>Macd.</i> Der hörs tumultet; -- visa dig, tyrann!
 Om du blir dräpt, och ej af <sp>mina</sp> hugg,
 Får jag ej fred för barns och hustrus spöken.
 Jag kan ej dessa usla Kerner slå,
 Som äro hyrda för att bära lansen;
 Nej <sp>du,</sp> Macbeth! Ty annars må mitt svärd
 Med eggen hel och utan hjeltebragd
 I skidan sänkas ned. -- <sp>Der</sp> bör du finnas,
 Ty detta gälla svärds-gny tyckes fira
 En hög person. Jag har en enda bön:
 Låt mig få rätt på honom, lycka! <i>(Han går).</i></poem>

<i>(Vapengny. <sc>Malcolm</sc> och <sc>Siward</sc> komma).</i>

<poem><i>Siw.</i>                                         <tab>Hitåt!
 Kom hit, min prins; godvilligt gaf sig borgen.
 Här slåss tyrannens folk på båda sidor,
 Och våra thaner kämpa hjeltemodigt.
 Snart tillhör dagen helt och hållet oss,
 Helt litet återstår för oss att göra.</poem>

<poem><i>Malc.</i> Vi kommit hop med fiender, som hugga
 På sidan om oss.</poem>

<poem><i>Siw.</i>              <tab>Kom i borgen in.</poem>

<i>(De gå).</i>

<i>(Vapengny. <sc>Macbeth</sc> kommer).</i>

<poem><i>Macb.</i> Hvi skulle jag nu spela romersk narr<footnote><sp>Hvi skulle jag nu spela romersk narr</sp> m. m. Möjligen en allusion på <sp>Cato Uticensis</sp>. Steevens.</footnote>
 Och dö för eget  svärd? Än finnas lif,
 Som det är bättre till att hugga på.</poem>

<i>(<sc>Macduff</sc> kommer tillbaka).</i>

<poem><i>Macd.</i> Kom hit, du helvets-hund, kom hit!</poem>

<poem><i>Macb.</i> Af alla menskor endast dig jag undvek;
 Gå från mig, du: min själ är med ditt blod
 För svårt belastad re'n.</poem>

<poem><i>Macd.</i>                     <tab>Jag har ej ord,
 Min röst bor i mitt svärd. Du bof, mer blodig
 Än språk har uttryck för!</poem>

<i>(De fäkta).</i>

<poem><i>Macb.</i>                      <tab>Förlorad möda!
 Du lika lätt den osårbara luften
 Med svärdsegg rista kan, som såra mig.
 Vänd klingan mot en hjessa, som kan blöda;
 Mitt lif förtrolladt är och ger ej med sig
 För någon qvinnofödd.</poem>

<poem><i>Macd.</i>                 <tab>Förtvifla då
 Och låt den engel, som du tjent, dig säga:
 "Macduff blef ofullgången skuren ut
 Utur sin moders lif!"</poem>

<poem><i>Macb.</i> Fördömd den tunga, som mig detta sade;
 Den har min bästa mannakraft förlamat! --
 Sätt ingen lit till dessa falska djeflar,
 Som hålla tro och lofven mot vårt öra,
 Men svika hoppet. -- Ej jag slåss med dig!</poem>

<poem><i>Macd.</i> Nå, gif dig då, pultron!
 Och lef för att af verlden bli begapad.
 Vi skola, som man gör med underdjur,
 Afmåla dig och på en stång dig sätta
 Med underskrift: "här får man se tyrannen."</poem>

<poem><i>Macb.</i> Jag vill ej ge mig för att kyssa stoftet
 För gossen Malcolms fot och utstå hetsjagt
 Af pack och slödder, som förbanna mig.
 Kom också Birnams skog till Dunsinan,
 Och är du icke utaf qvinna framfödd,
 Jag frestar dock mitt sista, sätter skölden
 Framför min barm; begynn ditt anfallslopp;
 Förbannad den, som säger först: "håll opp!"</poem>

<i>(De gå ut fäktande)</i>

<i>(Det blåses till återtåg. <sc>Malcolm</sc>,  <sc>Siward</sc>,  <sc>Rosse</sc>,
<sc>Lenox</sc>, <sc>Angus</sc>, <sc>Cathness</sc>,
<sc>Menteth</sc> och soldater komma med flygande fanor och klingande spel).</i>

<poem><i>Malc.</i> Jag hoppas,  att de vänner, som vi sakna,
 Må välbehållna återfinnas.</poem>

<poem><i>Siw.</i>                        <tab>Några
 Vi måste mista;  dock, om jag ser rätt,
 Har denna stora dag ej varit dyrköpt.</poem>

<poem><i>Malc.</i> Macduff man saknar och er ädla son.</poem>

<poem><i>Rosse.</i> Er son, mylord, sin krigarskuld betalat;
 Han lefde blott till dess han blef en <sp>man</sp>.
 Knappt hade han med hjeltemod det visat,
 Ej vikande från platsen der han stridde,
 Förr'n som en man han dog.</poem>

<poem><i>Siw.</i>                        <tab>Han är då död?</poem>

<poem><i>Rosse.</i> Ja, och från fältet bortförd. Mät er sorg
 Ej efter värdet af hvad ni förlorat,
 Ty då blir aldrig slut på den.</poem>

<poem><i>Siw.</i>                            <tab>Säg, hade
 Han såren frammanföre?</poem>

<poem><i>Rosse.</i>                  <tab>Ja, i pannan.</poem>

<poem><i>Siw.</i> Nå väl,
 Guds krigsman vare han! Om ock jag hade</poem>
<poem>Så många söner som jag hårstrån har,
 Jag kunde ej en bättre död dem önska.
 Nu är hans likpsalm sjungen.</poem>

<poem><i>Malc.</i>                        <tab>Han är värd
 En större sorg; den skall bestås af mig.</poem>

<poem><i>Siw.</i> Nej, ingen större; redan nog han fått:
 Sin skuld han gäldat och med äran gått.
 Med honom vare Gud! -- Ny tröst här kommer.</poem>

<i>(<sc>Macduff</sc> kommer med <sc>Macbeths</sc> hufvud på en lans).</i>

<poem><i>Macd.</i> Hell, konung! ty du är det. Skåda här
 Våldskräktarns hufvud; nu är verlden fri.
 Jag ser dig kringhvärfd af ditt rikes perlor;
 Min helsning talar uti deras hjertan,
 Må deras röster jubla högt med min:
 "Hell, Skottlands konung!"</poem>

<poem><i>Alla.</i>                       <tab>Skottlands konung, hell!</poem>

<i>(Fanfarer).</i>

<poem><i>Malc.</i> Vi skola icke mycken tid förspilla,
 Förr'n vi uppgöra räkning med er kärlek
 Och gälda våra skulder. Thaner, fränder,
 Från denna stund J ären grefvar alla:
 De första som en Skottlands kung har nämnt
 Till sådan rang. Hvad mer att göra är --
 Och hvad med tiden ny-planteras måste --
 Hemkallandet af biltog-vordna vänner,
 Som lyckligt undgått tyranniets snaror;
 Bestraffandet af dem som grymt betjenat
 Den döda slagtarn och hans afgrundsdrottning,
 Som, efter sägen, sjelf med våldsam hand
 Sitt lif förspillt: -- för detta allt och mer
 Som oss åligger, skola med Guds nåd
 På läglig tid och ort vi finna råd.
 Med tack åt en och hvar och tack åt alla
 Till kröningen i Scon vi nu er kalla.</poem>

<i>(Fanfarer. Alla gå).</i>
</chapter>

<chapter name="Anmärkningar. Förvillelser.">
<h1>ANMÄRKNINGAR.</h1>
*
<h2>FÖRVILLELSER.</h2>

Sid. 8. <sp>Nu lär jag väl till slut bli hennes dörrpost
m. m.</sp> Köpmännen brukade med krita på dörrposten teckna
sig till minnes sina fordringar.

Sid. 9. <sp>Det sägs, att denna stad är full af skälmar
m. m.</sp> Ephesus var illa beryktadt hos de gamle.

Sid. 11. <sp>Af gröfsta läder.</sp> Allusion på en lek, i
hvilken man sparkade en med läder öfverklädd oxblåsa
hit och dit.

Sid. 14. <sp>En borg för min näsa.</sp> I originalet är en lek
med ordet <i>sconce</i>, som betyder både <sp>skans</sp> och <sp>skalle</sp>.

Sid 15. <sp>Som icke förstår sig på konsten att mista
håret.</sp> Nemligen genom utsväfningar.

Sid. 27. <sp>Lotta; men sju ell' åtta qvarter
m. m.</sp> Originalets tokroliga ordlek kan icke
fullkomligt återgifvas. Den lyder: <i>Nell, sir; but
her name and three quarters, that is an ell and three
quarters, will not measure her from hip to hip.</i>

-- <sp>På hennes panna, beväpnad och uppstudsad
m. m.</sp> <sp>Theobald</sp> förmenar, att dessa ord innebära en
häntydning på oroligheterna i Frankrike vid Henriks
af Navarra thronbestigning, samt att Shakspeare leker
med orden <i>hair</i> och <i>heir</i>; säkert är att skalden låter
Dromio tala om att den ifrågavarande sköna hade utslag
i hårfästet. Jmfr noten till M. N. D. sid. 11.

Sid. 28. <sp>Om mitt bröst icke hade varit gjordt af tro
m. m.</sp> Med en stark tro kunde man, enligt folksagan,
tillintetgöra hexors besvärjelser.

Sid. 33. <sp>Dowsabel.</sp> Detta namn förekommer i en af
<sp>Draytons</sp> herdedikter.

Sid. 34. <sp>En djefvul, klädd i evig tröja, m. m.</sp> Jmfr
noten till Henrik IV, förra delen, sid. 6.

Sid. 36. <sp>Bilden af den gamla Adam.</sp> Dromio menar
exekutionsbetjenten, som var klädd i djurskinn,
likasom Adam efter syndafallet.

Sid. 37. <sp>Phryne.</sp> Öfversättaren har användt detta namn
i stället för originalets <i>a courtezan</i>.

Sid. 40. <sp>Akta er för repstumpen.</sp> Dylika speglosor
plägade man lära papegojor att skrika åt folk, som
gick förbi; blef den förbigående förargad, plägade
papegojans ägare säga: "akta er, min papegoja kan
spå!" <sp>Warburton</sp>.

Sid. 49. <sp>Hans dräng rundklipper doktor Knip till
narr.</sp> På narrarna afklipptes håret tätt vid hullet.

Den engelska titeln på detta likaså djupsinniga
som muntra skådespel, till hvilket Shakspeare tagit
första anledningen af Plauti <i>Menæchmi</i>, är <i>Comedy of
errors</i>. Öfversättaren har varit i mycket beråd huru
han skulle återgifva den. Det engelska ordet <i>error</i>
betyder både <sp>misstag</sp> och <sp>förbrytelse</sp>, <sp>synd</sp>. Det synes
af hela styckets anläggning, att Shakspeare grundar
dess komiska situationer icke blott på den tillfälliga
likheten emellan <sp>personer</sp>, utan ock på förutgångna
misstag inom <sp>sedlighetens område</sp>. Aemilias svartsjuka
på Aegeon, -- ty hennes erfarenhet af hvad svartsjuka
vill säga är icke otydligt antydd i förebråelserna mot
Adriana, sid. 46 -- vållar den första sprängningen af
familjen. Adrianas icke alldeles ogrundade svartsjuka
på Antipholus från Ephesus håller på att för andra
gången skingra den, likasom hennes hetta ständigt
hindrar henne från att ana att något misstag i vanlig
mening är på färde. Besinnar man detta, samt dertill
den omständighet, att Aegons lif hela stycket igenom
står på spel, så torde man icke sakna anledning att
betrakta <i>Comedy of errors</i> såsom något förmer än en
blott <i>farce</i>, jemförlig med hvad man i sednare tider
sett under namnen <sp>Villervalla</sp>, <sp>Den ena för den andra</sp>,
och dylikt. Öfversättaren har derföre genom ordet
<sp>Förvillelser</sp>, som innebär ungefär samma tvetydighet
som <i>error</i>, velat fästa läsarens uppmärksamhet
på det allvar, som i detta stycke, likasom i alla
Shakspeare's skådespel, de må nu kallas <i>Comedy</i> eller
<i>Tragedy</i>, är skämtets följeslagare.
</chapter>
<chapter name="Anmärkningar. Lika för lika">

<h2>LIKA FÖR LIKA.</h2>

Sid. 1.  <sp>Det återstår er blott</sp> m. m.  Öfversättaren har 
följt den af <sp>M. Mason</sp> föreslagna läsarten:

<poem><tab>	<i>-- then no more remains,
	But that your sufficiency, as your worth, be able,
	And let them work. </i> </poem>

Sid. 2.  <sp>I hvad du gör och låter</sp> m. m.  Hela detta
hertigens tal till Angelo är ytterst dunkelt i originalet.  
Öfversättaren har uppfattat det både som ett förbindligt tilltal och en 
varning till Angelo.  En ledning för tolkningen af de första 
verserna <i>There is a hind of character etc</i>, har han trott sig 
finna i orden: <i>Spirits are not finely touch’d etc.</i>

--    <sp>Välan, min Angelo</sp>, m. m.  Att tyda originalets 
ord: <i>Hold therefore, Angelo</i>, så som om hertigen ville säga: 
”fortfar att vara Angelo,” tyckes vara nog sökt och för mycket 
sagdt af den försigtiga hertigen.  Öfversättaren sätter dem 
i förbindelse med orden <i>take thy commission</i>.

Sid. 4.  ”<sp>Gud till ära, oss till gagn.</sp>”  Detta är fritt
öfversatt.  I originalet står <i>grace</i>, <sp>nåd</sp>, som äfven betyder 
<sp>bords-bön</sp>.

Sid. 5.  <sp>Klar som en flöjt</sp>.  Anledningen till detta
uttryck har öfversättaren funnit i Lucios replik: <i>so sound, as 
things that are hollow<./i>

Sid. 7.  <sp>Så låter öfverheten</sp> m. m.  D. v. s. öfverheten
är en sträng borgenär; han låter oss icke räkna upp
summan, guldstycke för guldstycke, han väger dem allesamman 
för att pröfva om de alla äro fullvigtiga.

--    ”<sp>Han sig förbarmar</sp>” m. m.  Allusion på Pauli 
bref till de Romare, IX, 15--18.

Sid. 11.  <sp>Mig håller undan striden</sp>.  Efter den äldre 
läsarten: <i>fight</i>.  Det var Pope, som ändrade den till den 
vanliga: <i>sight</i>.

Sid. 16.  <sp>Men kompletta kanaljer är det</sp>, m. m.  
Ungefär dylika uttryck lära, enligt <sp>Farmer</sp>, puritanerna hafva
användt emot dramaturger och skådespelare.

Sid. 17.  <sp>Det är inga chinesiska tallrikar</sp>.  
Ordagrannare: inga <sp>porslins-tallrikar</sp>.  Porslins-tallrikar voro 
mycket sällsynta på Shakspeare’s tid.

Sid. 18.  <sp>Förgylta drufvan</sp>.  Jmfr noten till Henrik
den fjerde, förra delen, sid. 31.

Sid. 19.  <sp>Hannibal</sp>.  Armbåge vill säga: <sp>kannibal</sp>.

Sid. 24.  <sp>Rätt, men strängt!</sp>  Läsaren gifve akt på detta 
särdeles sköna ställe.  Isabella tror på Angelos rättvisa och 
oförvitlighet.  Hon kan, till följe af sin oskuld och sin 
samvetsgrannhet, icke annat än aflägsna sig.  Att Shakspeare 
här begagnar Lucios person för att få henne att stanna qvar 
och ifrigare lägga sig ut för sin bror, är ett af den stora 
dramaturgens mästardrag.

Sid. 27.  <sp>Hvad?  Vill du muta mig?</sp>  Denna Angelos 
fråga förtjenar läsarens uppmärksamhet; likaledes Isabellas
svar.

Sid. 29.  <sp>Som fallit i sin egen ungdoms lågor</sp>.  
Öfversättaren läser <i>flames</i>, icke <i>flaws</i>. 

Sid. 30.  <sp>Orättvisa mildhet</sp>.  Öfversättaren läser
<i>injurious <sp>love</sp></i>, icke <i>injurious <sp>law</sp></i>.

Sid. 32.  <sp>Jag heldre ger min kropp än själ till
spillo</sp>. Isabella nyttjar icke här uttrycket: ”ge kroppen till 
spillo” i samma mening som Angelo; hon menar: ”jag dör 
heldre än jag syndar.”  Hela detta samtal emellan Angelo 
och Isabella är ett mästerstycke.

Sid. 36.  <sp>Du är dödens narr</sp>.  Jmfr noten till Henrik
den fjerde, förra delen, sid. 90.

Sid. 39.  <sp>Från veka känslo-blomman</sp>.  Claudio 
menar Isabella.

Sid. 40.  <sp>Döden är förfärlig</sp>.  Detta samtal emellan
Claudio, som redan känner en försmak af dödsångesten, och 
hans englarena syster, som förehåller honom hans svaghet 
och hans synd, är oförlikneligt.

Sid. 44.  <sp>Bastard-vin</sp>: en sorts sött vin.

Sid. 45.  <sp>Hans nacke lär snart bli lik er midja</sp>: 
munken hade rep om lifvet; Armbåge menar, att Pompejus 
skulle bli hängd.

Sid. 47.  <sp>Se så, i hundkojan med dig, Pompejus!</sp> 
Pompejus var ett vanligt hundnamn.

Sid. 56.  <sp>Hvarje ärlig mans plagg passar en tjuf</sp>;
m. m.  Detta ställe är i originalet mycket dunkelt och 
troligtvis korrumperadt.  Meningen är förmodligen denna: den 
ärliga mannen tycker att tjufvens halsduk (repet, <i>the 
apparel</i>) är för vid; tjufven, att den är för trång; skarprättaren 
vet att snöra till den jemt så mycket som behöfs, <i>ergo</i> är 
skarprättaresysslan en konst, hvilket skulle bevisas.

--   <sp>Han beder oftare om förlåtelse</sp>.  Det hörde
till bruket, att skarprättaren först bad om tillgift innan han 
gaf dödshugget.  Jmfr <sp>Som ni behagar</sp>, sid, 53.

Sid. 62.  <sp>Ingefäran var väl icke så efterfrågad 
då</sp>.  Man brukade tugga på ingefära, för att få bättre
andedrägt.

--    <sp>Som nu umgälla för sin Herras skull</sp>.  Ett 
hugg åt puritanerna, som vanligtvis brukade använda dessa 
ord då de blefvo häktade för att de tillställt något tumult.

Sid. 79.  <sp>Likt ordningsregler i barberarstugor</sp>.  I
barberarstugor brukade dagdrifvare gerna uppehålla sig.  Till 
efterrättelse för sådana ofta bullersamma och närgångna 
gäster fästade man versifierade förhållnings-order på väggen.

Sid. 83.  <sp>Nådigaste herre</sp>, m. m.  Det händer stundom 
<sp>Johnson</sp>, att han klandrar just de skönaste ställena i 
Shakspeare; så är äfven fallet här.

Sid. 85.  <sp>Dock fins här en, som ej jag kan förlåta</sp>.  
Äfven detta ställe har Johnson och flere, bland hvilka 
sist <sp>Charles Knight</sp>, missförstått.  Det är icke hertigens 
mening att verkeligen låta hänga Lucio; han endast skrämmer 
honom och tvingar honom att gifta sig med den 
förförda flickan.  Att Shakspeare’s mening är sådan, synes klart 
af det sätt på hvilket Lucio sjelf uppfattar saken då han 
säger: ”att gifta sig med en kofsa” m. m.  <sp>Steevens</sp> har 
ganska riktigt insett detta.

<i>Measure for measure</i> är ett af Shakspeare’s svåraste stycken; 
men det är också ett af Shakspeare’s djuptänktaste.

Den läsare, som endast betraktar detta stycke delvis,
skall på många ställen finna stora anstötligheter.  Han skall 
utan tvifvel tycka, att ämnet är hvad man kallar <sp>skabröst</sp>.  
Men, ger han akt på dessa delars inbördes sammanhang 
och gemensamma rotfäste i en grundtanke, så skall han finna 
att han näppeligen läst eller sett något skådespel, som har 
ett sedligare, ja, man kunde säga det, religiösare innehåll än 
detta; och deruti skiljer det sig himmelsvidt från många 
moderna dramatiska produkter, i hvilka man visserligen icke 
finner några grofkorniga infall, eller möter några anstötliga 
personer, men i hvilka dock det djupaste sedeförderf ligger 
doldt under en förförisk yta.

Grundtanken i <sp>Lika för lika</sp> är den, att den menskliga 
dygd, som endast litar på sig sjelf, (Angelo) och i denna 
känsla af egenrättfärdighet hvarken tror sig behöfva 
miskund sjelf, eller böra miskunda sig öfver andra, icke är 
någon dygd, utan fastmer upphofvet till synd.  Med denna 
falska dygd jemför Shakspeare den sanna, den dygd, som är 
en frukt af den gudomliga kärleken, i hvilken den är 
införlifvad (Isabella).  Dess bekännare kräfva icke ”lika för 
lika, öga för öga, tand för tand;” deras rätta styrka är 
ödmjukheten, och de bedja för sina fiender.

Med en oöfverträfflig konst har Shakspeare kring dessa 
båda hufvudpersoner grupperat de öfriga: den milda 
hertigen, den rättsinta Escalus, den lättsinniga Lucio, den 
narraktiga Pompejus, den förhärdade, mästerligt skildrade 
Bernardino; en och hvar af dessa personer är en förmedlande 
nyans, genom hvilken hela konstverket får enhet och 
harmoni.

Isabella är en af Shakspeare’s skönaste skapelser.  <sp>Charles 
Knight</sp> säger med rätta om henne: ”grundlaget för 
Isabellas karakter är religion.”  Och på ett annat ställe: 
”Isabella motstår den svåraste frestelse, som kan möta en 
ung, oskyldig, omisstänksam och kärleksfull qvinna -- 
frestelsen att rädda en älskad broders lif genom att underkasta 
sig en odygd, hvilken egenkärlekens sofistik väl kunde
framställa som knappast brottslig. Det är uppenbart,
att alla andra skriftställare, som behandlat
ämnet, hafva trott att denna frestelse icke kunnat
motstås. Shakspeare ensam har nog tillit till qvinlig
dygd för att icke, icke ens för ett ögonblick, låta
Isabella tveka om huru hon bör uppföra sig. Men han
har också grundat denna dygd på den aldrasäkraste
grundval, på hvilken någon dygd kan byggas." Jmfr
<i>Studies of Shakspere by Charles Knight</i>. London
1849. p. 319.
</chapter>

<chapter name="Anmärkningar. Macbeth.">
<h2>MACBETH.</h2>

Sid. 1. <sp>När bestämmas härnäst våra mötesstunder,</sp>
m. m. I denna scen har öfversättaren i det närmaste
bibehållit Geijers ord.

-- <sp>Der ock Macbeth anträffas lär.</sp>
Öfversättaren har upptagit den ursprungliga och
rätta accentuationen af namnet <sp>Macbeth</sp>. Det har
i originalet öfverallt, utom på ett enda ställe,
der dock versen tyckes vara korrumperad, tonvigten
på sista stafvelsen. Samma förhållande är
med namnet <sp>Macduff</sp>. Shakspeare rimmar Macduff
mot <i>enough</i> och Macbeth mot <i>death, breath,</i> o. s. v.
Detta är ock skälet, hvarför öfversättaren på ett
ställe i fjerde akten vågat rimma Macbeth mot
dödlighet.

-- <sp>Jag kommer, grå Malin. Grå Malin</sp>
<i>(Graymalkin)</i> är hexans katt, som jamar efter sin
matmor. <i>Paddock,</i> paddan, är också ett dylikt hemskt
trollväsende.

Sid. 2. <sp>Kerner och Gallowglasser</sp>. Jmfr noten till
Henrik den sjette, första delen, sid. 84.

-- <sp>Upprors-synden</sp>. Öfversättaren läser <i>damned
quarrel</i>, icke <i>damned quarry</i>.

Sid. 3. <sp>Thanen utaf Rosse</sp>. <i>Thane</i> är en gammal engelsk
och skottsk adels-titel, ungefärligen motsvarande
baron. Jmfr W. Scotts <i>Ivanhoe</i>.

Sid. 4. <sp>Bellonas brudgum</sp>. Här menas <sp>Macbeth</sp>.

-- <sp>Med svärd mot svärd</sp> m. m. Öfversättaren läser:
<i>Point against point, rebellious arm 'gainst arm</i>.

-- <sp>En råtta utan svans</sp>. Enligt folktron kunde hexor
förvandla sig i hvad djurskepnad som helst; svans
kunde de dock ej skapa sig.

Sid. 6. <sp>En redan färdig lycka</sp>. Macbeth var nemligen
redan than af Glamis efter sin nyligen döda far,
som hette <sp>Sinel</sp>. Jmfr längre ned samma sida.

Sid. 7. <sp>Vår kung har allaredan fått</sp>
m. m. Öfversättaren tror ej, att originalets <i>happily</i>
betyder "i en lycklig stund" eller något dylikt;
Shakspeare nyttjar här <i>happily</i> i stället för <i>haply</i>.

-- <sp>Tätt som hagel</sp>. Öfversättaren läser: <i>thick as hail</i>,
icke <i>thick as tale</i>.

Sid. 8. <sp>Intet, utom det som än ej är, är till</sp>. Aningen
om den i framtiden utlofvade kronan är det enda,
som i närvarande ögonblick har någon verklighet för
Macbeth.

Sid. 10. <sp>Ädle frände</sp>. Malcolm den andres äldsta dotter
var gift med Duncans far; den yngre var gift med
Sinel, Macbets far. Duncan och Macbeth voro således
syskonbarn.

Sid. 11. <sp>Nu hän till Inverness</sp>. De skottska konungarna
brukade en gång om året resa igenom landet och gästa.

-- <sp>En prins af Cumberland</sp>! Macbeth hade enligt Skottlands
lagar något hopp om kronan, ifall Duncan afled innan
äldsta sonen blifvit myndig. Malcolms utnämning till
thronföljare redan under fadrens lifstid var således
en ovälkommen nyhet och lär, enligt Holinshed, hafva
varit närmaste anledningen till Macbeths beslut att
med våld skaffa sig kronan.

Sid. 12. <sp>Hes sjelfva korpen är</sp> m. m. Lady Macbeth
menar den af ridten andtrutna budbäraren.

Sid. 13. <sp>Håll, håll</sp>! Detta har afseende på det vanliga
utrop, med hvilket skiljedomare gjorde slut på ett
envig.

-- <sp>Sörjas bör för honom, som väntas hit</sp>. <i>He that's
coming must be provided for</i>. Detta har icke afseende
på några förberedelser till artigt emottagande; det
är lady Macbeths första ord till sin man om det mord,
som skulle ske om natten.

Sid. 14. <sp>Att skifta färg, om fruktan vittne
bär</sp>. Originalets ord <i>to alter favour ever is to fear</i>
kunna äfven tolkas: "skiftar man färg, håller man
icke god min, så uppväcker man misstankar." Orsaken
hvarföre öfversättaren föredrager den förra tolkningen
är den, att lady Macbeth genom hela stycket retar sin
man just med förebråelser för feghet. Han har således
tolkat detta ställe med afseende på hela lady Macbeths
roll.

-- <sp>Den kärlek, som följer en</sp> m. m. Detta
ställe är i originalet dunkelt och har äfven varit
missförstådt. Missförståndet härrör dock deraf, att
man trott att Duncan i orden <i>The love that follows
us</i> talar om sig sjelf och det besvär <sp>han</sp> har af
andras välvilja. Sådant är dock icke förhållandet. De
första orden äro sagda i allmänhet, och det hela är
en artighet till lady Macbeth, i det Duncan på ett
fint sätt säger henne att han inser att den vänlighet,
som bevisas honom, är ett prof af undersåtlig kärlek.

Sid. 16. <sp>Hvartenda öga</sp>. När det börjar regna, stadnar
vanligen stormen af. Jmfr femte bandet, sid. 18:
"ty rasvill stormvind" m. m.

-- <sp>Men tumlar öfver</sp> m. m. Liknelsen är tagen från
en som tar för häftigt språng då han vill upp på en
häst.

Sid. 17. <sp>Jag vågar allt</sp>, m. m. <sp>Hunter</sp> har emellan
denna vers och scenens slut föreslagit en och annan
ny fördelning af replikerna mellan Macbeth och lady
Macbeth. Öfversättaren följer de gamla, så väl på
detta ställe som i andra scenen af andra akten, der
äfven ändringar äro föreslagna. Sådana äro vådliga;
traditionen bör ha sin helgd, i synnerhet på så
märkvärdiga ställen som de ifrågavarande.

-- <sp>Skrufva modet riktigt in</sp>. Bilden är tagen från
stämningen af ett sträng-instrument.

Sid. 19. <sp>Han slöt in den i gränslös
tacksamhet</sp>. Likasom man lägger in en diamantring i
sitt fodral. Öfversättaren läser nemligen med <sp>Hunter</sp>:
<i>and shut it up</i>. Den vanliga läsarten är <i>and shut
up</i> och tolkas med afseende på Duncans uppbrott från
sällskapet.

-- <sp>Och kommer det dertill</sp> -- D. v. s. "Och blir jag
kung."

Sid. 20. <poem>-- -- -- -- <sp>onda drömmar
 <tab>Sitt spel bak ögonlockens förlåt börja</sp>.</poem> Originalet
har: <poem>-- -- -- -- <i>wicked dreams abuse
 <tab>The curtain'd sleep;</i></poem>

Vanligtvis tydas orden <i>the curtain'd sleep</i> såsom
om frågan vore om en under sparrlakan sofvande
menniska, och de engelska kommentatorerna <sp>Steevens</sp>,
<sp>Ritson</sp> och <sp>Malone</sp> påstå äfven att Shakspeare skrifvit
<i>"curtain'd sleeper,"</i>
men att det blifvit felaktigt tryckt. I enlighet
med denna åsigt öfversätter Geijer:

<poem><tab>-- -- "onda drömmar
 Sig smyga intill sömnens stilla bädd."</poem>

Öfversättaren
tror, att läsarten är riktig och fullt Shakspearisk,
samt att de <i>curtains</i>, om hvilka här talas, äro den
sofvandes ögonlock, och har i enlighet dermed gjort
sin tolkning. Såsom stöd för sin åsigt kan han andraga
två andra ställen: det ena i <sp>Cymbeline</sp>, der Jachimo
säger om den sofvande Imogen:

<poem><tab><i>The flame of the taper
 Bows toward her; and would under-peep her lids,
 To see the enclosed lights, now canopied
 Under these windows.</i></poem>

det andra i <sp>Stormen</sp>, der Prospero säger till Mirauda:

<poem><i>The fringed curtains of thine eye advance,
 And say, what thou seest yond'.</i></poem>

-- <sp>Och skrumpna mordet</sp> m. m. Det motsvarande
stället i originalet har varit föremål för flera
sidors kommentarier och onödiga tvister. Svårigheten
ligger i den påstådda motsägelsen emellan stealthy
<i>pace</i> och <i>ravishing strides;</i> man har derföre velat
ändra <i>strides</i> till <i>sides</i>. Så gör äfven Tieck. Det
är dock mycket vanligt, att Shakspeare kastar om
sina epiteter från personen till någon dess hanling
eller beteende. <i>Ravishing</i> har afseende på Tarquinii
sinnesart, icke på häftigheten i hans steg; och att
man kan taga <sp>långa</sp> steg och likväl <sp>smyga</sp> fram, torde
väl icke vara omöjligt. Shakspeare har till och med
genom sitt <i>"thus"</i> antydt huru skådespelaren bör bära
sig åt. <i>Pace</i> betyder steg i allmänhet, <sp>gång</sp>; <i>stride</i>,
ett <sp>långt</sp> steg.

Sid. 21. <sp>Så tokigt du kan tala! Ömklig syn!</sp> Lady
Macbeth förebrår sin man att han nyttjar ett så
simpelt ord som <sp>ömklig</sp>. Det engelska ordet <i>sorry</i>
nyttjas äfven i denna till hälften komiska betydelse.

Sid. 22. <sp>"Sof icke mer! Macbeth lönnmördar sömnen."</sp> --
Dessa ord tyckte Macbeth sig <sp>höra</sp>. De följande
reflexionerna gör han sjelf. Så uppfattadt, är
detta ställe mycket mera poetiskt, än om hela talet
skulle anses tillhöra Macbeths hallucination. Samma
förhållande är med reflexionen: "Och derför skall ej
Cawdor" m. m.

Sid. 24. <sp>Lagvrängare</sp>, <i>equivocator</i>. Detta ord innebär
en sarkasm åt jesuiterna, som på Elisabeths och konung
Jacobs tid vållade mycken oro i England.

-- <sp>En våd ur ett par franska byxor</sp>. De franska
benkläderna voro mycket trånga. Den skräddare, som
skulle stjäla en våd ur dem, skulle vara mästare i
sin konst. <sp>Warburton</sp>. Andra tolka dock detta ställe
annorlunda.

Sid. 28. <sp>Och när vi hafva skylt vår nakna
svaghet</sp>. Originalets ord <i>And when we have our naked
frailties hid</i> tolkas af några kommentatorer som om
frågan vore om en tunnare drägt, som borde utbytas
mot en varmare; andra taga orden metaforiskt: "när
vi hafva hemtat oss från vår förfäran." Frågan är
svår att afgöra.

Sid. 29. <sp>Närmst i blod är blodigheten
närmst</sp>. Originalets ord: <i>the near in blood,
the nearer bloody</i> äro tvetydiga och tolkas
äfven på olika sätt. Antingen menar Donalbain:
"ju närmre man är slägt med den mördade, desto
närmare är man att blifva blodig, blifva mördad,"
eller också menar han företrädesvis <sp>Macbeth</sp> med
<i>the near in blood</i>. Tvetydigheten beror på ordet
<i>bloody</i>, som både betyder <sp>blodig</sp> och <sp>blodgirig</sp>.
I det hela taget blir meningen densamma, ty utan
tvifvel tänker Donalbain på Macbeth då han yttrar
dessa ord. Öfversättaren har derföre bibehållit
tvetydigheten, som äfven bäst torde passa för
situationen.

Sid. 34. <sp>Och det så blodigt skarpt</sp> m. m. Bilden
i originalets ord: <i>and in such bloody distance,
etc.</i> är lånad från fäktarkonsten.

Sid. 37. <sp>Den skalbevingade tordyfveln</sp>. Öfversättaren
har tolkat ordet <i>Shard-borne</i> i enlighet med <sp>Steevens'</sp>
förklaring af ordet.

-- <sp>Och slit itu det stora skuldebrefvet</sp>
m. m. Macbeth menar: "gör ända på Banquos lif."

Sid. 39. <sp>Bättre du har det på dig, än han har det
i sig</sp>. Öfversättaren har här bibehållit Geijers
tolkning af originalets ord: <i>Tis better thee without,
than he within</i>. Så som orden läsas i originalet vore
visserligen mer anledning att tyda: "Bättre du har
det på dig, än att han vore här inne." Den Geijerska
tolkningen är dock mer i enlighet med Shakspeare's
vanliga tankegång och manér;
öfversättaren tror, att denna omständighet, icke
den stränga grammatiken, på <sp>detta</sp> ställe bör fälla
utslaget; och det så mycket mer som Shakspeare genom
ljudlikheten emellan <i>thee</i> och <i>he</i> möjligen kan hafva
blifvit lockad att skrifva <i>he</i> i stället för <i>him</i>. För
öfrigt äro sådana språkfel ingalunda ovanliga hos
vår skald. Exempel på en dylik oregelbundenhet, som
icke heller får öfversättas ordagrannt, kan läsaren
se i början af sjette scenen af samma akt, der Lenox
säger: <i>Who cannot want the thought</i> i stället för:
<i>Who <sp>can</sp> want the thought</i>.

Sid. 43. <sp>Låt rangen vara</sp> m. m. Originalets ord:
<i>Stand not upon the order of your going</i> betyda icke,
som öfversättaren någonstäds sett dem tolkade,
"vänta icke på befallning att bryta upp."

-- <sp>Det vill ha blod</sp>, nemligen spöket.

Sid. 44. I Hecates tal till hexorna, så väl som
i hexornas dialog i början af fjerde akten, har
öfversättaren i det närmaste bibehållit Geijers ord.

Sid. 45. <poem><sp>säkerhet är, som J veten,
 Den synd som störtar menskligheten.</sp></poem>

Dessa Hecates ord
kunna användas för att i korthet uttala grundtanken
i Macbeth.

Sid. 47. <sp>Harpyan skriker</sp>. Öfversättaren läser: <i>Harpy
cries</i>, icke <i>Harper cries</i>.

Sid. 50. <sp>Ett beväpnadt hufvud</sp>. Detta lär betyda
Macbeths hufvud, afhugget af Macduff. Det blodiga
barnet är Macduff; det krönta barnet är Malcolm.

Sid. 51. <sp>Med dubbla kronor och tredubbla spiror</sp>. En
artighet åt konung Jacob, som herrskade öfver de
båda öarna och de tre konungarikena. Konung Jacob
var en afkomling af Banquo och lär, efter första
uppförandet af Macbeth, hafva skrifvit ett egenhändigt
tacksägelsebref till Shakspeare, som framställt
hans stamfader i en så fördelaktig dager. Banquo var
nemligen, enligt sagan, delaktig i mordet på Duncan.

Sid. 54. <sp>Blir det till skam för mig</sp>. Meningen är:
"jag tvingas då att gråta, och det vore en skam för
en man."

Sid. 56. <sp>Men något kunde ni likväl förtjena</sp>
m. m. Öfversättaren läser <i>deserve</i>, icke <i>discern</i>.

Sid. 57. <sp>Just der kanhända, hvar jag fann mitt
tvifvel.</sp> Malcolm menar: "Just den omständighet, att ni
kan öfverge hustru och barn, gör att ni måste förlora
ert hopp på mig; ty kan ni öfverge hustru och barn,
så har jag skäl att tvifla på er och icke gå in på
edra planer."

-- <sp>Din rätta herrskare har blifvit
skrämd</sp>. Öfversättaren läser <i>thy title is afear'd</i>,
icke <i>affeer'd</i>. "Lid nu ditt onda" refereras
till "arma land." -- "O tyranni," m. m. är ett
ur sammanhanget med talets början ryckt utrop.

-- <sp>Jag talar ej af misstro blott till er</sp>.
Ordet "er" har här accenten, ty Malcolm säger litet
nedanföre att han äfven har misstro till <sp>sig sjelf</sp>.

Sid. 60. <sp>Sjukan kallas den</sp>. Edward bekännaren och
hans efterkommande på engelska thronen troddes kunna
bota skrofler <i>(the evil)</i> medelst böner och händers
påläggande. Derutaf har denna sjukdom fått namnet
<i>the kings evil</i>. Under sitt vistande på Kenilworth
berättas drottning Elisabeth på detta sätt hafva
botat nio menniskor.

Sid. 61. <sp>En landsman</sp>. Det såg Malcolm på den skottska
drägten.

Sid. 63. <sp>Han har inga barn</sp>. Några uttolkare, och bland
dem Tieck, hålla före att dessa ord gälla Malcolm,
som vill trösta Macduff med utsigt om hämd. Andra
påstå, att de gälla Macbeth. Öfversättaren anser
den sednare åsigten vara den rätta. Men äfven de
uttolkare, som äro öfverens om att de gälla Macbeth,
äro oense om huru de böra uppfattas. Menar Macduff:
"Macbeth har inga barn, dem jag till en vedergällning
kan mörda?" Eller menar han: "så grym kan endast <sp>den</sp>
vara, som inga barn har?" På det sednare sättet tror
öfversättaren att Macduffs ord böra uppfattas. Så
lära de äfven hafva blifvit uppfattade och framsagda
på engelska teatern i Garricks tid. Jmfr <sp>Shakspeare
von Gervinus</sp>. Leipzig, 1849. 3. Th. S. 342.

Sid. 70. <sp>Spänn af igen</sp>. Nemligen rustningen. Det
är äfven rustningen som Macbeth menar då han,
ett par verser längre ned, säger: "Sänd efter mig
det der." Macbeth vet icke rätt hvad han vill;
jmfr. Richard den tredje.

Sid. 74. <sp>Vid pålen står jag bunden</sp> m. m. Bilden är
tagen från djurhetsningar. En björn fängslas med
en kort kedja vid en påle, och så hetsas hundar på
honom.

Sid. 75. <sp>Hvi skulle jag nu spela romersk
narr</sp> m. m. Möjligen en allusion på <sp>Cato
Uticensis</sp>. Steevens.

<sp>Macbeth</sp> är det svåraste af alla Shakspeare's
sorgespel, likasom det torde vara det mest storartade
af <sp>hans</sp>, ja måhända af <sp>alla tiders</sp> dramatiska
skapelser. Nästan på hvarenda sida af de fyra första
akterna besväras en öfversättare eller kommentator af
omtvistade läs-arter, dunkla uttryck och våldsamma
öfvergångar från en bild till en annan. Man måste,
efter flera förberedande genomläsningar af stycket,
hafva bildat sig en egen uppfattning af detsamma,
om man ej skall förvillas af den stora mängd
olika meningar och åsigter, af hvilka man nödgas
taga kännedom, och af hvilka Engelsmännen sjelfva
finna sig brydda. Utrymmet har nekat öfversättaren
att redogöra för de grunder, som blifvit följda
vid <sp>alla</sp> svårare ställen; han tror sig dock hafva
anfört det väsendtligaste. Särskilda anmärkningar
öfver sorgespelets poetiska skönheter har han ansett
öfverflödiga; de äro af en så väldig art, att de väl
icke lära undgå att göra sin verkan på hvilken läsare
som helst.

Det enda ställe i detta sorgespel, som möjligen skulle
kunna oriktigt uppfattas af en eller annan läsare,
är portvaktarescenen i andra akten. Det må tillåtas
öfversättaren att anföra hvad den fina kännaren <sp>Tieck</sp>
yttrar om denna scen: "Nach dem Ungeheuren der vorigen
Scenen ein Ruhepunkt, eine Mässigung, wie Shakspeare
gern dergleichen anbringt, um zu neuen grossen
Eindrücken das Gemüth wieder fähig zu machen. Eine
Art Comödie, eine wirklich komische Wirkung soll
gewiss nicht eintreten. Es kommt ihm mehr darauf
an, zu zeigen, in welchem Zustande die Dienerschaft
war, vorzuglich der Pförtner, der den eigentlichen
Pallast, den innern Hof verschlossen halt; dieser
hat den Rausch nicht ganz verschlafen, er kann sich
kaum wach erhalten, und lallt seine schlaftrunkenen
Scherze." -- Uppfattar man portvaktarescenen på detta
sätt, hvilket utan tvifvel är det rätta, så finner man
hvilket stort poetiskt misstag Schiller gjort, då han
i sin bearbetning af Macbeth förvandlar portvaktarens
monolog och derpå följande dialog med Macduff till
en -- <sp>morgonpsalm</sp>. Man torde hafva skäl att fråga:
hvilket
är mer stötande, att höra den yrvakna portvaktaren hos
Shakspeare prata tok med sig sjelf och med Macduff,
än att höra hans medbröder hos Schiller sjunga:

<poem>"Lob sey dem Herrn und Dank gebracht,
 Der über diesem Haus gewacht" m. m.</poem>

i ett hus, der nyss det gräsliga mordet är föröfvadt
och der det endast <sp>kunnat</sp> föröfvas på grund af
den djuriska dvala, i hvilken allt husfolket var
försänkt? Icke ens <sp>stora</sp> skalder äro vuxna att
korrigera Shakspeare.

Geijers öfversättning, eller snarare bearbetning,
utkom redan 1813. Det var det första af alla
Shakspeare's skådespel, som framträdde i svensk
drägt. På den tiden ansågs det nödigt att göra
vissa uteslutningar. Geijer uteslöt en del af
portvaktarescenen, hexesången <i>"Pour in sow's blood"</i>
samt, i likhet med Schiller, hela andra scenen
i fjerde akten. I närvarande öfversättning är
ingen uteslutning gjord. Öfversättaren erkänner
med tacksamhet den ledning som han haft af Geijers
poetiska uppfattning af många ställen i originalet,
likasom han begagnar tillfället att nämna det
han fästat afseende vid en och annan anmärkning
gjord emot Geijer af en anonym recensent i Svensk
litteraturtidning, 1813, N:o 26 och 29.

