<img></img>
<h2>GENOM

DE</h2>

<h1>SVARTES VERLDSDEL</h1>

<h2>NILENS KÄLLOR

KRING DE STORA SJÖARNE

VICTORIA OCH TANGANIKA

OCH

UTFÖR LIVINGSTONEFLODEN

TILL

ATLANTISKA HAVET

AF

HENRY M. STANLEY</h2>

<h1>GENOM DE SVARTES VERLDSDEL</h1>

<h2>AF

HENRY M. STANLEY.</h2>

<chapter name="Stanley's porträtt">
<img><b>H. M. STANLEY</b>,
efter fotografi tagen i Simans Town, (Godahoppsudden,)
kort efter hans framkomst, till Afrikas vestkust(Nov 1877)</img>
</chapter>
<h2>GENOM</h2>

<h1>DE SVARTES VERLDSDEL</h1>

<h2>ELLER

NILENS KÄLLOR; KRING DE STORA SJÖARNE OCH UTFÖR
LIVINGSTONE-FLODEN TILL ATLANTISKA HAFVET

AF

HENRY   M.  STANLEY.

FRÅN ENGELSKAN AF  C. A. SWAHN.

AUTORISERAD SVENSK ÖVERSÄTTNING.

<sc>Sednare Delen</sc>.

Med illustrationer och kartor.

STOCKHOLM.

ALBERT BONNIERS FÖRLAG.</h2>
STOCKHOLM.

ALB. BONNIERS BOKTRYCKERI 1878.
<img>Ujiji, sedt från taket af vår tembé i Ujiji.</img>

<chapter name="Första kapitlet">
<img id="4401">Båtfärd</img>
<h2>Första kapitlet.</h2>

Ujiji, dess omgifning, invånare, marknad och grannland. — Arabiska rivaler. —
Kringsegling af Tanganika. — Kommendör Cameron och Lukungas utlopp. —
Inkräktande sjö. — Sagan om sjön. — Afton.

Bästa utsigten öfver Ujiji har man från det flata taket af 
en arabisk <i>tembé</i>. Bifogade efter fotografi tagna bild<footnote>Denna bild lemnas här på ett särskildt blad.</footnote> 
återgifver utsigten åt norr från min tembé, som låg midt för torget.
Den omfattar wangwanaernas, wanyamweziernas och de arabiska
slafvarnas fyrkantiga och toppformiga hyddor, Guinea-palmer, af
hvilkas guldfärgade nötter wajijierna erhålla palmolja, banan- och
pisang-lundar, med här och der ett papaja-träd, höjande sig öfver
dem, och längre bort de mörka, gröna skogar som kanta
stränderna och som för sin skuggrikhet af fiskarena bibehållas.

Söder om marknadsplatsen ligga arabernas tembéer, solida,
rymliga byggnader med flata tak och uppförda af lera, med
breda, svala verandor mot allmänna vägen. Palmer och 
papajaträd, granatäpleträd och pisangträd höja sina vackra grenar och
löfrika kronor öfver dem i behaglig motsats till de gråbruna
murarna, inhägnaderna och husen.

Staden Ujiji är delad i två distrikt — Ugoy, som
upptages af araberna, och Kawelé, bebodt af wangwanaer, slafvar och
infödingar. Marknaden är i Ugoy, på en öppen plats, som på
senare tiden blifvit förminskad till omkring 1,200 qvadrat-yards
rymd. År 1871 innehöll den nära 3,000 qvadrat-yards. På
stranden framför torget ligga uppdragna de stora arabiska
kanoterna, som, inköpta i Goma på vestra kusten, hafva fått sina
relingar höjda med tunga plankor af tekumträd. Den största
båten, tillhörande scheik Abdullah ben Suliman, är 48 fot lång,
9 fot inom balkarna och 5 fot djup med hytt för <i>nakhuda'n</i>
(kaptenen) och en liten back.

Scheik Abdullah, som tager sig min af att vara en rik
skeppsegare, har derigenom sårat Muini Kheris, guvernörens,
fåfänga; denne eger nio båtar. Abdullah gaf sitt "stora skepp"
ett stolt namn; guvernören gaf det öknamnet: <i>Den lata.</i>
Araberna och wajijierna gifva för resten alla möjliga slags namn
åt sina båtar.

Bullret och larmet på torget, der en blandad folkmassa,
af många stammar sammanträffade, väckte mig i första
dagningen. Nyfiken att få se den första marknadsplats vi påträffat,
sedan vi lemnade Kagehyi, klädde jag mig och vandrade ut
bland köpare, säljare och lättingar.

Denna marknad har att uppvisa all Tanganika-strändernas
rikedom. Wajijierna, som äro skarpsynta, sluga handelsmän,
märkte snart att wangwanaerna köpte deras batater, jäms,
sockerrör, oljenötter, palmolja, palmvin, smör och <i>pombé</i> för att
med oerhörd vinst återförsälja dessa varor till sina landsmän, och
derföre ha de nu höjt prisen på somliga saker med hundra procent
öfver hvad de begärde, då jag sist var i Ujiji. Detta har väckt
sorg och qvidan hos wangwanaer och slafvar, ty det är
omöjligt för araberna att tilldela dem rationer i förhållande till de
pris som nu begäras. Guvernören, som erhåller sina förråd
genom mutwarén i Ujijis sjödistrikt, vill icke, ehuru ofta
uppfordrad dertill, blanda sig i saken, och följaktligen uppstå ofta
sammandrabbningar, hvarvid wangwanaerna kasta sig öfver
infödingarna med klubbor i handen, ungefär som Londons lärpojkar
brukade rusa till räddning eller hjelp, när det gälde någon af
deras skrå.

Utom wajijierna, som hafva blifvit rika på tyger, bibehålla
infödingarna den primitiva drägt som bäres af wazinjaerna,
wazongoraerna, wanyambuerna, wanya-ruandaerna m. fl., nämligen
ett beredt getskinn, som betäcker höfterna och räcker till ungefär
sex tum ofvan knäet, med långt nedhängande ändar. Alla
dessa stammar äro slägt med hvarandra, och deras språk
visar blott föga skilnad i dialekt, Dessutom hafva många af
de stammar som bo i trakter gränsande till Unyamwezi och
Uganda förlorat de karakteristiska tecken som skilja den rena,
obemängda stammen från mindre gynnade och mindre förfinade
afrikanska typer.

<img id="4403">En inföding från Rua, som var på besök i Ujiji.</img>

Uhha sänder dagligen till Ujijis marknad sin <i>mtama</i>
(spanmål), hirs, sesamfrön (hvaraf pressas olja), bönor, höns, getter,
fetsvansade får, smör och stundom oxar; Urundi getter, får, oxar,
smör, palmolja och palmnötter, höns, bananer och pisanger;
Uzigé — likvisst blott då och då — oxar och palmolja; Uvira
jern, i tråd af alla groflekar, armband och fotledsringar; Ubwari
torkad maniok samt oerhörda qvantiteter spanmål, <i>dogara</i>, eller
hvitling, och torkad fisk; Uvinza, salt; Uguha getter, får och
spanmål, synnerligast majs; landsbygden af Ujiji sänder
tjernmjölk, jordnötter, batater, tomater, bananer och pisanger, jams,
bönor, vicker, grönsaker, meloner, gurkor, sockerrör, palmvin,




palmnötter, palmolja, getter, får, stutar, ägg, höns och
krukmakeriarbeten; från sjökusten af Ujiji komma slafvar, hvitling,
färsk fisk, elfenben, korgar, nät, spjut, bågar och pilar;
wangwanaerna och de arabiska slafvarna hitföra slafvar, bränsle,
elfenben, frukter, ägg, ris, sockerrör och honing från Ukaranga-skogen.

Skiljemyntet består af tyger, blå <i>kaniki</i>, hvit <i>merikani</i>,
bomullstyg i längder af 4 yards från Massachusetts fabriker,
långrandigt, tvärrandigt eller rutigt engelskt kattun i rödt och blått,
och perlor, förnämligast <i>sofi</i>, som likna hvita och svarta
lerpipskaft, sönderbrutna i halftumslånga bitar. En af dessa bitar,
kallad <i>masaro</i>, är det lägsta mynt hvarför någonting kan köpas.
<i>Sofi</i>-perlorna uppträdas å snören på tjugu <i>masaro</i>, som då kallas
en <i>kheté</i> och äro tillräckliga att köpa en två dagars ration
åt en slaf, men som för en mgwana (fri man) räcker blott en
dag. De röda perlorna, som kallas <i>sami-sami</i> och <i>mutanda</i>,
de små bruna, blå och hvita, kunna också med lätthet å
marknaden utbytas mot matvaror; dock måste de diskonteras, då <i>sofi</i>
är det antagna och allmänt gällande skiljemyntet bland alla
infödingar.

Marknadsprisen voro år 1876 följande. Värdena angifna i
bomullstygstycken af 4 yards' längd.

Elfenben pr skålpund 1; ett får 1 1/2; en get 2; en stut 10;
en kanna, motsvarande 3 gallons vin 2; en dito palmolja 4; en
slafgosse af 10—13 års ålder 16; en flicka af samma ålder 50 à 80;
en slafvinna af 13—18 år 80 à 200; en qvinna af 18—30 år 80
à 130; en dylik af från 30—50 år 10 à 40; en gosse af från 13 —
18 år 16 à 50; en man af från 18—50 år 10 à 50.

Landet Ujiji sträcker sig mellan Liuché-floden längs
Tanganika-sjön norrut till Mshala-floden, så att det får en längd
af fyrtiofem mil. Den förra floden skiljer det från Ukaranga i
söder, medan den senare utgör gränsen mot Urundi. Då Ujiji
säges gränsa till Uguru, ett område i Uhha, kan det anses hafva
en bredd af tjugu mil. Ujijis areal uppgår således icke till
mera än 900 qvadratmil. <i>Mtemi'n</i>, eller konungen, heter Mgassa
och hyser vidskeplig fruktan för sjön. Han residerar i en stad
bland bergen som gränsa till Uguru, och han tror att i samma
stund han får se sjön skall han dö. Denna vidskepliga fruktan
torde hafva något samband med sagan om sjön, som jag skall
förtälja längre fram.

Landets befolkning anser jag kunna uppskattas till fyrtio
personer på qvadratmilen, eller till sammans 36,000 själar. 
Liuchédalen är jemförelsevis folkrik, och hamnstaden Ujiji, bestående af
distrikten Ugoy och Kawelé, har ensamt 3,000 invånare.
Kigoma och Kasimbu äro andra distrikt, omtyckta af wangwanaer
och araber.

Wajijierna äro en tapper stam, af mycket oberoende
sinnelag, men icke grälsjuk. Då en främling betalat den
måttliga afgift som mutwarén af Ugoy, Kawelé och Kasimba
fordrar, eger han frihet att bosätta sig hvar han behagar i
distriktet, och då det bästa förstånd eger rum mellan mutwarén
och den arabiske guvernören, Muini Kheri, behöfver man ej
frukta att blifva illa behandlad. Den mgwana eller mjiji som
vänder sig till någondera kan vara säker på rättvis behandling;
vigtigare saker hänskjutas till en internationel komité af araber
och de äldste bland wajijierna, emedan man å ömse sidor
fullkomligt uppfattar att många penningeintressen blefve lidande, om
fiendtligheter skulle begynnas.

Wajijierna äro de skickligaste sjömän bland alla stammar
omkring Tanganika. De hafva besökt landet rundtom och tyckas
känna till hvarje udde, vik, bugt och flod. Stundom råka de
ut för omild behandling, men de äro i regeln så kloka, så vakna,
försigtiga och handelspolitiska, samt taktfulla i sitt uppförande,
att endast rent förräderi kan locka dem i lifsfara. De hafva
också så många vänner, att de snart få reda på farliga ställen,
hvilka sedan äro <i>tabu</i> — förbjudna.

Guvernören öfver arabiska kolonien i Ujiji, som var en
gammal vän till mig, var, som man kan föreställa sig, artig och
gästfri, och Mohammed ben Gharib, hvilken var så god mot
Livingstone på färden mellan Marungu och Ujiji, ända till
Manyema, visade mig den största vänlighet och uppmärksamhet.
Läckerheter såsom sötsaker, hvetebröd, ris och mjölk erhöllo vi
så rikligt af Muini Kheri och scheik Mohammed, att både Frank
och jag hastigt började lägga på hullet.

Att döma af deras välfödda lekamen, kan man verkligen
säga att båda dessa vänner njuta af lifvet. Guvernören har en
väldig mage och Mohammed väger troligen icke mycket mindre
än han. Den förre guvernören, Mohammed ben Sali, var också
en man af väldigt omfång, hvaraf jag sluter att Ujiji är
gynsamt för arabernas kroppskonstitution. Men icke var det
synnerligen fördelaktigt för min, då jag var här med Livingstone, ty
jag angreps af så häftig frossa och feber, att jag på tre månader
förlorade i vigt öfver 50 skålp. !

Muini Kheris rikedom består i sin helhet af omkring 120
slafvar, manliga och qvinliga, åttio bössor, åttio frasilaher
elfenben, två tembéer, en hveteåker och en risåker, nio båtar med
åror och segel, fyrtio nötkreatur, tjugu getter, tretio balar tyg,
tjugu säckar perlor, 350 skålp, messingstråd och 200 skålp,
jerntråd, hvilket allt efter prisen på Ujijis marknad möjligen kunde
motsvara 18,000 dollars. Hans vän Mohammed torde ej kunna
uppskattas till mera än 3,000 dollars! Sultan ben Kassim torde
värdera sin egendom till 10,000 dollars, och Abdullah ben
Suliman, egaren till sjön Tanganikas <i>Great Fastern</i>, sin till 15,000
dollars. Andra araber i Ujiji torde vara egare af mellan 100
och 3,000 dollars.

Scheik Mohammed ben Gharib är egare till det vackraste
huset. Det är omkring 100 fot långt, 25 fot bredt och 14 fot
högt. En veranda, 10 fot bred och 40 fot lång, löper längs en
del af husets framsida och gifver godt utrymme för besökande
att taga plats på den präktiga mattan. Byggnaden är uppförd
af soltorkadt tegel, nätt putsadt med lera. Den stora porten
är en heder för hans snickare, och hans med galler försedda
fönster äro ett underverk för den infödde köpmannen från Uhha
eller Uvinza med sina enkla vanor. Gården bakom huset
upptages af slafvarnas hyddor, kök och ladugårdar.

Af sina arabiska vänner anses scheik Mohammed ben Gharib
som en företagsam man, en pålitlig vän, men allt för frikostig
mot sina slafvar, af hvilken orsak han säges vara på branten
af sin undergång. Han är så skuldsatt, att han icke mera har
någon kredit i Zanzibar.

Mellan araberna i Ujiji herskar en viss afund, som
stundom bryter ut i blodsutgjutelse. Då Sayid ben Habib kommer
till Ujiji, är olyckan icke långt borta. Habibs son har en stor
mängd slafvar, och det finnes många häftiga sinnen bland dem
som blifva retade af den minsta, för deras herre nedsättande
anmärkning. En skarp förebråelse följes snart af ett
hämndgirigt slag, och derpå tåga Montecchis och Capulettis anhängare
ut, beväpnade med klubbor, spjut och bössor, och Ujiji är i
fullt uppror och kan icke på annat sätt lugnas än att de båda
rivalernas respektive vänner med handkraft återföra dem till
deras qvarter. Både araber, wangwanaer och slafvar buro märken
efter dylika strider.

Abdullah ben Suliman och hans anhängare äro bosatta
i Kasimbu, emedan Muini Kheris hetlefrade unga arabiska 
slägtingar Bana Makombé och Muini Hassan genom sin 
oförskämdhet oupphörligt sätta freden på spel. Striden började dermed 
att en af Abdullahs slafvar försökte mörda Bana Makombé,
emedan den högmodige unge araben en gång sparkat honom.
Blott några få droppar af det blåaste aristokratiska blod
blefvo utgjutna vid detta mordförsök, som lyckligtvis slog felt,
men aristokraterna reste sig i massa. De i Kigoma bosatta
kustaraberna tågade mot Ujiji med 300 gevär och uppfordrade
guvernören att hämnas det blod som blifvit gjutet. Men
guvernören tillkallade mutwarén och wajijierna kommo svärmande i
hundratal för att anfalla Abdullah ben Suliman. Lyckligtvis
var Abdullah försigtig och mötte dem med blott några få män.
Men ehuru han ganska vänligt förestälde dem att en drucken
slaf var orsaken till fiendtligheterna, blef han dock dömd att
mista högra handen, från hvilket öde han likväl räddades af
guvernören, som ångrade sig och i stället fordrade den
mordiske slafvens hufvud.

Det framgår häraf att européns säkerhet i Ujiji icke är
särdeles betryggad. Hvilken som helst af hans folk skulle, 
upphetsad af pombé eller landets vin, i hvarje stund kunna under
ruset dödligt såra en arab eller mswahili från kusten, hvaraf
följden blefve att europén förlorade gods eller lif eller
ögonblickligen måste draga bort för att rädda lifvet.

I Ujiji börjas dagens sysselsättningar strax efter
morgongryningen, och utom vid månljusa nätter är ingen ute efter
solnedgången. För araberna — för hvilka år äro som dagar för
européerna — är lifvet en matt tillvaro, förnämligast tillbragt
med sqvaller, utbyte af högtidliga visiter, böner och ceremonier,
€n timme eller två för köpslagande och obetydliga hushållsbestyr.

Det fans inga bref hvarken till Frank eller mig efter vår
sjutton månaders långa resa omkring och genom sjöregionerna.
Från Kagehyi vid Victoria-sjön hade jag skickat bud till Sayid ben
Salim, guvernör öfver Unyanyembé, med begäran att han skulle
skicka alla till mig adresserade bref till Muini Kheri,
guvernören i Ujiji, samt lofvat honom riklig belöning. Icke så som
vore jag säker på att passera Ujiji, men jag visste att jag, om
jag komme till Nyangwé, skulle kunna derifrån sända en trupp
af tjugu män till Muini Kheri för att hemta mina bref. Ehuru
Sayid ben Salim hade haft öfver tolf månaders tid för att
uppfylla min blygsamma begäran, fans icke en enda breflapp eller
ett ord till helsning eller af nyheter för att vederqvicka oss efter
den långa, tomma mellantiden. Vi hade båda varit otåliga och
med visshet väntat oss en hel påse med bref och vår
missräkning var derför stor.

Då jag var stadd på kringsegling af Tanganika-sjön, och
troligtvis skulle blifva borta två eller tre månader, trodde jag
att det dock kunde vara en möjlighet att få mina bref innan
jag begaf mig vesterut, om jag skickade en budbärare till
Unyanyembé. Jag meddelade guvernören mina afsigter och erhöll
hans löfte att likaledes samla och afskicka män, då han och andra
araber i Ujiji äfven voro angelägna att meddela sig med sina
vänner, Manwa Sera utsåg derför fem af sina mest pålitliga
män, araberna utvalde äfven fem af sina förtrognaste slafvar
och dessa tio män begåfvo sig på väg till Unyanyembé, den
3 Juni<footnote>Mina fem pålitliga män anlände till Unyanyembé inom femton dagar, men
af en eller annan orsak återkommo de aldrig till expeditionen. Vi dröjde i Ujiji
sjutio dagar efter deras afresa, och då vi styrde kosan mot Nyangwé, hade vi
uppgifvit allt hopp att få höra något från civiliserade land. </footnote>.

Innan vi anträdde vår färd kring Tanganika-sjön hade, vi
åtskilligt att tänka på, såsom expeditionens välbefinnande,
utdelning af tillräckliga rationer, anskaffande af förråd under resan,
antagandet af vägvisare o. s. v.

De båda vägvisare som man anskaffade åt mig voro Para,
hvilken hade åtföljt Cameron i Mars och April 1874, och Ruango,
som åtföljde Livingstone och mig i December 1871 till norra
ändan af Tanganika-sjön.

Det intressantaste hos denna sjö var dess utlopp. Innan
. jag for från Zanzibar hade jag hört att Cameron upptäckt
Tanganikas utlopp genom Lukuga-floden, som flöt genom Uguha åt
vester och således var en biflod till Livingstones stora flod.

I kommendör Camerons bok, del. I, sidan 305, läser man
rörande hvad han sjelf såg af Lukuga följande:

"I sällskap med höfdingen reste jag fyra eller fem mil nedåt
floden, tills båtfärd var omöjlig i följd af massor af flytande växter.
Här var floden 3 famnar djup, 600 yards bred och strömmen 1 1/2 knop
samt tillräckligt stark för att drifva oss ända intill vegetationens rand.
Jag bemärkte att mynningen af flere små strömmar som utföllo i
floden omisskänneligt gick ifrån sjön och sjögräset växte i samma
riktning. Vilda dadelpalmer växte tätt nedåt floden."

De upplysningar jag erhöll i Ujiji voro alldeles motsatta
Camerons beskrifning.

Para, hans vägvisare, sade att den hvite mannen icke kunde
hafva sett floden flyta emot Rua, emedan den icke gjorde det.                     

Ruango, vägvisareveteranen, förklarade att han fem gånger
gått öfver den och att den var en liten flod, som utmynnade i
Tanganika, och att han, om jag funne att den flöt i motsatt
riktning, ville återbetala mig hela sin lön.

Infödingar från Lukugas stränder, som vi träffade i Ujiji,
påstodo bestämdt att det fans två floder med namnet Lukuga,
en som utmynnade i Tanganika och en med utlopp i Rua.

Muini Kheri, guvernören i Ujiji, Mohammed ben Gharib,
Muini Hassan, Bana Makombé och Wadi Safeni, hvilka alla
passerat denna Lukuga-flod, förklarade också på det bestämdaste
att alla de gånger de passerat Lukuga hade det skett antingen
på torra landet eller i båtar tvärs öfver mynningen, som föreföll
dem vara blott en utgrening af sjön; att tills den hvite mannen
kommit till Ujiji, hade de aldrig hört talas om en afloppsflod,
ej heller trodde de att det fans någon.

Dessa bestämda påståenden, så alldeles olika hvad
kommendör Cameron uppgifvit, ingåfvo mig det beslutet att sjelf
grundligt skärskåda denna märkliga företeelse samt noga
undersöka hela kusten. Samtidigt började i min själ insmyga sig en
tanke på att det för närvarande ej torde finnas något utlopp
för Tanganika-sjön, då jag fann att tre palmer, som i November
1871 stodo på torget i Ujiji, nu befunno sig ungefär 100 fot ute
i sjön och att den sandbank der Livingstone och jag brukade
taga våra morgonpromenader var öfver 200 fot ute i sjön.

Jag frågade Muini Kheri och scheik Mohammed, om ej min
anmärkning om palmträden vore riktig, och båda svarade genast
jakande. Muini Kheri förklarade ock, i öfverensstämmelse med
min åsigt, att Tanganika ökades, att för tretio år sedan
araberna kunde vada öfver rännan mellan Bangwé-ön och fasta
landet; att de då odlade ris tre mil längre bort vester ut än den
nuvarande stranden; att Tanganika för hvarje år inkräktar allt
mera af deras stränder och deras åkrar och att de hvart femte
år måste flytta längre inåt landet. På min fotografi af Ujiji
kan man se en vik skära in der 1871 var torra landet,
upptaget af betesmarker och fisknät.

Jag begaf mig till Bangwé-ön innan jag reste och lodade
rännan som skiljer den från fastlandet. Mellan en af kiselsten
betäckt udde på Bangwé och närmaste landtunga sänkte jag
lodet tretton gånger. Midt i rännan fann jag 18, 21, 23, 24,
25, 22, 23, 20, 19 och 17 fots djup.

De sjöfarande Ujiji-köpmännen hafva att förtälja två
intressanta sagor rörande Tanganikas ursprung. Ruango, den gamle
vägvisaren, som 1871 förde Livingstone och mig till
Rusizi-floden och hvars berättelse bestyrktes af Para, den andre
vägvisaren, omtalade den ena af dessa sagor. Den lyder så:

"För många, många år sedan låg der ni nu ser denna
stora sjö en vidsträckt slätt, bebodd af många stammar och
folkslag, som egde stora hjordar af nötkreatur, får och getter,
alldeles som ni i denna dag ser i Uhha.

På denna slätt låg en mycket stor stad, omgärdad med
starka och höga palissader. Såsom bruket var den
tiden, omgåfvo stadens invånare sina hus med höga stängsel af rör, hvilka
inneslöto gårdar, der deras boskap och getter om nätterna
skyddades mot vilddjur och tjufvar. Inom en af dessa inhägnader
bodde en man och hans hustru, hvilka egde en djup brunn, från
hvilken vattnet bubblade upp och gaf upphof åt en liten vacker
ström, der deras grannars boskap släckte sin törst.

Underligt nog fans i denna brunn en oräknelig mängd fisk,
hvaraf mannen och hustrun hade sitt rikliga uppehälle; men då
besittningen af dessa härligheter berodde af att kännedomen
derom bevarades som den största hemlighet, visste ingen annan
än hushållets medlemmar om deras tillvaro. En saga hade
genom mansåldrar fortplantats från far till son, att på den dag
de visade brunnen för någon främmande skulle de blifva
olyckliga och deras egendom ödelagd.

Det råkade imellertid hända att hustrun utan mannens
vetskap älskade en annan i staden, och då hennes kärlek allt
mera tilltog, bar hon i hemlighet till honom något af den
välsmakande fisken från den underbara brunnen. Fisken hade en
så ypperlig och ovanlig smak, att älskaren enträget bad henne
att säga honom hvar och huru hon hade fått den; men fruktan
för de hemska följderna i fall hon förrådde hemligheten återhöll
henne, så att hon länge undvek att svara på hans ifriga frågor.
Men hon kunde till slut icke bevara hemligheten och trots
hennes fruktan för brunnens <i>muzimu</i> (ande) och mannens vrede,
lofvade hon slutligen upptäcka allt sammans.

Nu måste mannen en dag företaga en resa till Uvinza,
men innan han begaf sig af anbefalde han sin hustru
strängeligen att se väl efter hans hus och egendom och icke glömma
att förtiga brunnens tillvaro, hvarjemte han förbjöd henne att
gå och sqvallra i granngårdarna, medan han var borta.
Hustrun lofvade naturligtvis att lyda, men mannen hade icke varit   
borta mera än ett par timmar innan hon gick till sin älskare 
och sade: "Min man har rest till Uvinza och kommer inte igen
på många dagar. Du har ofta bedt mig att få veta hvar jag
får den förträffliga fisk vi spisat till sammans. Följ mig och
du skall få se."

Älskaren följde henne med glädje, och de begåfvo sig in i    .
huset der qvinnan trakterade honom med <i>zogga</i> (palmvin) och
<i>maramba</i> (pisangvin), gröt lagad af majsgryn, med peppar
kryddad palmolja samt en mängd fiskrätter.

Då de hade ätit, sade mannen:

"Nu ha vi ätit och druckit och äro mätta. Visa mig nu
hvar du får detta underbara hvita kött, som är mera
välsmakande än köttet af killing, lam eller höns."             .

"Jag skall säga dig det," sade hon, "efter som jag lofvat
det och emedan jag älskar dig så högt; men det är en stor
hemlighet och min man har förbjudit mig att yppa den för någon
som inte hör till vårt hus. Derför, min älskade, får du inte
omtala hemligheten eller förråda mig, så att något händer mig
och oss alla."

"Nej, frukta ingenting; min mun skall vara sluten och min
tunga bunden, så att intet ondt må hända mitt hjertas
herskarinna."

Och så stego de upp och hon förde honom till inhägnaden,
hvilken var sorgfälligt omgifven med ett högt, tätt stängsel af
<i>mateté</i>-rör; der fattade hon hans hand och förde honom till
något som såg ut att vara en rund källa med klart, djupt vatten,
hvilket välde upp från bottnen, och hon sade nu:

"Se, detta är vår underbara brunn — är den" inte vacker?
I den här brunnen fins fisken."

Älskaren hade aldrig sett någon fisk, ty i hela
grannskapet funnos inga floder utom den som upprann ur denna källa.
Hans glädje var mycket stor och han satt en lång stund och
såg på huru fiskarna hoppade och lekte, derunder de visade den
hvita buken och de vackra glänsande sidorna, kommo upp till
vattenytan eller snabbt döko till bottnen. Han hade aldrig haft
ett så stort nöje, men då en af de djerfvaste fiskarna kom nära
intill der han satt, räckte han hastigt ut handen för att gripa
den. Ack, nu blef det slut med allt sammans! -- ty <i>muzimun</i>,
anden, förtörnades. Jorden sprack sönder och slätten sjönk och
sjönk — man kan nu icke med den längsta lodlina finna 
bottnen — och källan flödade öfver och fylde den stora spricka som
jordbäfningen gjort, och nu — hvad ser ni? Tanganika! Allt
folk på den stora slätten förgicks, och alla hus, fält, trädgårdar
och boskapshjordar uppslukades af vågorna.

Detta är hvad våra äldsta män berätta oss om
Tanganika-sjön. Om det är sant eller ej kan jag icke säga."

"Och hvad blef det af den äkta mannen?" frågade jag.

"Ah, sedan han slutat sina göromål i Uvinza, anträdde han
återresan och kom oväntadt till några berg, som han icke sett,
och från bergens topp såg han framför sig en stor sjö. Då
förstod han att hustrun uppenbarat hemligheten om brunnen och
att alla förgåtts för hennes synds skull"

Den andra sagan som de gamla männen i Ujiji berättade
förtäljer att för många år sedan — huru långt tillbaka vet
ingen — möttes Luwegeri, en flod som rinner öster ifrån till
sjön i Urimbas närhet, och Lukuga, hvilken flyter från vester, och
att deras förenade vatten fylde den djupa dal der Tanganika nu
ligger. Derför kallas Luwegeri ännu Lukugas moder.

Ännu en annan sägen förtäljer att Luwegeri flöt genom
slätten vid Uguha och ut i den stora floden Rua, men att, när
slätten sjönk, Luwegeri rann ned i det djupa svalg som uppkom
då slätten försvann.

Waguhaerna ha också sin sägen, som dock afviker något
litet från wajijiernas. De berätta att för mycket länge sedan
fans i närheten af Urungu en liten ihålig, mycket djup kulle,
hvilken var full af vatten. En dag sprack denna kulle och
vattnet utbredde sig öfver en uppkommen fördjupning, hvaraf
blef den sjö vi nu se.

Jag gjorde många försök att upptäcka, om wajijierna visste
hvarför sjön kallas Tanganika. Alla svarade att de ej visste
det — kanske var det derför att den är stor och båtar kunde
göra långa resor derpå. De brukade icke kalla små sjöar
Tanganika utan Kitanga. Sjön i Usukuma skulle kallas Tanganika,
men de små sjöarna i Uhha (Musunya) skulle kallas Kitanga.
<i>Nika</i> är ett ord hvars härledning de ej kunde förklara, men de
trodde att det kanske kunde komma af <i>nika</i>, en elektrisk fisk,
som stundom fångas i sjön.

Jag kunde icke finna någon tillfredsställande härledning för
<i>nika</i> förr än jag en dag, då jag på deras språk öfversatte en
engelsk ordlista, kom till ordet "slätt", för hvilket jag fick
<i>nika</i> såsom motsvarande uttryck, begagnadt i Kijiji. Då afrikaner
ofta beskrifva stora vattenytor såsom slätter — "det breder ut
sig som en slätt" — tror jag att en tillfredsställande förklaring 
slutligen erhållits i uttydningen i "sjön som liknar en slätt".

Invånarna i Marungu kalla sjön Kimana: de i Urungu
benämna den Jemba; wakawendierna kalla den Msaga, eller "den
stormiga sjön".

Vester ut från Ujiji utbreder sig sjön omkring tretiofem
mil, der den begränsas af den höga bergskedjan Goma, och först
då man vänder blicken mot nordvest och följer denna bergskedjas
otydliga och obestämda konturer, hvilka blekna allt mera ju
längre den drager sig bortåt, kan man uppfatta denna sjö i
hela dess prakt. Den låga Bangwé-ön pä östra sidan begrän- .
sar Ujiji-yiken, som i en halfmånformig böjning kröker sig från
marknadsplatsen mot ön.

På mycket klara dagar kan. man med blotta ögat följa östra
stranden söderut bortom mynningen af Liuché, der den kröker
sig åt Ulambola-bergen och med en lätt böjning mot öster åter
kommer fram i de stolta bergen vid Kabogo-udden.

Mycket angenämt är att tillbringa aftonstunderna i Ujiji
utan annan sysselsättning än att se på huru molnen vid
solnedgången skocka sig öfver det mörka Goma eller beundra det
strålande röda ljusets dunkla återsken på de dystra
molnmassorna och de ständigt oroliga vågorna, och huru det med
underliga schatteringar färgar östra strandens yppiga grönska samt
de höga bergryggar som omgifva den djupt liggande sjön. Örat
träffas af det musikaliska sorlet af de tunga vågorna, som,
kommande från sydvest, i sammanpressade, hvitkammiga långa led,
oupphörligt slå mot den genljudande stranden.

Vid denna tid skynda också de med bränsle lastade båtarna
från Ulombala hemåt, drifna af åror och segel. Boskapen,
hvilken bölar mot väntande kalfvar, och getter, som bräka efter sina
kid, skynda hem från betet före de små herdegossarna,
åsnornas hofvar smälla mot marken, då de gå förbi, bärande sina
herrar hem från Kigoma eller Kasimbu; höga helsningsrop af
infödda vänner tillkännagifva att aftonmåltiden är redo, och
vridna pelare af blå rök höja sig från många eldar, medan vi
sitta här och se på huru aftonskymningen nalkas och kasta en
sista blick på solljuset, då det bleknar och försvinner öfver
Tanganikas stränder.

*
</chapter>
<chapter name="Andra kapitlet.">
<h1>Andra kapitlet.</h1>

<i>Lady Alice</i> åter flott. — Dess besättning och styrman. — Oro för dess
skull. — På helgadt område. — Ovälkomna besökande. — Ruga=rugaers tillhåll. —
Infödingarnas sista tillflykt. — Ett blodigt uppträde. — Röfvarena på sjön och
deras skyddsandar. — Ett geologiskt problem: har det en gång funnits två sjöar?
— Sjöns höjning. — Andarnas vistelseort, — En storm. — Skogseldar. — Vid
mynningen af Camerons «utlopp».  — Lukuga-viken.

Den djerfva, i England bygda båt som gjort bekantskap
med alla bugter och vikar af Victoria Nyanza, som af kraftiga
män blifvit buren öfver slätterna och genom Unyoros hålvägar,
som hamnat på kanten af klippan öfver Beatrice-bugten, hvars
stäf borrat sig in bland Alexandra-Nilens papyrus, som muntert
gungat öfver Karagwés mörka sjöar, som gått fram öfver Usagusis
öfversvämmade slätter och genom Uvinzas af krokodiler vimlande
floder simmar nu ändtligen på Tanganikas djupblå vatten.

Den skall nu följa de bergskedjor som stänga sjön för att
upptäcka den öppning hvilken utsläpper, eller anses utsläppa,
det öfverflöd af flodvatten som sedan dunkla, fjerran tider från
alla håll utgjutits i Tanganika.

Den har en följeslagare, en klumpig, trög men pålitlig
kamrat, en kanot, urhålkad ur ett ofantligt tekumträd, som
fordom växte i någon skogig bergskrefva i Goma-bergen. Kanoten
heter <i>Meofu</i> och tillhör Muini Kheri, guvernören i Ujiji, hvilken
varit nog vänlig att låna mig den. Som han är min vän, säger
han att jag ej skall behöfva betala något för lånet deraf. Men
guvernören och jag känna hvarandra rätt väl, och jag vet, att
när jag kommer tillbaka från min resa, måste jag gifva honom
någon skänk. I österlanden och Afrika äro orden "ersättning",
"hyra", "vederlag", "belöning" och "gåfva" ganska nära
beslägtade med hvarandra.


Båten och dess följeslagare äro redo den 11 Juni 1876.
Besättningen är ytterst noga vald. Alla männen äro unga, 
rörliga och trogna. Saywa, den yngste, är 17. Zaidi Rufiji, den
äldste, är 27 år. Öfvertaliga äro gossarna Billali och Mabruki,
17 och 15 år gamla, som skola bära bössorna. Efter aderton
månaders erfarenhet har jag klarligen insett att dessa män äro
de för sjöresan bäst passande bland expeditionens folk, ehuru
visst icke de utmärktaste, då det gäller att marschera. Men
som de alltid burit lätta bördor, har jag aldrig haft skäl att
klaga öfver dem.

Många handskakningar, många förmaningar att vi skola
"vara rädda om oss", och sedan hissas segel på både båt och
kanot och stäfven vändes längs kusten söder ut.

Kasimbu, två mil från Ugoy till Ujiji, skickar ut sina
araber och slafvar för att tillropa oss sitt farväl, och en half timme
senare äro vi vid mynningen af Liuché-floden.

Orsaken hvarför araber, wajijier och wangwanaer nu varit
mer än vanligt ifriga i sina vänskapsbetygelser är den att de
icke tro att en så bräckligt bygd farkost som vår kan motstå
Tanganikas tunga vågor. De förklarade att vi skulle drunkna
alle sammans, men våra wangwanaer skrattade åt deras
förskräckelse och påminte om Lady Alices lysande bedrift att
kringsegla en sjö som är två gånger så stor som Tanganika; och
nu hafva de kommit derhän, att de nöja sig med ett dystert:

"Ja, vi få se!"

Under nästan hela den följande dagen går resan utmed
Ulambolas skogbeväxta sluttningar och Ukarangas bruna slätter,
tills vi komma till mynningen af Malagarazi-floden. Kl. 3 e. m.
rodde vi uppför strömmen, som vid mynningen är omkring 600
yards bred och utsänder en grumlig, brun ström i sjön. Då
stadig sydvestvind blåser, händer det att flodens vatten färgar
sjön ända till Ujiji. Floden smalnar snart till 200 yards och
ungefär fem mil längre bort till 150 yards. Jag lodade två
gånger och fann öfver 50 fots djup hvarje gång. Södra
stranden är mycket bergig, men på motsatta sidan sträcker sig en
slätt, tills Ukarangas lösryckta bergskedjor hopträngas ungefär fem
mil från sjön och, sträckande sig öster ut, bilda flodens norra
strand.

Den 13 gick vår resa längs Kawendis djerfva
bergutsprång, som bilda en brant, klippig kust, tätt afbruten af lugna
små vikar och med höjder, klädda af dyster skog.
Vid middagstiden hade vi klarat Kabogos höga udde,
och ihågkommande att Livingstone sagt sig ej der kunnat finna
bottnen på 300 famnars djup, lodade jag en mil från stranden
och fann 109 famnars djup. På två mils afstånd nådde jag ingen
botten med 140 famnars lina. Jag ökade den då med 60
famnar men fann ingen botten med 1,200 fots lina.

Ungefär fyra mil söder om det fruktade Kabogo drogo vi
upp våra båtar på en smal sandbank, långt undan den starka
bränningen, och sedan klättrade vi uppför de 2,000 fot höga
branterna för att söka villebråd; men gräset var högt,
småskogen tät och sluttningen brant och tröttsam, så att vi måste
vända om utan att få se ett enda lif.

Följande dag foro vi utmed landsträckor, som voro mig
väl bekanta sedan min resa med Livingstone till Unyanyembé,
och kl. 7 på aftonen slogo vi läger vid Urimba, en mil sydvest
om floden Luwajeri eller Luwegeri.

Då jag väl mindes den framgång jag haft i Januari 1872,
ströfvade jag andra dagen ut i en trakt som fylde mig med
vördnad. Just den plats som betäcktes af vårt lilla tält,
ungefär 6 fot i fyrkant, helgades genom minnen af en samvaro
som aldrig kan upprepas. Jag igenkände det träd öfver hvilket
vi hissade vårt stolta, mörkröda och hvita banér för att ditlocka
den senfärdiga landskaravanen; den slätt der jag fälde sebran;
just det ställe der jag sköt en präktig fet gås till frukost;
Kivangas högt uppstickande topp, Tongwés underligt formade
bergskedja. Här hittade jag vägen och dröjde vid alla dess
kännemärken, tills hvad som fordom varit tycktes lefva upp igen
och allt syntes mig som förr.

Men jag började åter söka efter villebråd. Inom en timme
är jag två mil från lägret och har en hjord af sebror i sigte.
Billali greps af en feberaktig ångest att jag skall förfela
villebrådet, och då han såsom en ärlig och trogen tjenare deltager
lifligt i sin herres framgång, lägger han sig ned raklång på
marken under ängslig tystnad. Jag går försigtigt framåt några
steg bakom en knotig akasia, och inom ett par sekunder ligga
två af de ädla djuren fälda och de andra svänga omkring en
grupp af kullar, gnäggande efter sin förlorade kamrat. Efter
som vi nu hafva tillräckligt med kött i flere dagar, låter jag
dem fly sin kos.

Dagen förgår under arbete med att stycka köttet i långa
remsor och torka det öfver stänger, medan hvar och en af de
fyrtio män som tillhöra sjöexpeditionen synes djupt gripen af

nödvändigheten att förekomma vidare kraf af sina 
matsmältningsorgan genom att obetänksamt på stället förtära en hel 
massa kött.

Midt under detta oskyldiga nöje visade sig för våra blickar
några hemska föremål — ruga-rugaer! Lika ovälkomna som
vargar under en sträng vinter äro för obeväpnade resande i en
ensam släde, lika ovälkomna äro ruga-rugaer för fredliga resande
i en afrikansk skog eller ödemark. Hvad nu orsaken än var
till deras ankomst, innebar denna dock alltid möjligheten och
sannolikheten af en blodig kamp, De äro banditer, uslingar som
ej tänka på annat än mord och plundring, män hvilkas händer
alltid äro redo att doppas i blod.

De äro representanter för den stam som ödelagt det sköna
Kawendi och utrotat befolkningen ända från floden Malagarazi
ned till Rungwa. Alla — både araber, wajijier,
wangwanaer, wanyamwezier och landets infödingar — hafva en obetald
hämndens skuld till dem för det blod de utgjutit. Det var
imellertid icke vårt särskilda åliggande att åtaga oss betalningen af
denna skuld, och derför förrådde vi hvarken med ord eller miner
vår afsky.

På deras begäran skänkte vi dem kött. Tobakskurbitsen
gick laget rundt mellan deras blodbesudlade, brottsliga händer,
som vi dessutom måste trycka till tecken af vänskap — och så
skildes vi.

Den 17 Juni fortsatte vi resan från Urimba till
Kungwé-udden, en af de från Kungwé-bergen framskjutande
utsprången, och då aftonen kom, slogo vi läger på Bongo-ön några
mil sydvest från Ndereh, röfvarenas by. Under natten fingo vi
besök af ungefär sextio af dem, hvilka voro beväpnade med
musköter. Ehuru det var en ovanlig och för besök opassande
timme, beslöto vi dock att undvika allt obehag, och genom
att skilja oss från en qvantitet bomullstyg och genom ordets
makt lyckades vi undslippa en brytning med de vilda, blodtörstiga
Ndereh-infödingarna, och före daggryningen smögo vi obemärkt
bort och fortsatte resan.

Kungwés toppar resa sig troligen till en höjd af från 2,500
fot till 3,000 fot öfver sjön. De äro intressanta icke blott genom
sitt egendomliga utseende utan ock emedan de utgöra en
tillflyktsort för de sista återstående afkomlingarne af Kawendis
urinvånare. På. de högsta och otillgängligaste topparna af berget
dväljes återstoden af det en gång mäktiga folk som i forna
tider — så förtäljer sägnen — öfversvämmade Uhha och Uvinza
och voro en fasa för wakalaganzaerna. De odla sluttningarna af
sina naturliga fästningsverk och blifva väl lönade för sin möda.
Bränsle finnes i bergsskrefvorna mellan topparna, och
försvarsvapen hafva de till hands i de stora klippblock de uppstaplat
för att drifva bort den som djerfves göra intrång hos dem. Deras
äldste bevara traditionen om den ras ur hvilken detta folk haft
sitt ursprung, och i deras vård finnas det gamla Kawendis larer
och penater — muzimuer. I örnarnas hem ega de — antingen
såsom ett frö hvarur ett nytt folk skall spira upp eller för
att der finna ett kort andrum innan de fullkomligt utrotas —
en osäker tillvaro.

<img id="4411">Kungwé-bergens toppar.</img>

Basta utsigten öfver denna intressanta samling bergstoppar
har man från mynningen af Luwulungu-sfrömmen.

Söderut från Kungwé-udden utgöres kusten ända till
Ulambula af en hög bergskedja, hvilken genomskäres af flere djup
och särdeles pittoreska vikar, bergskrefvor, remnor och klyftor.
Här utmynna floderna Luwulungu — som störtar ned öfver
en brant, stenig bädd från de af Kungwés toppar
öfverskyggade hålvägarne i det inre — och Lubugwé, hvilken 

uttömmer sitt vatten i en täck, i sjelfva hjertat af bergväggen 
intränande vik. I en vinkel af 45 grader reser sig denna bergvägg
till en höjd af 2,000 fot, från nedan till ofvan klädd med den
yppigaste grönska af gräs och höga, raka träd med
silfverfärgade stammar. Dernäst kommer Kasuma-viken, och här, midtför
våra ögon, synes en flod som i en rad af små vattenfall från
den höga toppen kastar sig ned i skuggiga djup af lummiga
tamarinder, akasier och teakträd. Från den djupa viken höres
intet annat ljud än vattenfallets brus och träden stå stilla liksom
fängslade af fallets musik, medan de dystra, vresiga höjderna
skänka ett tyst bifall. Sjön utsträcker sin ljusblå arm och tyckes
vänta på det ögonblick då den skall omsluta bergens larmande
son, hvilken, glittrande vid hvarje språng, skyndar i dess famn
från höjderna der uppe. Utefter de härliga, gröna, stupande
uddarna ro vi in och ut, kasta en blick in i den vackra
Numbiviken och slå läger för natten nära den stolta Ulambula-udden.

Vi fortsatte färden den 19, och en stund efter sedan vi
lemnat vårt läger i grannskapet af udden sågo vi en genom en
smal landremsa med fastlandet förenad klippudde, under hvilken
syntes två naturliga, öfver två kanaler spända hvalf. Från udden
drager sig bergskedjan småningom tillbaka från sjön, tills den
nära Rugufu-floden åter närmar sig och slutligen bildar
Buyramembé-udden.

Litet längre i söder från udden syntes äfven öfre delen af
en liten, nyligen öfversvämmad ö. Vid middagstiden tog jag
latitudobservationer vid norra ändan af Kabogo, en ö som ligger
parallelt med fastlandet på ett afstånd af 300 till 500 yards.
Både på öns och fastlandets stränder frodas vinpalmen.
Kabogo var fordom tätt befolkadt, men plundrarna från Ndereh,
Kawendis plågoris, hafva tvungit befolkningen att utvandra till
andra områden och ställa sig under beskydd af höfdingar,
mäktigare än dess egna.

Ungefär kl. 2 e. m. kommo vi i sigte af Kiwesa, som,
sedt från sjön, tycktes vara en mycket stor by. Då vi för
fulla segel närmade oss dess stränder, blefvo vi derför mycket
förundrade öfver den tystnad som herskade öfverallt, och åsynen
af en stor, i närheten betande buffelhjord gjorde oss ännu mera
förvånade.

Vägvisarna sade att de för blott fem veckor sedan hade
varit här och köpslagat med Ponda, höfdingen, och de kunde ej
förstå, att då två båtar för fulla segel ovilkorligen måste ådraga
sig de inföddes uppmärksamhet, Pondas folk icke visade sig
på stranden.

Vi beslöto våga oss till stranden för att upptäcka orsaken.
Dödstystnad rådde öfverallt. Utmed stranden och bland vassen
som kantade gångstigen upp till byn, lågo, jemte pallar, käppar,
qvastar, kalebasser o. d., kringströdda hela och, såsom tydligt
syntes, blott föga begagnade lerkärl. Detta var olycksbådande.
Troligtvis hade man utlagt en snara för oss. Vi skyndade derför
tillbaka till båtarna och tretio man beväpnades. Så rustade
mot vilda menniskors list, närmade vi oss åter byn försigtigt.

Då vi hunnit upp för den backe ofvanför hvilken byn låg,
mötte oss en syn som nästan kom blodet att stelna i våra
ådror — liket af en gammal man med ett djupt spjutsår i
ryggen och i närheten en pöl torkadt blod. Han hade troligen
varit död i fem eller sex dagar och var redan i
upplösningstillstånd.

Några yards längre fram sågo vi liket af ännu en man,
hvars hufvud blifvit afhugget, och 10 fot derifrån fyra lik, en
qvinna och tre män, en af dem stympad.

Vi hade nu hunnit fram till byn. Stängslen voro
nedbrutna eller uppbrända. Omkring femtio hyddor voro ännu
oskadade af elden, men alla de andra voro nedbrända. Några få
svedda pisang-stammar stodo qvar som bevis på brandens
våldsamhet. Men trots de svartnade ruinerna och brända kol som
lågo strödda öfverallt på marken, kunde man tydligen se att
flykten varit brådstörtad och nödtvungen, ty alla de saker som
utgöra afrikanernas husgeråd lågo kringspridda i sådan mängd,
att ett afrikanskt museum kunde hafva blifvit fyldt helt och
hållet dermed, såsom pallar, mattor, spjut, dryckeskärl, kokkärl
af alla storlekar, stafvar, stridsklubbor, korgar, brickor, träskålar,
skopor o. s. v. Tydliga tecken till att denna förstörelse
nyligen egt rum förefunnos ock; några pålar lågo ännu och röko,
de brända kokspislarna voro ännu varma, de döda ännu icke
förruttnade. En kolsvart katt rusade ut ur ett af de
qvarstående husen, och denna oväntade uppenbarelse af lif midt i denna
hämndens och dödens ort nästan skrämde oss.

Ponda, höfdingen öfver denna by, hade utan tvifvel på något
sätt retat en obekant fiende. Para trodde att fienden varit
röfvarena från Ndereh, ty byns tillstånd visade att anfallet skett med
öfverlägsen kraft. Byn hade dock varit anlagd så, att den
kunde gifva skydd mot det öde som vanligen drabbar svaga
samhällen i Afrika, då de hafva blodtörstiga och krigiska 
stammar till grannar. En bred graf — på somliga ställen 10 fot 
djup — och ett starkt pålverk tillika med jordvallar omgåfvo
byn. Den helt nära liggande sjön försåg den med vatten,
trakten rundt omkring var öppen och skyttarnas fågelbon
liknande torn beherskade ett vidsträckt område. Att döma efter
några och tretio hvitnade, framför Pondas eget hus uppsatta
dödskallar, tycktes han sjelf icke tveka att mot sina fiender
vidtaga samma åtgärder som dessa nu, till hans fullständiga
undergång, brukat mot honom. Det är den gamla vanliga
historien öfverallt i Afrika.

Vi fortsatte vår resa till mynningen af Rugufu-floden.
Stranden mellan Kiwesa och floden är jemförelsevis låg. Vågorna
hafva så piskat och undergräft strandens låga röda branter
och mjuka, jernhaltiga lera, att litet imellanåt det ena stycket
efter det andra lossnar från land. Spillrorna krossas, malas
kraftigt af bränningen och bilda slutligen en smal remsa
nedanför stranden, öfver hvilken de skummande vågorna oupphörligt
hvälfva sig.

Den föreställning vi fått i Ujiji att Tanganika stiger
befästes öfverallt der vi närmade oss låga stränder. Synnerligast
var detta händelsen vid Rugufu-floden, och då vi rodde in i
dess mynning, reste sig Para och ropade:

"O moder, moder, moder, ser du nu! Då jag var här med den
andre hvite mannen, slogo vi läger på en landremsa, som nu står
under vatten! Tanganika äter sannerligen upp vårt land!"

Rugufu flyter ut i sjön i en bred bädd, hvars branta
stränder äro kantade med papyrus och vass.

Sedan vi lemnat floden, ströko vi utefter de omtalade
branterna och tvära bergsluttningarna, som gå i syd-sydostlig
riktning ända till nybyggena Ruhinga, Kafisya, Katavi och
Kantamba.

Mellan Rugufu och Buyramembé-udden träder ett lager af
mycket mörk hornblendeskiffer i dagen, hvilande på gnejs i
vågiga, lodräta eller sneda linier; längre fram komma vi till
lagrade qvartshaltiga trappstensklippor. På kammen af denna del
af bergskedjan och dess utsprång finner man gles skog af klena
träd. Jordmånen är också dålig och mycket uppblandad af
lerskifferskärfvor.

Mynningen af Gezeh-floden uppsökes ofta af buffelhjordar,
och då den är en god hamn, anlöpes den ofta af handelskanoter.

Bland berättelser, gängse om denna ort, är också en om det
underbara sätt hvarpå ett sällskap Ujiji-köpmän undkom
röfvarena från Ndereh. Dessa smögo sig in i lägret, medan
wajijierna lågo i sin bästa sömn, men några af båtkarlarna, som
vaknade, sköto båtarna ut från land och ropade till kamraterna,
hvilka sprungo ut i vattnet och upptogos samt sålunda undgingo
det öde som eljest säkert skulle hafva träffat dem alla.

Kafisya och de öfriga nyss nämnda nybyggena hafva så
dåligt rykte om sig, att jag icke kan tänka mig någonting som
kunde locka en resande att göra dessa dåliga infödingars
bekantskap, så vida han ej skulle vara så rik på tyger och
följeslagare, att förlusten deraf betydde ingenting för honom.

Det säges att röfvarena, när de se Ujiji-köpmännens båtar
draga förbi dem, bedja till Katavis muzimu att han skall förmå
msaga — stormen — att drifva dem i land. Katavis muzimu är,
efter hvad sägnen vill veta, en af de mäktigaste andar längs
Tanganikas stränder. Ehuru han kan göra mycket ondt, får
han dock stundom, nyckfull som han är, den idén att han skall
göra barmhertighetsverk, såsom att gratis döda bufflar och sedan
underrätta menniskorna hvar de finnas; han säges också hysa
en oförsonlig fiendskap mot Ndereh-banditerna och narrar dem
ofta i olycka. En konisk bergtopp kallas efter denne ande
Katavis kulle.

Framför mynningen af Mkombé floden ligger en lågländt,
öfversvämmad ö, alldeles i sydvest från Katavi. Blott några få
buskar och vipporna af hög vass syntes öfver vattenytan.

Från Gezeh-floden till Igangwé-viken var en dryg dagsresa
mot den starka sydost-motvinden. Igangwé-viken skär in
ungefär en mil djupt mellan bergen. Ehuru det var den årstid,
då gräset börjar blifva torrt och somliga träd förlora den lifliga
grönska hvari de prunka under regntiden, hade dock
bergsluttningarna ännu en friskhet och skönhet som i förening med
den spegelklara viken utgjorde en tafla värd att minnas.

En dagsresa mot sydost förde oss till byn Karema, hvars
höfding heter Massi-Kamba, lydfurste under Kapufi, konung af
Fipa. Den ligger i vinkeln af en vik, som börjar vid
Igangwé-udden och slutar i de underligt uppstaplade klipporna på
Mpimbwé-udden.

Hela massan af detta på afstånd synliga högland från
Igangwé till några få mil från Karema innefattas af landskapet

Kawendi eller, som det stundom kallas, Tongwé.  Söder om denna
linie börjar Fipa.                                                                        

Araber börja bosätta sig i Karema för att drifva handel,
alldenstund wa-fipaerna äro mera medgörliga än
Tongwé-stammarna.

Mellan Karema och Mpimbwé-udden ligger ett vackert
landskap, fullt af vikar och kullar med fyrkantiga och runda
toppar. Villebråd fins i öfverflöd och är lätt åtkomligt. Jag sköt
här en buffel och en liten röd antilop och förskaffade med två
skott båtfolket öfverflöd på kött.

Efter en färd af ungefär åtta mil i sydvestlig riktning mot
Mpimbwé kommo vi till en smal bergkedja, som reser sig
omkring 600 fot öfver sjön. Här är stranden djupt inskuren af
vattnet, och vågorna hafva sköljt nakna ofantliga massor af granit.

I sydvestra hörnet af denna bugt ligger en landtunga, som •
förenar Mpimbwé-åsen med fastlandet; den utgöres af sank
mark af en halfmils bredd och hindrar nätt och jemt Mpimbwé från
att bilda en ö. Nära Kipendi-udden, som ligger halfvägs mellan
Mpimbwé-åsen och Karema, står ett träd ute i sjön, som man
utpekade för mig som en fläck der det för blott få år sedan stod på
torra landet. Nu omgifves det af nio fot djupt vatten!

Mpimbwé-udden liknar till utseendet Wezi-klipporna — af
hvilka vid sid. 195 i 1:sta delen af denna bok finnes en
afbildning — blott med den skilnaden att Mpimbwé-udden har ännu
mera jättelika proportioner och utmärkes genom mera vild storhet.

Klipporna bära märken efter de stora vågor som en gång
i tiden sköljt öfver dem, spolat in sitt vatten i deras skrefvor,
bortryckt all jord hvari något kunnat växa tills en dag, genom någon
plötslig naturens krampryckning, vattnet föll undan och lemnade —
hundratals fot öfver ytan — dessa grå och nakna granitmassor.

Hvar och en som på en klippig kust skådat hafsvågornas
krig mot granit, basalt och sandsten skall genast igenkänna de
tecken dertill, som man tydligen ser vid Mpimbwé. Der ligga
uppstaplade klippor, hundratals tons i vigt, af hvilka somliga tyckas
hvila så osäkert, att det ser ut som om det blott behöfdes ett
barns finger att störta dem ned i den djupblå sjön. Dessa
klippor äro imellertid icke så skrofliga och refflade som de hvilka
varit utsatta för oceanens oaflåtligt frätande vågor; de hafva
rena sprickor, hvilkas ytterkanter förete en grof slipning eller
afrundning, hvilket jag anser vara ett tydligt bevis på att dessa
klippor för långliga tider tillbaka varit utsatta för starka 
vågsvall. Denna åsigt bekräftas för öfrigt äfven af klippornas
beskaffenhet i vattenlinien.

Imellertid är det underligt att sjön skulle stigit oupphörligt
så långt man kan minnas tillbaka och att Mpimbwé-klipporna
ändå skulle bevisa att vattnet en gång sjunkit.

Sedan vi följt kusten på vestra sidan af denna ovanliga
bergskedja och färdats söderut femton eller sexton mil, ankommo vi
den 25 Juni till Mkerengi-ön i Kirando-viken; den stora
Makokomo-ön hade vi vester om oss på en mils afstånd.
Infödingarna i dessa trakter äro mycket tillgängliga, ehuru ytterst
vidskepliga. Vid nordvestra ändan af Makokomo ligger en annan,
nyligen öfversvämmad ö. Strax sydvest derom befinner sig en
grupp bebodda öar, af hvilka Kankamba och Funeh äro de största
och fruktbaraste.

Kirando är bland andra stora byar beläget på hvad som
synes vara en slätt, hvilken i öster begränsas genom
fortsättningen af de bergåsar som vi förlorade ur sigte, när vi lemnade
Karema-viken. Chakavolas stympade kon afslutar Mpimbwé-åsen
och ligger nordost om Mkerengi.

Resan fortsattes vidare söderut längs kusten, mellan
Kankamba-öarna och deras syskon, samt fastlandets strand, hvarefter
vi, sedan vi passerat ett par smala vikar, som skuro djupt in i
stranden, kommo, till Muntuwa-udden. Från denna udde till
Msamba-ön, der vi slogo läger, är sjön kantad med en
oafbruten rad af jättelika block och granitstalp. Klippa höjer sig öfver
klippa och block öfver block. Här upptornar sig en kolossal
massa, hög som ett trevåningshus, hvilken uppbär en liknande
massa, kanske hel men oftare splittrad med märkvärdigt rena och
friska brott; der åter skjuter ur det omgifvande kaos upp ett
pelarlikt block, som en knytnäfve med uppsträckt pekfinger — men
öfverallt är det samma vilda oordning, förödelse och förvirring.

Vi måste vara försigtiga, då vi seglade nära kusten, emedan
på flere hundra yards' afstånd från stranden stora klippmassor,
af hvilka vi blott då och då sågo en skymt bland de oroliga
vågorna, nådde nästan upp i vattenytan.

En misstanke slog mig, då dessa nya drag i omgifningen
framträdde, att denna del af sjön — söder ut från Mpimbwé — i
forna tider — varit en särskild sjö, och att Mpimbwé-åsen
sammanhängt med någon del af vestra kusten — förmodligen
södra delen af Goma — ty då vi följde kusten från yttersta
norra ändan af Tanganika-sjön ned till Mpimbwé, såg jag

ingenting som till karakteren liknade denna del af kusten. 
Ingenstädes på hela östra kusten ned till Mpimbwé finnes det någonting   
som berättigar antagandet att sjön någonsin varit högre än nu;
men från Mpimbwé till Msamba ser jag många spår af att
sjön varit många yards högre än nu. Hela denna öde, af vågorna
refflade och slipade klippöken var en gång betäckt med vatten.

Den 26 slogo vi läger vid Mtosi, der Livingstone, som
kallar det Motoshi, lägrade sig den 23 Okt. 1872. Höfdingen
heter Kokira. En liten vacker vik går från sjön till den
eländiga by der han bor.

Aftonen den 27 rastade vi på Msamba-ön. Öboarna
sade oss att på motsatta fastlandet fans en ungefär 60 yards
djup håla, der de stundom gömde sig i farliga tider. För att
vara en så liten ö är Msamba tätt befolkadt och hvarje tum af
jorden är odlad. Öboarna äro skickliga i tillverkningen af starkt,
groft bomullstyg; bomull finnes i öfverflöd i Fipa. Rukugu-floden
faller ut i Msamba-viken.

Den oregelbundna bergrygg som följer kusten mellan
Msamba-ön och Wanpembé, hvilken sträcka vi tillryggalade nästa
dag, är anmärkningsvärd för en ensam pelarlik klippa som reser
sig på ungefär en half mils afstånd från Pelar-udden, till en
höjd af 50 till 80 fot. Då vi klarat Kantentieh-udden, få vi
tre pelarlika klippor i sigte, af hvilka den mellersta märkvärdigt
liknar en stympad Memnon-stod. Dessa klippor äro synliga på
ansenligt afstånd både i norr och söder.

Innan vi kommo till Wanpembé plockade Para, vägvisaren,
ett eget slags bär, kallade <i>owindi</i>, från ett busklikt träd, hvars
utseende ingalunda lofvade en så skönt doftande frukt som
den han nu visade oss. Lukten var icke olik den af lavendel
och så stark, att alla i båten som voro i närheten af Para
kunde njuta af den utsökta doften.

I den lilla viken nära byn Wanpembé passerade båten, på
norra sidan af den udde der byn är belägen, öfver det
öfversvämmade stängslet omkring en by och kölen låg tre fot öfver det.

Vi fingo lifsmedel i öfverflöd i denna stora by, men som
några Ututa-främlingar befunno sig inom inhägnaden, var vårt
besök icke rätt angenämt. Trots deras oförskämdhet blef freden
dock icke bruten.

Minza, en närbelägen by, är också mycket stor och
omgifven af starkt pålverk, hvars bas omgifves af en jordvall.

Någon minskning i höjden af den bergskedja som följer
hela östra kusten af Tanganika, synes icke förekomma, och ej
heller på den vestra, hvilken vi haft tydligt i sigte allt sedan vi
lemnade Mpimbwé. Då och då sågo vi små floder utmynna i
sjön men påträffade ingen mera betydande förr än vi kommo till
Zinga, eller Mui-Zinga, som wajijierna kalla den och som skiljer
Fipa från Urungu.

Den 30 följde vi kusten längs foten af Urungus
bergskedjor, och sedan vi passerat Kalavera-udden, kommo vi till en
vik, utanför hvilken lågo två små, gräsbevuxna öar. På en
udde af fastlandet ligger nästan midt emot dessa öar byn
Kakungu. Denna udde består af grått lerskifferberg, med
öfverliggande hvit lera, med hvilken wajijierna på hemresan bestryka
förstäfven af sina båtar. Landskapet der bortom är storartadt
och imponerande.

Kirungwé-udden består af lodräta bergväggar — från 50
till 200 fot öfver sjön — af vacker rödaktig sandsten med
vågräta lager. Om deras egendomliga utseende får man den bästa
föreställningen genom båtbesättningens utrop:

"O, moder, detta är en fästning! Se, der äro fönstren och
här en af portarna."

Kirungwé-udden synes vara en hög, svällande ås, tvärt
genomskuren till okändt djup. Såsom man kan se vid en blick
på medföljande skiss "Anden Mtombwas Höga Ort", hviken ligger
på andra sidan sjön, synes skäl förefinnas för den tron att denna
ås fordom varit en förlängning af Marungu-platån, efter som
klipporna äro af samma beståndsdelar och båda sidorna af sjön
visa liknande resultat af att vattnet sjunkit undan hastigt utan
att rubba berglagren.

Söder om Kirungwé, eller Slotts-udden, ligger en landtunga
som nästan kan kallas en ö och som vägvisarna sade för få år
sedan hafva sammanhängt med fastlandet. Den är nu nästan
helt och hållet skild derifrån. En by, som fordom var trefligt
belägen i dalen mellan åsarna, står nu halft under vatten.
Hyddorna tycktes nära att störta samman, ty vattnet hade redan
inträngt i dem. Denna by hette Ma-Zombé.

På aftonen passerade förbi oss, just då vi beredde oss att
slå läger, fyra kanoter från Ujiji, lastade med qvinnor och barn,
till antalet sextiofyra — slafvar från Rufuvu-floden och från
Muriros område.

Kawa-viken,som vi följande dag foro öfver, är högst 
pittoresk; sluttningar och höjder äro skogbeklädda,  och vid flere 
små vikar hafva hyddor blifvit uppförda till muzimuernas
(andarnas) beqvämlighet. Kawa-floden faller ut i denna vik.

Den 2 och 3 Juli rodde vi tätt under den obebodda
stranden och ankommo vid middagstiden den 3 till sjöns yttersta
södra, ända — som vi funno vara belägen vid 8° 47' s. lat. —
i området Ukituta. Den lilla floden Kapata faller här ut i sjön
genom en tät och mörk lund, der de längst ut växande träden
visa  tydliga spår af det stigande vattnets förstörande påverkan.

Jag genomsökte noggrant trakten för att finna villebråd,
men ehuru talrika buffelspår förekommo, kunde jag ej få sigte
på en enda. Safeni, qvartermästaren på kanoten <i>Meofu</i>, var mig
i följaktig och visade mig, då vi togo den väg Livingstone 
färdats under sin sista sorgliga resa till Bemba-sjön, flere
intressanta ställen, med hvilka hans namn var förenadt. <i>Myomb</i>o
(afrikanska asken) och vin-palmen växte yppigt på de högre
bergafsatserna.

<img id="4417">Yttersta södra ändan af Tanganika-sjön.</img>

Sedan vi klarat en bergudde som vi hade i norr — tre
mil från Kapata, — styrde vi kurs vesterut mellan Ntondwé-ön
och fasta landet. Derpå passerade vi Murikwa-ön och hunno

på två timmar till södra gränsen för Tanganikas vestra strand,
hvarifrån man ser Wezi-floden nedstörta från Urungu-platån.

Byn Mwangala, der vi slogo läger, doldes först för våra
blickar af tät vass, som skyddade dess små fiskarbåtar mot
stormarna på sjön. En enda blick på byns pålverk sade oss att
här också förelåg bevis för att sjön höll på att stiga. Vi
frågade infödingarna, om de icke trodde att vattnet inkräktade på
deras område.

"Kan ni inte se det?" svarade de. "Ännu ett regn och
vi måste bryta upp härifrån och bygga på nytt."

"Hvart flyter sjöns vatten?"

"Det går norrut och sedan tycks det komma tillbaka öfver
oss, starkare än förut."

"Men fins ingen flod i trakten här som rinner åt vester?"

"Vi ha aldrig hört talas om någon sådan."

Den del af vestra kusten som sträcker sig från Mbeté eller
Mombeté norrut ända till Rufuvu-floden är helgad mark,
enligt de gamles i Urungu tro. Hvarje tvärstupande klippa,
hvarje lund, hvarje imponerande fjäll, hvarje genljudande
bergremna sättes vördnadsfullt i förbindelse med andar. Obestämda
och obeskrifliga väsenden, födda af fruktan och ytterlig vidskepelse,
regera här. Alla oväntade tilldragelser, alla ledsamma händelser
eller olycksfall som möjligen inträffa inom dessa skuggmakters
helgade område bevaras noga i folkets minne, med ökad bäfvan
och fruktan för "bergens andar".

Sådana föreställningar äro ock fästa vid dessa underliga,
terrassformiga berg eller naturliga torn som kallas <i>mtombwa</i>,
hvaraf en afbildning å motstående sida meddelas. Dessa
bergafsatsers höjd öfver sjön är omkring 1,200 fot. De utgjorde fordom delar
af Urungus bergplatå, ehuru de nu äro skilda derifrån genom
samma naturkrafter som skapat Tanganikas bottenlösa afgrund.

På ett afstånd af mindre än två mil ligga tre särskilda,
hvarandra liknande berg. Det första heter Mtombwa, det nästa
Kateye, det tredje Kapembwa. Deras tre andar äro också nära
slägt, ty de herska alla öfver väder och vind och bo på
bergtopparne. Kateye är, som jag tror, son till Kapembwa och
Mtombwa, Tanganika-traditionens Jupiter och Juno.

Då vi ro förbi tätt intill deras fot, se vi upp för att
beundra dessa klippafsatser, som likt terrasser höja sig öfver
hvarandra; hvarje afsats markeras genom en rand af låga buskar.
Bakom Kateye reser sig den faderlige Kapembwas gråa, oerhördt
höga, väldiga och massiva hjessa.
<img id="4398">Anden Mtombwas residens. — Mtombwa-berget i Urungu.</img>



Från Kapembwa till Polombwé-udden öfvergår bergplatån
till en med spetsiga klippor krönt bergvägg, som reser sig 1,500
fot öfver sjön. Sjelfva klippan är troligtvis 200 fot hög och
beherskar en sluttning, der stora klippblock sticka upp, halft
dolda af grönskande träd, buskar och gräs. Dock odla
infödingarna somliga delar af bergets sluttning, och deras åkrar syntes
högt upp på branterna.

Den 6 lemnade vi trakten närmast omkring Polombwé vid
ett ställe kalladt Umisepa och rodde derpå in i Rufuvu-floden.

Denna flod är omkring 400 yards bred och bibehåller denna
bredd ungefär tre mil, rinner med en hastighet af en knop i
timmen mellan höga, skogbeklädda berg och vidgar sig sedan
till en nästan milsbred liten sjö. Från högra eller södra
flodstranden stiger slätten småningom upp till Kapembwas
klippkrönta afsatser. Härifrån och till Liendé-byn, der vi slogo läger,
gick vår kurs åt ost-sydost.

<img id="4421">Mtombwa.</img>

Här, såsom annanstädes, har vattnet inkräktat på landet
och öfversvämmat en stor del mark som förut varit odlad.
Trakten är folkrik, till och med den folkrikaste vi sett, sedan
vi lemnade Ujiji. Vi mottogos på det vänligaste, och jag
hade ingenting emot att göra bekantskap med så fromsinta

menniskor. Icke ett ondt ord eller en vredgad blick utbyttes,
utan de kommo till oss med största förtroende och lifligt
intresse för varubyte. Vi fingo här ett sådant öfverflöd af
lifsmedel, att vi skulle kunnat kryssat här en hel månad utan att
anlöpa någon af infödingarnas hamnar.

Höfdingen, Kiumeh eller Chiuma-Nanga, hvilken bor i
Mkigusa-byn, aflade hos oss ett besök med vederbörlig
högtidlighet och var en ytterst vänlig gammal man. Jag godtgjorde
honom gerna för hans små skänker af matvaror och skildes från
honom med känslor af vänskap.

Livingstone, som var här i Maj 1867, skrifver om denna
slätt och denna flod följande:

"Vi kommo till en by ungefär 2' vester om sammanflödet. Byn
eger en äng, af ungefär 4 mils vidd, der bufflar tumla om, men de äro
mycket skygga och gömma sig i det ofantligt höga gräset. Lofu eller
Lofubu (Rufuvu) är här en fjerdedels mil, men högre upp 300 yards
bred."

Under tiden mellan Maj 1867 och 6 Juli 1876, d. v. s. under
nio år, har Rufuvu-floden inkräktat öfver tusen yards på den
"äng" som Livingstone såg!

Det är sant att slätten eller ängen är mycket lågländt och
att floden sjelf, om den stiger ännu två fot, skall sträcka sig öfver
ytterligare en half mils område, men bevisen för att sjön
oupphörligt stigit ökas allt jemt. Hvad som på Livingstones tid var
en äng är nu klart vatten, till hälften öfverväxt med ljusblå
Lotus-blommor. Flodens djup i midtrännan är 21 fot.

Befolkningen på slätten från Polombwé vesterut till det
ställe der floden smalnar mellan kullarna, ett område af omkring
åtta qvadratmil, torde kunna uppskattas till bortåt 2,000 själar.
Vi hörde sägas att wangwanaer och några araber slagit läger
vid en by kallad Kungwé, belägen längre uppåt floden på venstra
stranden, men då vi ej hade någon anledning att göra deras
bekantskap, ansågo vi det icke löna mödan att blott för formens
skull besöka dem.

Kort efter det vi lemnat Rufuvu-floden gjorde vi den 7 en
obehaglig bekantskap med den värsta <i>ma'anda</i> — sydvestvind —
som Para eller Ruango, våra vägvisare, någonsin upplefvat.
Kanoten <i>Meofu</i> blef snart redlös, ty rodret rycktes löst, men som
det var fastbundet i aktern med ett tåg, gick det lyckligtvis
icke förloradt, under det vår båt för dubbelrefvadt loggertsegel
likt en hafsmås flög öfver de vilda vågorna. Stormen tjöt om
öronen på oss och vågorna hväste, när de rusade förbi oss med
höga, skummande kammar. Men Kasawa-udden låg ännu
framför oss och på lä var ej att tänka innan vi klarat denna udde.
Vi satte till mera segel, så att vi skulle kunna länsa undan för
sjöarna, och nu ilade vi öfver vågornas högsta toppar med en
fart som kom Para och Ruango att bita i hop tänderna.
Kanoten var ur sigte; längs den klippiga stranden röt bränningen;
stormen växte till orkan, men Kasawa syntes närmare och
närmare och vi ilade fram för fulla segel. Inom femton minuter
voro vi bakom uddens grå branter i säkerhet i en liten med en
massa drifved uppfyld vik, som utgjorde ett tillhåll för
krokodiler och flodhästar. Jag skickade landvägen en afdelning af
folket för att försöka få veta något om den saknade kanotens
öde, och mot aftonen erhöll jag den glada underrättelsen att
besättningen strax efter det båten blef redlös lyckats få den i
land, utan att den blifvit skadad.

Mellan Kasawa- och Kipimpi-uddarna ligga djupa vikar, som
jag, efter den man hvilken först befor södra Tanganika, tagit
mig friheten kalla Cameron-vikarna. Öfverallt sträcker sig ett
ödsligt och naket landskap, och det ofruktbara i dess utseende och
karaktär ökas genom den kalkartade beskaffenheten hos några
af de låga bergen.

Norr om Rufuvu-floden sträcker sig Uemba. På den stora
Bisa-stammens språk, som alla i denna trakt med obetydliga
dialekt-skilnader tala, betyder Ruemba — L'iemba-sjöns land —
"insjö". Mapota-floden skiljer Uemba från Marungu.

Mellan Kipimpi-udden och Kalambwé-udden har konung
Muriro, eller "Elden", en utvandrare från Unyamwezi, med
tillhjelp af en koloni oroliga själar grundat en fruktansvärd
by, kallad Akalunga, nära sjön. Det är en slafmarknad, ty
Muriro har alltid en mängd slafvar till hands att utbyta mot
krut och gevär och hans folk ströfvar städse omkring för att
spåra upp flere.

Från Kalambwé-udden resa sig bergen norrut högre och
brantare, stranden är sönderskuren af en mängd smala vikar, så
att lodräta bäddar af trapp komma i dagen, och glesa skogar
skjuta upp ur den lösa jordmån som betäcker dem. Dälderna
mellan bergtopparna äro många och grunda, hvarifrån vattnet
hastigt rinner bort i sina bäckar.

Bortom Mapota blifver landskapet ännu mera majestätiskt och
de än mera storartade skogarna skänka med sitt skiftande löfverk
och sina vaggande kronor landskapet en pittoresk skönhet, som,
sedan vi lemnade Fipa, saknats i det häpnadsväckande,
uppåtsträfvande, terrasserade höglandet i vestra Urungu, liksom i de
enformiga konturerna af östra Urungu.

Då vi slagit läger norr om Kalambwé-udden, satte vi eld
på gräset för att få en friare utsigt öfver den omgifvande trakten.
Inom en timme hade elden hunnit uppför den branta sluttningen
och rasade ohejdadt på kullens topp. Tre nätter senare sågo
vi den ännu brinna ungefär femton mil norr om det ställe der
den först tändes, likt en strålkrona kring bergets hjessa.

Genom att gifva akt på denna eld och flere andra var det
lätt att inse hvarför man midt i Afrikas tätaste skogar plötsligt
kommer till smala, djupt inträngande gräsbevuxna slätter. Dessa
äro utan tvifvel lika många tunglika förgreningar af vida,
gräsbevuxna slätter, uppkomna genom någon stor brand. Öfverallt
der marken bibehåller en öfverflödig fuktighet skjuter gräset under
ett tre månaders regn upp till en höjd af 8, 10, stundom 15 fot.
I Maj vissnar detta gräs och i Juni är det torrt som fnöske.
Den minsta gnista är nog att sätta det i lågor, och bullret från
två infanteribrigader i full strid skulle knappast öfvergå det
förfärliga brakande, sprakande och dån som den af vinden jagade
eldens framfart åstadkommer. Den uppslukar allt som kommer
i dess väg, sveder jordytan och lemnar den förbränd, svart och
full af sprickor. 

Ehuru Marungu-bergen äro branta, ojemna och taggiga,
är dock trakten förvånande folkrik. Genom de bråddjup och
remnor som stundom klyfva bergen sågo vi toppar af andra berg,
fullt 2,500 fot öfver sjön, upptagna af byar, hvilkas invånare,
att döma efter otillgängligheten af de byggnadsplatser de valt,
förmodligen varit oroade af mäktigare stammar vesterut.

Trakten kring Zongweh-udden utmärker sig särskildt för sina
höga, koniska bergtoppar och ofantliga bergmassor. Det nära
Muri-Kiassi-udden belägna Murumbi-berget med en höjd af 2,000
fot öfver sjön är ett framstående drag i Marungu-kustens karaktär.

De trädbevuxna sluttningarna och de täta skogar som fylla
hålvägarna äro tillhåll för hvad wangwanaerna kalla <i>soko</i>,
hvilket namn de gifvit antingen gorillan eller kimpansen. Jag hörde 
läten af flere sådana vid Lunangwa-floden, men som de befunno
sig på ansenligt afstånd från mig, kunde jag icke märka någon
stor skilnad mellan det oväsen de gjorde och det som skulle
uppstått, om en del infödingar kommit i gräl med hvarandra

Rubuko eller Lofuko, en ansenlig flod, skiljer Marungu från
Tembwé. På södra sidan om floden ligger Mompara eller,
förkortadt, Para, anmärkningsvärdt såsom varande det ställe der
Livingstone i Februari 1869 gick om bord på kanoter för att
för första  gången begifva sig till Ujiji.  (<i>"Last Journals</i>", vol. II):

"<i>14 Februari 1869.</i> Ankom till Tanganika. Landet vid floden
Lofukos utlopp heter Parra."

Höfdingen i byn Para står under skydd af Jumah Merikani,
som, medan han är frånvarande i Rua för att samla slafvar och
elfenben, lemnar sina kanoter i höfdingens vård. Häraf vill det
synas att den senare är en pålitlig man. Fordom hedrade honom
scheik Sayid ben Habib med samma förtroende.

<img id="4422">Murumbi-berget.</img>

Fyra timmars seglats förde oss till de skogiga
Tembwé-uddarna, af hvilka den längst framskjutande ligger ungefär
tjugofem mil från Makokomo-ön, i Kirando-viken, på östra kusten
af sjön.

Nära denna udde ser man en hög bergskedja, hvilken på
några mils afstånd från sjön reser sig i en oregelbunden rad af
bergtoppar, som, då den sluttar mot norr, har ett mera sterielt
utseende och redan bildar en ås af vida mindre höjd än Tonwé-,

Fipa-, Urungu- eller Marangu-bergen. Detta fortfar — med
undantag af raviner här och der, genom hvilka floder taga kosan
till sjön — tills något norr om Kasengé-ön, der kedjan åter
höjer sig i Goma-bergen, de högsta af alla omkring
Tanganika-sjön.

I Kankindwa, som ligger vid en liten vik nära
Tembwé-udden, sade oss en inföding att Lukuga flöt ut ur sjön till Rua;
en annan förnekade detta bestämdt och en tredje sade att
Lukuga flöt ut ur sjön mot Rua, men att den mötte en annan
flod, som rann ned till Tanganika, hvarvid den stannade, så att
båda floderna bildade en sjö.

Då vi seglade norrut från Tembwé och jag derunder lade
märke till Uguha-åsens jemförelsevis ringa höjd, började jag förstå
att af alla de trakter vi sett var denna den som mest sannolikt
hade en öppning för vattnets utlopp. Den påminte mig om vissa
delar af Usukuma vid Victoria-sjön. Vi undersökte mynningen af
Ruanda, Kasenga, Ruwye-ya, Rutuku och Kahanda-floderna och
begåfvo oss sedan från Mirembwé-udden på väg till Lukuga,
hvilken flod nu utgjorde det intressantaste föremålet för våra
undersökningar.

På aftonen den 15 Juli gjorde vi bekantskap med
Kawe-Niangeh, höfdingen öfver området på Lukuga-vikens södra strand,
nära mynningen. Han påminde sig Cameron mycket väl, beskref
hans utseende och klädsel och underrättade mig att han följt
honom till vassen, som han sade stängde vikens ända. Då
Cameron var här, sade han — och pekade samtidigt på en lång
rad bränningar, som utmärkte tre fjerdedelar af vikens breda
mynning — funnos två sandbankar som gingo ut från hvardera
sidan af mynningen, och på den som låg på vår sida fans ett
litet fiskläge. Då nu båda dessa stodo under vatten, hyste
han misstankar att Cameron kastat någon underbar "medicin" i
vattnet som medfört denna förödelse! Då en enda hvit man
uträttat så mycket ondt, hvad skulle då icke vi två kunna göra?
"Jo," sade han, "hela landet blir öfversvämmadt och vi få
ingenting qvar utom de höga bergens toppar!"

Vi skrattade häråt och lyckades slutligen skämta bort hans
inbillning och förmå honom blifva vår vägvisare på en
undersökning af viken, hvarjemte vi aflockade honom följande små
upplysningar, som jag samma afton nedskref i min dagbok:

"<i>Juli 15.</i> I trakten omkring Lukugas mynning äro tankarna
mycket delade angående denna flod, vik eller sund, hvilketdera den
nu må vara. Den upplysning man här får är, jemförd med 
Camerons uppgifter, alldeles obegriplig. De gamla männen och 
höfdingarna säga att Luwegeri fordom mötte Lukuga, hvaraf en sjö
uppstod. Följden af denna förmälning mellan Lukuga från vester och
Luwegeri från öster blef Tanganika, och de olika vattnen hafva
hittills kommit förträffligt öfver ens, men på senare tider tyckes
Lukuga börjat blifva nyckfull och uppstudsig, ty den flyter ibland åt
vester och ibland åt öster; eller med andra ord, under regntiden
flyter Lukuga ut i Tanganika, förande med sig oerhörda massor af         
gräs, ved och annat, men under den torra årstiden, då
sydostmonsunen blåser, rinner Lukuga vesterut, bärande sina vågor öfver den
torra marken och dybankarna, och flyter ned till Kamalondo, nära
Kalumbis land, under namnet Ruindi eller Luindi. Ända till
regntiden eller, låt oss säga, i Mars detta år, 1876, sträckte sig en låg,
flere hundrade yards lång bank af jord eller dy mellan Luindi och
Lukuga, men detta års regn har förenat de båda floderna och
Lukuga flyter öfver denna genom Miketos land in i Rua. Kamalondo,
hvilken är en flod och icke en sjö, är blott ett annat namn för
Lualaba.

"Då Cameron 1874 var här, sköt en med gräs eller vass kantad
landtunga af torr sand ut från södra och en liknande från norra
sidan, båda skilda af en smal ränna, men nu vräker bränningen öfver
båda uddarna. Det ställe der Cameron slog läger är ej längre
beboeligt utan utsatt för Tanganikas vågor, som denna årstid drifvas
in af sydostliga monsuner.

"Huru man än vänder saken, framgår tydligt af så stridiga
meningar hos personer som borde veta hvad ett utlopp eller en
utflytande flod är — många af dem hafva sett Luapula flyta ut ur
Bembasjön och andra sett Lualaba störta ned från Mweru-sjön — att antingen
närmar sig en omstörtning i naturen, eller har den redan egt rum,
eller pågår den — man kan ej säga hvilketdera förr än Lukuga
blifvit undersökt, och detta företag ämnar jag börja i morgon."

Cameron säger, pag. 304, vol. I, i sin bok <i>Across Africa</i>:

"Mynningen var öfver en mil bred men stängd af en <i>gräsbeväxt
sandbank</i>, med undantag af en ränna, 300 eller 400 yards bred, <i>och
tvärt öfver rännan går en lägre bank eller tröskel</i>, der bränningen
stundom brusar hårdt, ehuru vattnet på de grundaste ställena är mer
än famnsdjupt."

En i Tanganika utmynnande flod, som möter sjöns vågor,
torde kunna förmodas bilda en "bränning" eller en tröskel af
sand, då det ju är ganska naturligt att strid skall uppstå mellan
dessa motsatta krafter. På denna strid måste således
bildningen af den "sandtröskel" bero som Cameron sade gick tvärt
öfver rännan.

Den 16 seglade vi uppför viken. Hithörande karta öfver
denna intressanta trakt visar vikens bredd och vid lodning
funna djup samt tjenar till förklaring af hvad som återstår att
beskrifva.

Mynningen af Lukuga, som var ungefär 2,500 yards bred,
smalnade efter en mils färd till 800 yards och efter ännu en
mil till 400 eller 500 yards. Då vi kommit omkring den
landtunga der Mkampemba står och der en ansenlig landsträcka är
under odling, märkte jag att vattnet bytte färg och blef
rödbrunt, en följd af de jernhaltiga konglomerat hvaraf de låga,
tvärstupande berguddarna på ömse sidor bestå. Detta var också
för mig ett bevis att här icke fans något aflopp för sjön.
Klart, från Tanganika kommande vatten kunde aldrig på blott två
mils afstånd från sjön varit så mörkt färgadt.

Då vi foro vidare, uppmanade oss höfdingen att stanna.
Han kastade en käpp i vattnet och bad oss lägga märke
till att, oaktadt vågsqvalpet och blåsten från sjösidan, käppen
och vatten bubblorna envisades att sträfva emot vinden, åt sjön.
Han såg triumferande ut, ty han hade ju nu fullt bevisat en del
af sitt påstående, att vattnet kom in i sjön. Det återstod blott
nu, som han trodde, att bevisa att vattnet flöt ut mot vester.
Öfverallt der vattnet skurit in i de branta klippor som
stängde det på ömse sidor eller ätit sig in i den låga,
gräs-och säfbeväxta stranden nedanför fyldes dessa flikar lugnt
vatten med en massa vass och papyrus, men midtrännan
utgjordes af fritt, rent vatten med en bredd af från 90 till
450 yards.

Inom en timme kommo vi till slutet af detta öppna vatten,
som genom den tilltagande massan af papyrus småningom smalnat
från 250 yards till 40 yards. Vi upphörde att ro och gledo
sakta fram till det stängsel af papyrus som nu likt ett yppigt
majsfält helt och hållet spärrade viken från strand till strand.
Vi lodade vid denna vass längs en bredd af 40 yards och
erhöllo från 7 till 11 fots djup. Jag försökte med en
strömmätare förvissa mig om hvartåt strömmen gick: mätaren visade
ingen ström! I en liten, helt och hållet af båten afstängd pöl
kastade vi ett par spånor och några stickor. Inom fem minuter
hade spånorna flyttat sig ungefär en fot i riktning mot vassen!
Derpå trängde vi oss fram ungefär tjugu yards genom
papyrusmassan och kommo till ogenomträngliga dybankar, der det
vimlade af djurlif. Jag återvände nu till båten och bad fyra
karlar ställa sig tätt till hopa; jag steg upp på deras axlar
med en åra till stöd och försökte genom kikaren få en 
<img id="4482"></img>



öfversigt af omgifningen.    Jag såg ett 250—300 värds bredt bälte
af en papyrusbeväxt däld, som låg i öster och vester, mellan 
sakta sluttande stränder, sparsamt betäckta med förkrympta
akasior. Här och der förekommo pölar af öppet vatten, och der
bortom växte några träd, som jag tyckte, midt i flodbädden.
Jag lät några af mina män försöka gå öfver från den ena
banken till den andra, men den gungande dyn var icke nog fast
att bära en karls tyngd.

Derpå skar jag en rund träskifva, en fot i diameter, slog
en spik deri och lindade bomull om dess hufvud. Sedan trädde
jag derigenom ett snöre af fem fots längd, hängde vid dess ena
ända en lerkruka och försökte med denna apparat ett experiment.
Längs papyrushäcken utmätte jag 1,000 fot med ett
segelgarnssnöre och utmärkte båda ändpunkterna med en bred remsa af
hvitt bomullstyg, bunden vid en papyrusstjelk. Derpå begaf jag
mig till östra eller sjösidan. Här släppte jag ned krukan, som,
då den blifvit full af vatten, ögonblickligen sjönk och drog ned
träskifvan till jemnhöjd med vattenytan. Jag iakttog noga
kronometern, medan båten roddes bort. Vinden från sjön blåste hårdt.

Träskifvan flöt, från sjön och mot papyrusvassen, 822 fot
på en timme och fyrtio sekunder.

På eftermiddagen, då det ej blåste och vattnet var
fullkomligt lugnt, flöt skifvan i motsatt riktning, eller mot sjön, 159
fot på nitton minuter och tretio sekunder, eller med en fart af
omkring 600 fot i timmen.

Detta var i sig sjelft ett afgörande bevis för att det denna
dag (Juli 16, 1876) här icke fans någon ström. Dock var jag
nyfiken att få se flodens utlopp. Åtföljd af höfdingen och
femton man tillhörande expeditionen, färdades jag följande dag
landvägen längs denna af dy och vass uppfylda däld ungefär tre eller
fyra mil. Riktningen af de strömmar vi passerade var från nordvest
till sydost — d. v. s. åt sjön. Vid byn Elwani kommo vi till
vägen från Monyis land, som begagnas af resande till Unguvwa,
Luwelezi eller Marungu, på andra sidan om Lukuga. Två män
från byn följde oss till Lukuga-vadet. Då vi uppnått kullens
fot, kommo vi först till Kibambas torra bädd. Under den
regniga årstiden bortför denna ström under sydostligt lopp vattnet
som samlas på Ki-yanja-åsens östra sluttning. Gräset, som ännu
var nedtryckt efter det frambrusande vattnet, låg med spetsarna
åt sjön.

Från Kibambas uttorkade dybädd till Lukugas af vass
öfverväxta bädd var blott ett steg. Det syntes tydligt att
Kibamba under regntiden flödade öfver och banade sig väg bland
Lukugas vass.

Vi vandrade utefter en gångstig, som ledde öfver
nedtrampadt gräs och vass, och kommo slutligen dit der marken
började blifva fuktig. Vassen på ömse sidor stod 10 till 12 fot
hög med topparna sammanflätade, så att stjelkarna bildade väggar
till en smal, öfvertäckt gång. Vägen sänkte sig här och der i
små fördjupningar liknande diken, hvilka voro fylda med kallt
vatten från nio tum till tre fots djup, med på tvären gående
små dammar af dyjord här och der höjande sig öfver vattnet.

Sedan vi gått omkring två hundra yards, kommo vi till
midten af denna vassbevuxna däld som af infödingarna kallas
Mitwanzi, och här beträdde höfdingen en bredare gångstig samt
visade oss triumferande huru vattnet flöt vesterut.

Vattnet kändes kallt, men det var blott 68° Fahr. (20° Cels.).
eller 7° kallare än i Lukuga. Jag lät två af mina män bära
mig öfver till motsatta eller södra stranden. Flodbädden var
ojemn; stundom sjönko karlarna ned ända till höfterna, stundom
stod vattnet dem blott till fotleden. De träd jag sett från viken
stodo på en från södra stranden utskjutande udde, på andra sidan af
Mitwanzi, men de voro nu utdöda, då den förut torra
landsträckan nu blifvit så godt som ett träsk. Namnet Lukuga bär
floden ända till få mil vester om Miketos område, då den är känd
under namnen Luindi, Ruindi eller Luimbi.

Både män, qvinnor och barn öfvergå dagligen Mitwanzi
utan minsta fara.

Vi färdades ännu tre mil längs Mitwanzi, tills vi kommo
till södra ändan af Ki-yanja-åsen, ty det är i klyftan mellan
denna och Kihunga-åsen, hvilken slutar på södra stranden, som
Lukuga rinner vesterut. Äfven här var denna flod blott
obetydlig, krypande och sipprande fram i en vassbeväxt fördjupning.

Det mest intressanta föremål här var den afrundade
ändpunkten af Ki-yanja-åsen, som sluttar nedåt i en vinkel af 30
grader. Då dess högsta punkt sannolikt når en höjd af mellan
600 och 1,000 fot, måste någon kraft hafva verkat för att nöta
denna fåra genom det jernhaltiga konglomerat och den mjuka
sandsten hvaraf bergen bestå — och någon större kraft en denna
obetydliga, af vassen qväfda ström, som alls icke har någon styrka
eller makt.

Vi återkommo sent på aftonen till Lumba-viken, der vi 
lemnat vår båt och kanot. Följande dag egnades åt 
undersökning af viken från Mitwanzi till yttergrundet.

Följande morgon gjorde jag en utflygt till toppen af den
koniska bergkullen bortom Mkampemba, en by i Kawe-Niangeh,
för att göra mätningar.

Sedan jag tagit alla omständigheter i öfvervägande, är jag
af den mening att Kahangwa-udden i forna dagar sammanhängde
med Kungwé-udden, på östra kusten; att Lukuga var sjöns
tillflöde, vid den höjd den då hade, som var vida större än nu;
att norra hälften af sjön är af en senare formation och att
genom denna dels sänkning och Kahangwa-Kungwé-åsens
sammanstörtande vattnet uttömde sig söderifrån i den djupa hålan
norrut och lemnade Lukugas ränna att användas som bädd för
tillflödena Kibamba och Lumba, eller östra sluttningen af
Ki-yanja-åsen, för att mata sjön. Men nu, då den djupa bädden
— uppkommen genom någon stor jordbäfning, som sprängde
och skilde Uhhas, Urundis, Ubembés, Gomas m. fl. högslätt —
håller på att fyllas, börjar det forna tillflödet återupptaga sin
gamla bestämmelse att föra Tanganikas öfverflödiga vatten ned
i Livingstone-flodens dal och sedan, genom dess majestätiska,
slingrande bädd, till Atlantiska oceanen.

Jag säger detta, sedan jag kringseglat sjön och ytterst noga
undersökt den. Underjordiska hålor äro blott myter, sagor af
wangwanaer och vidskepliga infödingar. Den stora, djupa och
långdragna ränna som intages af den omättigt djupa sjön
instänges ej af så beskaffade klippor, att derå kan stödjas teorien om
underjordiska aflopp. Den omslutes af berg och bergkullar,
hvilkas lägsta höjd är 600 fot och högsta höjd 4,000 fot öfver
sjön. Men de som söka förklaring af förhållandet att en
ofantlig sötvattensjö saknar utflöde kunna finna en giltig sådan
i den af vattnet nötta öppningen i de förenade Kihunga- och
Ki-yanja-åsarna, i de vattensköljda klipporna och klippblocken
vid Mpembwé och längs hela östra kusten ned till Urungu,
I Tembwés nakna uddar och Kungwés och Karinzis äfvenledes
nakna branter och klippor. Det är ett oemotsägligt faktum, att
om afdunstningen från en vattensamling är större än tillflödet,
måste detta vatten blifva salthaltigt af de partiklar som ditföras
från saltbäddar och saltkällor. Det är också ett obestridligt
faktum, att om tillflödet till en vattensamling är större än
afdunstningen, måste vattenmängden ökas ända tills bäckenet —
antingen det nu är en pöl, dam eller sjö — bli öfverfyldt och
finner aflopp.

Hvad Tanganika angår, finna vi här en sötvattensjö som
— enligt infödda arabers intyg och flere resandes iakttagelser
— oupphörligt stiger. Vi hafva också hos Lukuga sett de
första symptomen till den öfversvämning som måste komma. För
närvarande är det blott några få tum dybankar och ett svagt
stängsel af papyrus och rör som resa sig mellan sjöns vatten
och det öde, hvilket nu år för år långsamt men säkert
närmar sig. Då Tanganika stigit ytterligare tre fot, skall det
ej finnas några bränningar vid Lukugas mynning, ingen
sandtröskel, inga långsamt flytande dybankar, ingen vass be täckt
gammal flodbädd, utan mer än hundra floders samlade vatten skall,
medförande all den bottensats af organiska lemningar som nu finnes i
Lukuga-viken, med kraften hos en syndaflod genom den gamla
öppningen störta utför den branta sluttningen för att öka den
tribut den mäktiga Livingstone-floden har att fordra.

<img id="4423">Hårklädsel i Ubujwé och Uguba.</img>

Den 21 Juli seglade vi från mynningen af det blifvande
afloppet, Lukuga vid Kahangwa-udden, till arabiska
öfverfartsorten nära Kasengé-ön.

Waguhaerna, längs hvilkas land vi farit söder ifrån, sedan vi
lemnat Tembwé, äro ett ovanligt belefvadt folk. De äro de
första representanterna för de stammar bland hvilka vi komma
att vistas på vår upptäcktsfärd i de vestra regionerna.

Konsten att lägga upp håret är mera känd här än i någon
del af Afrika öster om Tanganika-sjön. "Chignon" och 

"uppsatt hår" förekomma i ståtligaste stil och konstverket fästes   
med pinnar af trä eller nålar af jern. En fulländad 
hårklädsel utgöres här af en halfcirkel af fint flätadt hår öfver den
rödmålade pannan, öronen väl insmorda med ockra, det öfriga
håret hårdt åtdraget bakåt hufvudet och der fasthållet med  en
korsformig brädlapp eller med en ståltrådskrona,  hvarjemte hela
hufvudet  betäckes af en
nätt flätad och fransad
duk af grästyg, liknande en
fruntimmersmorgonmössa, för att skydda
håret mot dam.

<img id="4424">En qvinna från Uguha.</img>

Deras sätt att helsa
är följande:

En man kommer in
i ett sällskap, der alla
sitta; han lutar sig ned,
tager med högra handen
upp en näfve jord eller
sand och lägger litet der
af i den venstra. Med
dennas innehåll gnider
han derefter högra
armbågen och högra sidan
af magen; med högra
handen förfares på samma sätt mot
venstra sidan af kroppen, medan
munnen , uttalar snabba  helsningar. Då
den nyanlände helsar på underordnade,
klappar han händerna flere gånger,
och hvarje gång slår han sig sjelf
lätt i närheten af hjertat.

Kasengé är en liten ö med
gräsbevuxen, konisk topp, som höjer
sig från dess midt. Den är väl
odlad, och man finner der papajaträdet,
granatäppelträdet, sura och söta
citroner; ön uppsöktes länge flitigt af araberna då de började inleda 
förbindelse med de vestra regionerna.

<img id="4425">Hårklädsel i Uhyeya.</img>

Mellan den nyligen från fastlandet skilda, i Goma belägna
Katenga-udden, som nu är en stor ö, och Mtowa, södra ändan


af viken ligger en hel grupp af holmar, bland hvilka de största
äro Kirindi, Kivizi och Kavala.

Då vi passerat Katenga-öns norra udde, se vi framför oss
Goma-bergen i en, som det synes, oafbruten ofantligt hög kedja
med branta sluttningar. Men då vi segla vidare norrut, finna vi
att man från Katenga ser blott skuldrorna eller profilen af de
stolta utsprången. Bakom nästan alla dessa finner man vackra
undangömda vikar och fjordar, beskuggade af den mörka
vegetationen på bergen, som gifva upphof åt otaliga, kristallklara bäckar.
Djupa klyftor i deras väldiga sidor äro uppfylda med skogar af
ofantliga träd, ur hvilka de ryktbara Goma-kanoterna urhålkas.
Genom hvarje öppning i bergskedjan frambrusar dånande en
kall, klar ström, och bakom upptorna sig Gomas högsta alper.
Ögat kan ej annat än fängslas af kontrasten mellan himlens klara
blå, klyftornas natt och de mörka trädtopparna på åsarna.
Stränderna vid dessa lugna tillflyktsorter äro kantade med vass och
eschinomenéer, vid hvilka hundradetals gulbröstade fåglar hafva
upphängt sina bon och der de lifliga små djuren kunna ses i
flockar klättra med buken uppåt eller flyga upp och ned, alltid
qvittrande sin lockande, smekande sång. På en öfver vattnet
utskjutande stark gren sitter den glänsande dykaren belåten
och mätt, sedan han förtärt sitt feniga byte, eller ock synes,
uppflugen på den högsta grenen af något resligt sykomor- eller
tekumträd, den hvitkragade fiskörnen, som då och då med ett
gällt skri — ett klagande, förtviflande skri — kallar på sin
maka. Snart höres också från något aflägset träd på någon
uppskjutande höjd hennes svar i samma sorgsna ton.

Men från Katenga ända till Skalliga berget, nära Mugolwé,
äro åsarnas kammar bruna och trädlösa. Från Tånga till
Mdanga-udden är det godt om klyftor, remnor och vikar, liknande dem vi
nyss beskrifvit, och mellan Kabogo-floden och Missossi-berget ligger
en vik der fem olika strömmar falla ut, sedan de i långa
silfverband dragit sig utför höjder på 2,000 fot. Det är som om
bergen upplöste sig i tårar, ty genom hvarje hålväg, klyfta, remna
eller bergskrefva rusa strida floder ned emot sjön. Öfverallt
der fotfäste är möjligt att få, på en slät bergtopp, afsats eller
sluttning, ser man odlade fält och byar, medan på ömse sidor
klipporna stupa tvärbrant.

Högsta toppen af berget Missossi är ungefär 3,000 fot.
Då sjön är mycket bred mellan Goma och Ujiji — ungefär
fyrtio mil — stiga vågorna mycket hastigt och drifva i långa

böljande åsar mot bergets väldiga och fasta fot, och när syd- 
ostvinden blåser, beherskar stormen sextio mil öppet vatten   
från Kabogo-udden. Segling med kanoter är mycket farlig der
i sådant väder.

Vi lemnade Kabogo-flodens trygga hamn ungefär klockan
sju på aftonen, och klockan nio rodde vi förbi Missossi-berget,
utsatta för full storm ungefär en half mil från lä-landet. För
att icke drifva ned på klipporna, omkring hvilka skummet yrde,
måste vi ro rakt öster ut och sköta både båt och kanot ytterst
försigtigt för att ej förlisa. I två timmar arbetade vi styft
för att komma upp i vinden, derpå hissade vi segel och ilade
norrut, derunder vi ströko förbi Mdanga-uddens farliga klippor.

Som man redan sett, har naturen längs vestra kusten af
Tanganika, öfverlemnat sig åt sitt mest nyckfulla lynne, men i
Goma, der hon riktigt slagit sig lös, har hon insvept sig i en
växtlighetsslöja af den behagfullaste yppighet. Der bergen äro
brantast och högst och der källorna refflat dem djupast, der
frodas de pelarlika mvuléerna och meofuerna allra bäst och uppnå
sin största höjd, der sprida de sig i godt kamratskap uppåt de
motsatta höjderna och följa i breda bälten på ömse sidor flodens
lopp ned till sjöstranden. Under deras skuggrika löfverk frodas
en tropisk rikedom af sammanflätade och hoptofvade buskar och
örter af så stor olikhet, att äfven en fulländad botanist skulle
behöfva använda hela sitt lifsarbete för att blott klassificera och
specificera dem.

Då vi se uppåt norra Gomas ståtliga höjder, lägga vi
märke till att de hafva gräsbevuxna betesmarker. Vi vända våra
ögon söderut för att uppfånga ännu en skymt af de
uppfriskande utsigter vi beundrat och finna då att afståndet redan
förvandlat dem till långa, blå, dimmiga konturer.

Vi seglade hela dagen inom ett stenkasts afstånd från
stranden af Goma, och mot aftonen lade vi till vid Kaganza, strax
norr om Kiringi-udden.

Då vi den 25 lemnade Kaganza, togo vi afsked af Goma,
hvars nakna, majestätiska bergmassor, då vi fortsatte färden norrut,
afslutades med Kavunwehs låga, afrundade toppar; derpå styrde
vi mot nordost och följde ett lågt, gräsbevuxet land, hvars högsta
ås låg blott 200 fot öfver sjön. Här fans fordom det näs som
förenade Ubwari- och Karamba-uddarna med fastlandet. Det är
sju mil tvärt öfver den vik som skiljer Ubwari-udden från
Ubembé och Usansi.

Burton beskrifver Ubwari sålunda:

"Det är den enda ön nära midten af Tanganika, en lång, smal
bergsklump, tjugu till tjugufem geografiska mil lång och fyra eller
fem mil der den är bredast."

Livingstone kallar den i sin <i>Last Journals</i> Mozima-holmen.
och jag har i "Huru jag fann Livingstone" kallat den
Muzimu-ön.

På ena ändan af näset resa sig två eller tre palmer,
hvilka tjenade oss såsom landmärke, då vi hade seglat rundt in
i viken på vestra sidan. Också i den skära två eller tre djupa
vikar in.

<img id="4426">Muzimu-ön. (Ande-ön.)</img>

Nära Karamba-udden 4° 29' s. lat., höjer sig landet åter
till ungefär 1,500 fot öfver sjön i en hög ås, som löper norrut från
södra udden till Panza-udden, en sträcka af tjugusju mil. Några
vackra berglandskap framträda äfven här, men i jemförelse med
det häpnadsväckande Goma förefalla de nästan alldagliga och matta.

Nära den lilla runda Muzimu- eller Ande-ön slogo vi läger
rätt beqvämt invid en strand af fin sand. Träsnittet af Ande-ön
här ofvan torde ej göra någon beskrifning nödvändig.

Wabwarierna äro icke vackert folk, lika litet som
waviraerna, wagomaerna eller wabembéerna (menniskoätare); men de
äro alla idoga stammar, och ehuru wabwarierna äro snarstickna,

äro de dock omtyckta af alla. De odla ofantliga qvantiteter 
maniok, och vid denna årstid voro de flata klipporna beströdda  
med den i skifvor skurna roten. Torkad hvitling är en annan
handelsvara och säckar med hirs utbytas med warundierna på
andra sidan mot palmolja och smör och med wajijierna mot
tyger och perlor.

Den 27 klarade vi Panza-udden och följde den mycket
sönderskurna vestra kusten af Ubwari, tills vi nådde yttersta södra
ändan af Burton-bugten, så kallad efter kapten Francis Burton,
som först upptäckte Tanganika-sjön. Mot aftonen kastade vi
utan att blifva oroade ankar i en liten vik nära en gräsbevuxen
ås. Andra morgonen besteg jag åsen, mätte Missossi-berget,
Kiringi-udden och Karamba-udden och lyckades med tillhjelp af
de tre palmerna på näset bestämma deras läge. Vi hvilade här
till middagstiden och togo 4° 22' s. lat. Då Panza-udden, norra
ändan af Ubvari, ligger på 4° 2' s. lat., är längden af
Burton-bugten således tjugu mil, med fem till sju mils bredd.

Vi följde derpå kusten längs södra ändan af Burton-bugten
och kommo till Masansi, som börjar på vestra sidan; i närheten
af hvarje stor by refvade vi segel och gjorde oss underrättade
om namnen på de olika floder, byar, uddar och landskap vi
sågo. I närheten af en by på vestra stranden af
Kasansagara-floden blefvo vi förberedda på ett ovänligt mottagande. Då vi
kommo närmare, fingo vi en varning af wabembéerna, som äro
högst ovänligt sinnade mot främlingar. Nyfikna att få se huru
långt denna fiendtliga stämning skulle gå, fortforo vi att närma
oss stranden. Från vilda, häftiga åtbörder, såsom att stöta i
marken med sina spjut, slå i vattnet och ursinnigt hoppa upp
och ned, öfvergingo infödingarna till att kasta så stora stenar,
att de väl kunde kallas farliga vapen. Vi stannade och
betraktade dem helt lugnt samt sågo på huru stenarna flögo genom
luften och slogo ned i vattnet med en min som om vi helt
enkelt öfvervarit en enkom för vårt nöje anordnad föreställning.
Icke ett ord, en åtbörd, en rörelse å vår sida antydde harm
eller löje, hvarför vildarna upphörde med sina ursinniga
demonstrationer. Para anmodades nu att underrätta dem att vi ej
ville hafva något att göra med sådana vilda menniskor som vid
åsynen af främlingar öfverlemnade sig åt sådan dåraktig vrede.

Vi fortsatte vår färd utan att vidare spilla ett ord på dem
och befunno oss inom en timme utanför Kiunyu, höfdingen
Mahongas by. Vi talade till invånarna — de hånade oss. Vi
frågade, om de ville sälja spanmål åt oss, men de svarade att
de icke sått sin säd för att sälja den åt oss. Vi rodde bort
derifrån utan ett ord vidare. De enfaldiga vildarna skreko efter
oss att vi flydde och satte genast ut ett dussin kanoter för att
förfölja oss. Uppmuntrade af galningarna på stranden liksom af
vårt fredliga beteende, hetsade de upp sig ännu mera och
gestikulerade med sina pilar och spjut. Detta folks vildsinthet tvang
oss att söka ankarplats bland vass och papyrus i
Mtambara-floden, der vi, ehuru plågade af muskiter, fingo sofva ostörda
af Ubembé-kannibalernas ursinniga vrede.
</chapter>

Den 28 följde vi låglandet utefter foten af de vestra bergen,
och vid middagstiden hade vi anländt till den lilla vik i Masansi,
nära Rubumba eller Luvumba-floden, vid hvilken Livingstone och
jag 1871 slutade vår undersökning af Tanganika-sjöns norra
stränder. Jag hade sålunda 1871 kringseglat Tanganika från
Ujiji uppåt östra kusten och nedåt vestra kusten så långt som
till Rubumba-floden, och under Juni—Juli 1876 hade jag seglat
söderut från Ujiji längs östra kusten till sjöns yttersta södra
ända, rundtom hvarje vik på södra stranden och uppför vestra
kusten till Panza-udden i Ubwari, rundt stränderna af
Burton-bugten och till Rubumba-floden. Norra ändan af sjön förlades
af Livingstone under 3° 18' s. lat., yttersta södra ändan fann
jag vara belägen under 8° 47' s. lat,, hvilket gifver sjön en längd
af 329 geografiska mil. Dess bredd vexlar från tio till fyrtiofem
mil, i medeltal tjuguåtta mil, och dess areal utgör omkring
9,240 qvadratmil.

Den 29 foro vi öfver från vår hamn nära Muzimu-ön på
östra sidan af Ubwari till det i Urundi belägna Kioga, der vi
välkomnades af vår gamle vän, höfdingen Kinoza.

Midt i sjön lodade jag med en 1,280 fot lång lodlina och
ett 3 1/2 skålp:s lod men fann ej botten. Jag egnade en timme
åt detta arbete och försökte ännu en gång närmare
Urundi-kusten men med samma resultat — ingen botten. Naturligtvis
sträcktes lodlinan vid sådant djup ofantligt, men någon olycka
inträffade ej.

Den 31 ankommo vi till Ujiji efter en frånvaro af femtioen
dagar, under hvilken tid vi utan att hemsökas af olycka eller
sjukdom seglat öfver 810 mil. Hela kusten af Tanganika-sjön
utgör en sträcka af ungefär 930 mil.

<chapter name="Tredje kapitlet.">
<h1>Tredje kapitlet.</h1>

Tillbaka i lägret. — Koppepidemi. — Deserteringsfeber. — Kalulus
trolöshet. — Inbillade fasor. — Hårklädsel <i>ad absurdum</i>. — Ruangas mening om hvita
män. — Skiss af en by. — Invånarna i Uhombo. — <i>In puris naturalibus.</i> —
Ett drag af den menskliga naturen. — I Livingstones spår. — Hvad är behaget
af plymer? — Manyemaerna, deras lif och seder. — Vår åsna förvånar
infödingarna. — Krig utan blodsutgjutelse. — Öknamn. — En folkstam med skägg men
utan hustrur. — Sammanflödet af Luama- och Livingstone-floderna.

Himlen var molnfri och blå och den slumrande sjön 
återgaf troget dess fina färg, ty icke en fläkt rörde dess yta. Då 
vi från Bangwé-sundet kommo in i Ujiji-viken, hade vi på ömse
sidor lundar af palmer och ständigt gröna fikonträd och
framför oss en frans af hög vass längs de med saftig grönska
prunkande stränderna, Ugoys fyrkantiga tembéer och Kawelés mellan
bananer och pisanger inbäddade, koniska hyddor.

Den upplifvande utsigten öfver hamnen skänkte kraft åt
våra armar. En munter sjömansvisa togs upp och tonerna deraf,
som hördes ända till stranden, tillkännagåfvo att en stolt och
glad båtbesättning nalkades hemmet.

Långhornad boskap drifves ned till vattnet för att dricka;
ursinnigt skriande åsnor galoppera omkring; getter och får och
hundar irra rundt på marknadsplatsen och många välbekanta
uppträden ses igen, då vi nalkas stranden.

Våra wangwanaer ila ned för att välkomna oss. De
vanliga lyckönskningarna följa — handtryckningar, småleenden, glada
ord. Frank är dock blek och ser sjuk ut; han bär en bindel om
halsen och öfverrock. Han är mycket olik den kraftige, raske
man i hvars vård jag under min bortovaro lemnade lägret.
I få ord meddelar han mig hvad han lidit af febern i Ujiji.

"Jag är så glad att ni återkommit, sir. Jag började känna
mig så nedstämd. Flere gånger har jag legat sjuk och varit
svårt angripen af den ohyggliga febern. I går var jag första
gången uppe efter sju dagars svår sjukdom, och folk dör
omkring mig så fort de hinna, och jag började tro att jag skulle
dö med. Nu är jag dock bra och skall snart åter vara stark
och duktig."

Då dessa nyheter berättades omständligare voro de
förfärliga. Fem af våra wangwanaer voro döda i kopporna; sex
andra lågo allvarsamt angripna af samma sjukdom. Bland de
ovaccinerade arabiska slafvarna hade denna förfärliga pest
härjat rysligt.

Vid Rosako, andra lägret från Bagamoyo, hade jag
förutsett någonting liknande detta och, som jag trodde, vaccinerat
allt mitt folk; men då jag frågade mig för, befans det att
många, intagna af dåraktig fördom mot vaccinationen,
undandragit sig den samma. Fem af dessa ovaccinerade voro nu döda
och fem sjuka äfvensom en af dem hvilka vaccinerats. Då jag
undersökte medicinlådan, fann jag rören afbrutna och vaccinen
förtorkad.

Araberna voro förtviflade öfver pesten och dess grymma
härjningar bland deras barn och slafvar. Hvarje hus var
uppfyldt af sorg och veklagan. Inga angenäma besök gjordes, intet
sällskapslif fans; hvar och en höll sig väl instängd af fruktan
att blifva smittad. Baluchen Khamis var död, hans hus stängdt
och hans vänner försänkta i sorg. Mohammed ben Gharib hade
förlorat två barn; Muini Kheri sörjde förlusten af tre.
Dödligheten tilltog; den steg nu bland en befolkning på 3,000 själar
från femtio till sjutiofem om dagen. Bitter var allas klagan
öfver hettan och den tryckande luften, och varma voro bönerna
om regn!

Frank hade med oaflåtlig ifver bistått våra vänner. Han
hade höjt sig i deras ögon genom den uppoffring och det
deltagande han visade tills sjukdomen lade sin tunga hand äfven
på honom. Wangwanaerna voro nu hans uppriktiga beundrare
och höfdingarna hans vänner. Förr, då han icke kunde språket,
voro de, måhända af nödtvång, ömsesidigt tillbakadragna; nu
umgingos de hjertligt och vänskapligt.

Våra budbärare hade icke återkommit från Unyanyembé
med våra bref, men för att undgå koppsmittan var det
nödvändigt att bryta upp och fortsätta färden vesterut. 
<img id="4399">Rådplägning på gården till vår tembé i Ujiji.</img>


Wangwanaerna tillsades derför att ordna allt för resan; mina sista bref 
voro skrifna och jag hoppades vara redo till uppbrott den 17.
Men jag angreps af en svår feber och resan måste uppskjutas
till den 25 på aftonen.

<img id="4427">M'sehazys hamn och lägret vid mynningen af M'sehazy-floden.</img>

Då på morgonen nämnda dag trummor och horn
tillkännagåfvo att färden skulle fortsättas, hade jag skäl att lyckönska
mig öfver mitt förutseende att många rymningar skulle ega rum.
Jag hade derför i någon mån förberedt mig derpå och befriat
mig från en mängd öfverflödiga saker. Men hvad jag dock icke
väntade få höra var att 38 man hade rymt. En minskning af
38 på 170 var en allvarsam reduktion af vår styrka.
Befälhafvarna öfver expeditionens särskilda afdelningar, hvilka voro
utom sig af förskräckelse, sade mig ock att denna rymning i
massa hotade oss med fullständig upplösning samt att många flere
skulle desertera på vägen till Kabogo, emedan folket
demoraliserades af utsigten att blifva uppätna af Manyema-kannibalerna.
Då hvarken Frank eller jag hade synnerlig lust att återvända
till Zanzibar innan vi fått se Lualaba, mönstrade jag så många
som vid uppropet svarade. Bland dessa gjorde jag ett urval af
dem som syntes mig opålitliga, försäkrade mig sålunda om
tretiotvå stycken och omgaf huset med vakt.



Sedan vi fått kanoterna i ordning och båten klar, fördes
de på hvilkas trohet och pålitlighet jag ej ansåg mig kunna
räkna under bevakning till transportkanoterna; de trogna och
pålitliga och dem jag ansåg såsom sådana fingo tillåtelse att
landvägen marschera med mig till Kabogo-udden eller
M'sehazy-viken, hvarifrån öfverfarten öfver Tanganika skulle anträdas.
Bland de 132 man af hvilka expeditionen nu bestod voro blott
30 utrustade med gevär, emedan min tro på
wangwanaernas pålitlighet, trots alla försäkringar från deras sida, nu var
alldeles förbi. Jag kunde hafva råd att förlora svaga, rädda,
dåliga karlar, men jag hade icke råd att förlora ett enda gevär.
Ehuru vi till utseendet hade en ganska stor styrka qvar, var
jag blott allt för väl medveten om att, i kritiska fall eller
inför en fara, funnos ej flere än fyrtio användbara och pålitliga
karlar; de öfriga kunde endast användas såsom bärare.

Då vi dagen derpå bröto upp från Ukaranga, saknades
ännu tre karlar, hvarigenom antalet rymmare ökades till fyrtioen
och vår styrka minskades till 129. Sedan vi farit öfver
Tanganika och kommit fram till Uguha, försvunno ytterligare två,
af hvilka den ene var unge Kalulu, som jag fört med mig till
England och Förenta staterna och i aderton månader hållit
i en engelsk skola.

Förledd af hoppet att sålunda kunna fästa dem vid mitt
företag, hade jag af Sultan ben Kassim för ett öfverdrifvet pris,
350 pund sterl., inköpt sex balar tyg och fördelat dem såsom
gåfvor bland folket. Denna rymning i massa, just då deras
tjenster som bäst behöfdes, blef min belöning! Kalulus rymning
och trolöshet ökade, som man väl kan förstå, icke min tro på
mitt folks tillgifvenhet. Men det gjorde att jag beslöt att söka
återfå några af rymmarna. Francis Pocock och expeditionens
detektiv, den alltid lika trogne och pålitlige Kachéché, skickades
derför med en mindre afdelning tillbaka till Ujiji med
förhållningsorder huru de skulle handla; och en natt snappade
Kachéché upp sex karlar, hvilka efter ett hårdnackadt och segt
motstånd fängslades. Sedan han återkommit med dem till Uguha,
lyckades han på Kasengé-ön återfinna rymmaren Kalulu. Dessa
sju erhöllo tillika med några andra, som arresterades just när
de skulle rymma, förtjent straff, hvarigenom det blef ett slut på
de trolösa rymningarna och expeditionens undergång förekoms.

Man må icke tro att jag i detta hänseende var värre
ute än andra resande, ty Livingstones långa irrfärder 
berodde förnämligast på hans folks trolöshet. Cameron förlorade 
också mycket folk, både i Unyanyembé och. Ujiji. Erfarenheten
hade under min första resa till central-Afrika lärt mig att
wangwanaerna skulle rymma vid hvarje tillfälle, synnerligast i
närheten af de arabiska nederlagsplatserna. Det var för att minska
dessa tillfällen till rymning som jag lemnade Unyanyembé-vägen
och tog kosan genom Ituru och Iramba, och ehuru mina
förluster af folk genom hungersnöd, sjukdom och infödingarnas
vildhet blefvo rätt betydliga, uppgingo de ej till hälften af hvad
de säkerligen skulle blifvit, om jag närmat mig Unyanyembé.
Genom att taga en annan väg hade jag, trots de motgångar som
drabbade oss, vunnit tid och kommit till nya, hittills icke
undersökta land.

Rymningar hade också hindrats derigenom, att färden skedde
på Victoria-sjön i stället för att taga land vägen, och förvecklingar 
med Rwoma och konungen af Usui hade också sålunda undvikits.
Men då vi blifvit hindrade vid Muta Nzigé, blef det nödvändigt
att besöka Ujiji, och det länge sökta tillfället att få rymma
erbjöds således de missnöjde och dem som följt oss endast för den
i Zanzibar erhållna förskottspenningens skull. Bland dessa filurer
var också Msenna, Zanzibars och hela kustens fasa. Han var,
då han trädde i min tjenst, en beryktad mördare och röfvare.
Denne man var bland dem som rymt i Ujiji.

Så vida en Afrika-resande ej noga sörjer för att få
behålla sitt folk oförminskadt till antalet, kan han ej hoppas att
på ett tillfredsställande sätt utföra sitt uppdrag. Om hans
vaksamhet slappas, draga de ombytlige och de late genast fördel
deraf. Livingstone förspilde åtminstone sex års tid och slutligen
sitt lif derigenom att han lät sitt folk rymma. Om någon
lemnade hans tjenst, kunde han till och med låta rymmaren vistas
i samma by som han sjelf utan att försöka återfordra honom
eller tvinga honom att förrätta den tjenst han i Zanzibar åtagit
sig. Följden af denna ytterliga efterlåtenhet var att han
slutligen af nära sjutio man hade endast sju qvar. Hans ädla
karaktär har hos oss vunnit erkännande, kärlek och aktning, men
på afrikanerna gjorde den intet varaktigt intryck. Men å andra
sidan är öfverdrifven stränghet lika klandervärd som öfverdrifven
godhet vid behandlingen af dessa menniskor. Hvad som fordras
är helt enkelt rättvisa.

Wangwanaernas opålitlighet och otrohet hafva till stor del
sin orsak deri att de låta sig intagas af rädsla för inbillade
faror. Sålunda öfvergåfvo Johanna-männen Livingstone, emedan
de hörde att de förfärliga maffittéerna voro i deras väg, och
mina rymmare i Ujiji flydde af fruktan för att blifva uppätna
af manyemaerna.

De slafvar som tillhörde Sungoro, kusthandlaren i Kagehyi
Usukuma, inbillade mitt folk att Victoria-sjön sträckte sig lika
vidt som oceanen, att den ej hade något slut och att folket på
dess stränder föredrog menniskokött framför getkött. Detta
dumma rykte gjorde det ytterst svårt att bemanna båten till
upptäcktsresan, och mer än hundra svuro vid Allah att de icke kunde ro.

Ett liknande uppträde egde rum, då vi skulle kringsegla
Tanganika, ty de arabiska slafvarna hade utspridt sådana rykten
om muzimuer, tomtegubbar, eldkulor och farliga andar, såsom
Kabogo, Katavi, Kateyé och Wanpembé, att wanyamweziernas och
wangwanaernas tänder skallrade af fasa. Men ingenting skrämde
dem så som berättelserna om Manyema-kannibalerna; till inga
rykten lyssnades så ifrigt, inga troddes så begärligt.

Den väg som köpmän och karavaner följa till Manyema
börjar vid Mtowa i Uguha, fortsättes söderut några mil öfver
en rad af kullar och sluttar nedåt slätten, der Rugumba-floden
flyter, ungefär halfvägs mellan Lukuga-floden och köpmännens
öfverfartsort.

De första infödingar vi träffade uppförde sig på ett sätt
som behagade oss alla. De visade sig i en mycket älskvärd
dager, sålde sin spanmål billigt och utan något bråk och
uppförde sig skickligt och passande, ehuru deras förnämsta män,
som hyste högst egendomliga åsigter om de hvita, noga dolde
sig och ej på något sätt kunde lockas att komma inom
syn- eller hörhåll för oss.

Hvad de tänkte om oss berättade en vänskapligt sinnad
ung arab på följande sätt: "Kassanga, Ruandas höfding, säger:
'Huru kunna hvita män vara goda, då de icke komma för att
köpslå, då ingen får se deras fötter och då de alltid gå betäckta
med kläder från hufvud till fot? Säg mig inte att de äro goda
och vänliga. Det är något hemlighetsfullt med dem, kanske
något ondt. Troligen äro de trollkarlar; i alla fall är det bättre
att lemna dem allena och hålla sig för sig sjelf tills de äro borta.'"

Från Ruanda, der vi stannade blott en dag, började vi
på allvar resan till Manyema, glada att vi lyckligt och väl
hade kommit öfver Tanganika och att expeditionen icke blifvit
ytterligare försvagad.

På tredje dagen uppnådde vi, sedan vi öfver en rad af    
höga, bergiga åsar och glest skogbevuxna dalar, der bufflar 
öfverflöda, småningom hunnit upp till en höjd af 800 fot öfver
sjön, kammen af en bergskedja, som skiljer Lualabas bifloder från
dem som falla ut i Tanganika-sjön. Denna ås utgör äfven
gränsen mellan Uguha och Ubujwé, hvilket senare land i
nordvest stöter till det förra. Vestra delen af Uguha och sydöstra
Ubujwé förtjena omnämnas för sina skogar af fruktträd, af
hvilka finnas flere olika sorter, kallade <i>masuku, mbembu</i> (eller
skogsäpple), <i>singwé</i> (vilda, afrikanska plommon), <i>matonga</i> (eller
<i>Nux vomica</i>), flaskträd, o. s. v. En stor mängd honing fingo
vi äfven.  En hel armé skulle sannerligen kunnat uppehålla sig
många veckor i denna skog och lefva af de ljufliga, smakliga
frukter man finner der. Vårt folk smorde sig dermed liksom
äfven med den honing och det buffelkött jag lyckades skaffa.

Vår bekantskap med wabujwéerna började i Lambo, beläget
vid floderna Rugumbas och Rubumbas sammanflöde. Här gjorde
vi först bekantskap med den milda, älskvärda, oskrymtade
oskulden hos detta central-Afrikas folk, hvars väsende var raka
motsatsen till de vilda, krigiska menniskoätares som araberna
beskrifvit för oss.

<img id="4428">Infödingar i Ubujwé.</img>

Efter vår erfarenhet af infödingarna i Rua, Uguha och
Ubujwé, synas de vara sjelfva eliten af Afrikas coifferade sprättar.
Hårets anordning går verkligen öfverallt här till den galnaste
öfverdrift, och bland de olika moder jag sett finnas några som äro
utomordentligt prydliga och smakfulla och nästan rörande genom
den omsorg hvarmed de stackars vildarna gjort sitt bästa att
pryda sig.

Bland annat som karakteriserar waguhaerna och wabujwéerna
förtjenar i synnerhet anmärkas deras förkärlek för snidnings- och
svarfningskonsten. De skära i trä bilder, som de sätta upp
i sina byar. På dörrarna till deras hus ser man ofta i trä

skurna figurer, hvilka likna menniskoansigten, och träden i skogen
mellan de båda landen visa ofta prof på deras skicklighet i
denna konst. Somliga bruka äfven bära ett slags trämedaljer,
på hvilka man ser en grof och karrikerad afbildning af ett
menniskoansigte. I hvarje by i Ubujwé utbjudas till salu ypperliga,
rödmålade skålar och fat af ett mycket lätt träslag (<i>Rubiaceæ</i>).

Mellan Kwaniwas by, Lambo, och
Kundi, kommo vi till en varm flod, hvilken
uppspringer från en i en massa spjutgräs
och dvergpapyrus inbäddad källa. Der vi
gingo öfver floden var temperaturen 106°
Fahr. (41,n° Cels.)'; tjugu fot närmare
källan var den 115° (46,n° Cels.). De
varma källorna vid Bath i England hålla
från 117° till 120° Fahr.; de vid Ursprung
i Baden 153 1/2° Fahr. De heta källorna
i Kwaniwas land synas innehålla mycket
upplöst jern, att döma efter den
jernhaltiga utfällningen å deras botten och den
gulaktiga färgen på gräset och växterna omkring dem.

<img id="4429">Inföding i Ubyeye.</img>

Bortom Kundi gick vår väg öfver en kedja af koniska eller
runda kullar, mellan hvilka funnos många bäcken  och dalar.
Emedan Rugumba eller
Rubumba-floden flyter åt nordvest till öster
om Kundi, ända till Kizambala vid
Luama-floden, måste vi dagligen,
ibland en gång i timmen,
öfvervada eller öfverfara Luamas bifloder.

Nära till Ubujwé ligger
Uhyeya, bebodt af en stam, som
obestridligen står ett steg lägre i
hyfsning än dess händiga grannar.
De få kunskaper de besitta synas
de hafva erhållit genom umgänge
med wabujwéerna. Wahyeyaerna
äro också svaga för ockra, svart
målning och en blandning af svart
dyjord, som de pressa i form af
en tallrik och fästa på bakre delen af hufvudet. Framtänderna i
öfre käken äro filade, "emedan det brukas så," säga de, och
icke af smak för menniskokött.

<img id="4430">Inföding från Uhombo i Uhyeya
(sedd bakifrån).</img>



Tillfrågade huruvida det hos dem vore brukligt att äta 
köttet af de menniskor som föllo i strid, nekade de härtill på 
det bestämdaste och uttalade sin stora afsky för en sådan diet,
oaktadt de äta köttet af alla djur, utom hundar.

Tarfliga och snuskiga som dessa stackars menniskor voro,
kunde vi ej annat än beundra dem för den redebogenhet
hvarmed de försågo oss med allt hvad vi behöfde, hvarförutom de
frivilligt erbjödo sig att visa oss vägen till Uvinza, det land
hvarigenom vi härnäst skulle färdas.

Uvinza synes nu vara blott ett namn på ett område som
utgöres af en liten dalbotten på några få qvadratmils rymd.
Fordom torde det dock hafva varit folkrikt, såsom de många
förfallna byar vi passerade tycktes utvisa. Om icke slafhandlarna
mötas af kraftigt motstånd, lemna de tydliga spår efter sin  
framfart.

En mycket lång marsch från Kagongwé i Uvinza förde oss
till Uhombos vackra dalbotten, anmärkningsvärd för sin
fruktbarhet, sina lundar af Guinea-palmer och sin skönhet. Denna
dal håller ungefär sex qvadratmil, men på detta område ser man
knappast två acres slät mark. Det hela är en tafla af
bergtoppar, branter, dalar, hålvägar och hvarandra korsande åsar,
allt i behaglig omvexlande. Tusentals små kalla, klara strömmar
stryka derigenom för att sedermera genom Lubangi förenas till
en liten vacker flod, som rinner vesterut till Luarna. Denna
trakt var den mest förtjusande vi sett. Då befolkningen var
älskvärd och benägen för handel, hade vi snart i öfverflöd
palmsmör till matlagning, sockerrör, vackra getter, gödda kycklingar,
batater, bönor, ärter, nötter och maniokrötter, hirs och annan säd
till mjöl, mogna bananer till dessert, pisang och palmvin till
lifvande dryck och öfverflöd af kallt, klart källvatten att släcka
vår törst. Sedermera gjorde vi många sådana angenäma
erfarenheter, men som denna var den första, förtjenar den en mera
detaljerad skildring.

Resande i Afrika bruka ofta beskrifva afrikanska byar, men
jag är viss på att få af de hemmavarande någonsin fått en klar
föreställning om huru de se ut i verkligheten. Derför är det
jag nu ämnar framlägga följande lilla teckning af en by i
Uhombo. Byn består af en mängd låga, spetsiga hyddor af
gräs, ordnade kring en rund öppen plats, i hvars midt få qvarstå
tre eller fyra fikonträd för det dubbla ändamålet att förse det
lilla samhället med skugga och höfdingen med barktyg.
Dörrarna till hyddorna äro mycket låga, knappast 30 tum höga.
Den af gräshyddorna inhägnade platsen visar tydligt markens
gulaktiga färg och är så väl tilltrampad, att icke ett grässtrå
trifves der.

Då jag visade mig på denna gemensamma promenadplats,
framlockade min åsyn egarna och de vanliga invånarna i hvarje
gräshydda, tills jag slutligen fann mig utgöra medelpunkten i en
temligen blandad, af nakna män, qvinnor och små och stora barn
bestående skara. Ehuru jag hitkommit i afsigt att studera folket
i Uhombo och afsluta ett vänskapsfördrag med höfdingen, tycktes
byinvånarna lefva i den tron att jag kommit för att förevisa mig
sjelf som en naturmärkvärdighet.

Jag såg framför mig öfver ett hundratal menskliga varelser
af den mest vanlottade, otympliga typ som möjligen kan tänkas,
och ehuru jag allt för väl visste att för några tusen år sedan
upphofvet till dessa eländiga varelser och mig sjelf var ett och
det samma, grep mig dock oemotståndligt en smygande
obenägenhet att tro detta, och ännu i denna dag skulle jag
med nöje subskribera någon mindre summa i silfver åt den
som kunde förhjelpa mig att bekämpa detta misskrediterande
faktum.

Men sunda förnuftet säger mig att jag icke får lägga för stor
vigt på dessa menniskors smutsighet, fulhet eller nakenhet utan
uppskatta deras rätta ställning inom menskligheten genom att taga i
betraktande hvad de hafva åstadkommit af odlade fält och trädgårdar
i Uhombo, och jag måste då medgifva att dessa eländiga stackars
menniskor plantera och så blott samma slags växter som jag skulle
odla, om jag vore tvungen att sjelf sörja för mitt uppehälle.
Jag ser också att deras hyddor, ehuru af gräs, äro nästan så
väl gjorda som materialet tillåter, och jag har verkligen sofvit
i sämre. Talar man med dem på deras eget språk om lagarna
för mitt och ditt, skall det snart visa sig att de äro rätt
hemmastadda deri. Dessutom äro alla kroppens muskler, väfnader
och fibrer likasom alla synens, hörselns, luktens och rörelsernas
organ lika väl utvecklade hos dem som hos oss. Blott i fråga
om smak och på större erfarenhet grundadt omdöme, uttryckets
kraft, själens och förståndets odling äro vi öfverlägsna.

Jag försöker derför att känna deltagande för mina groft
och rått formade bröder och systrar. Nära att brista i skratt
öfver den befängda situationen, vänder jag mig till en individ
hvars ålder gifver honom rätt att fordra aktning och säger efter 
den vanliga helsningen:                                                               

"Min broder, sitt ned hos mig på denna matta och låtom
oss vara vänliga och sällskapliga"; och medan jag säger detta,
sticker jag i hans öppna hand tjugu kaurier, små snäckor som
äro landets gångbara mynt. En blick på hans utsträckta hand
bragte mig på den tanken att jag skulle kunna skära en vida
vackrare hand ur ett stycke af en noshörningshud.

Medan jag talar, ser jag på hans ansigte, hvilket liknar en ful,
öfverdrifvet karrikerad och af något besynnerligt, mörkbrunt, groft
tyg illa gjord mask. Af läpparna syntes tydligt med huru
tjock hud naturen försett honom, och genom den envishet
hvarmed de nekade att möta hvarandra blef munnens form temligen
obestämd, ehuru den var ofantlig och försedd med en fullständig
uppsättning af väl bibehållna tänder.

Hans näsa var så platt, att jag med den oskyldigaste min
i verlden frågade huru det kom sig.

"Ah," sade han med ett listigt skratt, "det är min mors
fel; när jag var liten, band hon mig allt för hårdt fast vid
sin rygg." 

Hans hår hade blifvit tvunget att följa landets nyckfulla
mod och var derför fördeladt till dälder och åsar och spetsiga
toppar, så att det hade en sällsam likhet med trakten omkring
Uhombo. Jag undrar, om konsten uppkommit genom åskådning
af de modeller landets natur skänker.

Jag flyttade nu mina blickar från ansigtet — hvilket, rått,
groft och fult som det var, dock förrådde att mannen egde mycken
illmarig humor jämte sitt vänliga sinnelag — till hans nakna kropp.
Genom den öfversmetade ockran kunde jag se underliga nyckfullt
gjorda punkteringar i huden, cirklar, fyrkanter och kors, och jag
följde med förundran de många hårda linier och rynkor som
ålder, väder och vind, misshandel och vanskötsel förorsakat.

Hans fötter voro vidunderliga utväxter med fotsålor hvilka
voro hårda som hofvar, och hans ben voro ända upp till knäna
betäckta med det ena lagret af smuts ofvanpå det andra;
hans ländkläde, eller den underliga "gördeltacklingen", kan icke
beskrifvas. Det var absolut förfärande för en god smak, och
den trasigaste engelske tiggare eller neapolitanske lazzaron är
präktigt, ja, furstligt klädd i jemförelse med denne "konung" i
Uhombo.
Då nu den gamle höfdingen, föreföll så afskräckande, huru
skall jag då utan att väcka anstöt kunna beskrifva dessa mina
ringare bröder och systrar som stodo omkring oss. Då jag såg
på denna samling af ansigten, kunde jag ej annat än inom mig
komparera: ful, fulare, fulast. Då jag såg deras nakna,
smutsiga kroppar, qvinnornas ofantliga hängande bröst, och den
allmänna oblygheten i deras nakenhet, utbrast jag:
"Ohyggligt"! såsom en sammanfattning af allt hvad jag anständigtvis
kunde säga och som för öfrigt är tillräckligt beskrifvande.

Och hvad skall jag säga om de fula och besynnerliga påhäng
de bära omkring lifvet: tofsar af apskinn, bitar af gorillaben,
bockhorn, musslor, underliga påhäng på ännu underligare plagg? Och
så de ting de bära om halsen — skallar af möss, skinn af
huggormar, "huggormens gaffel och ormslåns sting"? Och huru
besynnerligt det luktar af alla dessa löjliga, menniskolika varelser som
stå här och stirra på mig! Icke under tystnad: tvärtom höres ett
ifrigt utbyte af tankar om den hvites utseende, yttringar af den
största nyfikenhet att få veta hvarifrån jag kommer, hvart jag
ämnar mig och hvad jag har att göra här. Och knappast är
en fråga gjord förr än den besvaras af någon som tror sig känna
till saken. Svaren följas af långdragna utrop af <i>"Wa-a-a-antu!"</i>
(Menniskor)! "<i>Eha-a</i>, och dessa äro menniskor!"

Tänk bara! Medan vi hvite stolt tvista med hvarandra
om huruvida dessa negrer vi se framför oss äro menniskor,
stå dessa varelser här och uttala starka tvifvel om huruvida de
hvite äro menniskor!

En dödstystnad rådde en stund, hvarunder alla qvinnorna
läto underkäken sjunka och sedan åter utropade: 
<i>"Wa-a-a-a-a-antu!"</i> Underkäkarna sänktes verkligen så djupt, att när de,
i en ställning af eftersinnande, förde upp handen till hakan,
skulle man kunnat tro att de gjorde det för att lyfta upp käken
och hålla den qvar på dess rätta plats. Och i denna ställning
begrundade de det faktum att det i denna underliga verld fans
menniskor som voro "hvita öfver hela kroppen".

De gapande munnarna lemnade tillfälle att se huru friska
och rubinröda deras tungor, gom och tandkött voro och, framför
allt, huru beundransvärdt jämna och glänsande hvita alla
tänderna voro.

"Små orsaker ha ofta stora verkningar" — och medan jag
försökte räkna ut huru många kubabaer (mått på två skålpund)
hirs behöfdes för att fylla alla dessa gapande munnar och huru

många <i>kaurier</i> fordrades för att betala en sådan massa säd — 
allt under det jag beundrade det yngre slägtets bocksprång, ty 
ungdomens gränslösa, okufliga förundran tycktes finna sitt
naturliga uttryck i hoppning på ett ben, tummens instickning i
munnen (hvarigenom ett skri af förvåning undertrycktes) och
klappning på baksidan af låren för att uttala eller gifva eftertryck
åt hvad som var outsägligt — medan jag var upptagen af allt
detta och just som jag ansåg det vara tid att taga afsked, hände
det att en af de nyss nämnda oskuldsfulla ungdomarna, hvilken
var oroligare än sina bröder, stupade omkull öfver en lång, grof
påle, som stod osäkert lutad mot ett träd. Pålen föll och
träffade en af mina män hårdt i hufvudet. Och på ögonblicket
höjde qvinnorna ett uppriktigt och hjertligt rop af medlidande,
och deras ansigten uttryckte ett så lifligt deltagande för den
sårade, att mitt hjerta med skarpare blick än mitt öga genom
förklädnaden af smuts, nakenhet och ockra kunde se 
menniskohjertat som klappade för en likes smärta, och då igenkände och
helsade jag dem såsom mina egna stackars vanlottade systrar.

I det nya ljus som nu uppgått för mig fann jag att jag
gjort mina mörka slägtingar litet orätt och att de kunnat
beskrifvas mindre strängt och presenteras för verlden med mindre
förakt.

Innan jag lemnade byn kommo de mig att ännu mera ångra
mina forna stolta känslor, ty höfdingen och hans undersåtar
skänkte oss en hel mängd bananer, kycklingar, majs och
palmvin (<i>malafu</i>) och eskorterade mig vördnadsfullt långt bortom
byns och åkerfältens område samt skildes slutligen från mig med
den försäkran, att om jag någon gång mera komme att besöka
deras land, skulle de göra mitt andra besök i Uhombo vida
angenämare än mitt första varit.

Den 5 Oktober marscherade vi från Uhombo till
Manyemas gränsby, hvilken heter Riba-Riba. Den är anmärkningsvärd
såsom begynnelsepunkt för en ny stil af afrikansk arkitektur.
Den koniska formen på hyddorna utbytes mot den fyrkantiga,
med småningom sluttande tak, flätade och stundom snyggt
rappade med lera; särskildt brukas detta i Manyema. Här
efterträddes också den magra och långbenta get, som vi hittills varit
vana att se, af den kortbenta, tjocka, med rymligt jufver
försedda Manyema-rasen. Grå papegojor med mörkröd stjert
började också visa sig här i öfverflöd, och den vilda och skygga
<i>sokons</i> (gorillans?) hesa grymtande hördes först här.

Då man väl passerat den vattendelare som skiljer
Tanganikas tillflöden från Luarnas källor, märker man att landskapet
blir allt praktfullare och mera storslaget. Gradvis utvecklar
naturen för oss under vår färd vesterut sina sällsyntaste skönheter,
sin rikedom och hela yppigheten af sin växtlighet. I Miketos
skogar och på Goma-bergens vestra sluttningar strör hon med
frikostig hand sitt öfverflöd af yppiga frukter, och längs flodernas 
stränder utbreder hon sina skatter vildt men slösande rikt.

Allt som afståndet från Tanganika ökas, finna vi landet
afteckna sig i behagliga linier och kurvor; åsar resa sig och
skilja dal från dal, kullar höja sina toppar midt i dalbäckenen,
och bergskedjor, som, sedda på större afstånd, synas skilda,
begränsa vidsträckta synvidder, der de lägre bergskedjorna, ehuru
af aktningsvärda dimensioner, förefalla endast som behagliga
omvexlingar i sceneriet.

Öfver det hela har naturen bredt en mantel af grönska
i de mest lifliga färger. Hon har befalt bergen att frigöra
bäckar och strömmar, bjudit kullar och åsar att stå i blomma,
fylt dalarna med doftande växtlighet; åt klipporna har hon
bundit guirlander af slingerväxter och trädens stammar har hon
smyckat med mossa, och ofruktbarheten har hon bannlyst från sitt
område.

Men har då naturen här frambragt ett mildt, leende,
sammetsmjukt England midt i Afrika? Långt derifrån. Hon är
allt för kraftig och slösande. Gräset är groft och hvasst som
knifvar och nålar; vassen är hög och seg som bamburör;
slingerväxterna äro långa och tjocka som en kabel; törnena äro
hakar af stål och träden skjuta upp till hundra fots höjd.
Vi finna intet nöje i att ströfva omkring efter vildblommor, och
villebrådet får gå i fred, ty det är svårt att komma fram, och
lemnar man en gång rätta vägen, är man genast öfver öronen
uppe i tjockt, omedgörligt, hvasst gräs.

I Manyema blifver naturens skönhet förfärlig och i
uttrycket af sin makt är hon hemsk. Swahilispråket eger ord att
måla henne i hvarje hennes skiftning. Så rik engelskan än är,
räcker den dock icke till här vid lag. Det förra har ordet
<i>pori</i> för skog, en vanlig, tätt skogbevuxen landsträcka, men för
Manyemas skogar har det fyra olika ord: <i>mohuro, mwitu,
mtambani</i> och <i>msitu</i>. <i>Mohuro</i> skulle kunna öfversättas med: skog
full af snår; <i>mwitu</i> med tät, djup skog; men <i>msitu</i> och <i>mtambani</i>
hafva intet motsvarande i vårt språk och skulle ej kunna fullt
utryckas på annat sätt än med en hel rad epitet, slutande med 
"hoptrasslade snår", eller "ogenomtränglig småskog i midten af 
en tät skog" — ty sådan är i verkligheten beskaffenheten af en
Manyema-<i>msitu</i>.

Jag är af den åsigt att Manyema för sin fruktbarhet har
att tacka bergen vester om Tanganika, hvilka genom sin höjd
hastigt afkyla och upplösa i regn de moln som af sydostpassaden
drifvas öfver deras toppar, ty medan Uguha i vester var
grönklädt, var det åt sjösidan svart af askan efter uppbrändt gräs.

Vi lemnade Riba-Ribas gamle höfding, hans talrika afkomma
af gossar och flickor och hans underliga folk, lägrade på sin
bergstopp, och fortsatte vår färd med stor hastighet genom höga
skogar och längs kammarna af skogbevuxna åsar ned i det dunkla
djupet af trånga dalar och upp igen i dagsljuset, med utsigt
öfver långsträckta cirklar af lummiga bergåsar och stolta
skogar, till Ka-Bambarré.

Äfven om detta ställe icke hade några minnen, skulle det
vara lockande och tjusande genom sin jungfruliga, vilda
skönhet; men förbundet som det är med erinringen om Livingstones
lidanden, behöfde jag för att bestämma mig för att här göra
halt blott höra dessa ord af Mwana Ngoy, son af Mwana Kusu <footnote>Mwana: furste;  Kusu:  papegoja.</footnote>:
"Ja, här var det som den gamle hvite uppehöll sig i många
månar."

"Ah! Han vistades då här?"

"Ja."

Då invånarna i Ka-Bambarré sågo sin höfding under ett
palmträd inbegripen i samtal med den hvite främlingen,
samlades   de   omkring oss, och mattor utbreddes åt oss att sitta på.

"Kände ni den gamle hvite? Var han er far?" 

"Han var inte min far, men jag kände honom väl."

"Ah! Hören I detta?" sade han till sitt folk. "Han
säger att han kände honom. Var han inte en god man?"

"Jo, mycket god."

"Ni talar rätt. Han var god mot mig, och mången gång
räddade han mig från araberna. Araberna äro hårda
menniskor och ofta gick han mellan dem och mig, då de voro för
hårda mot mig. Han var en god man och mina barn höllo
honom kär.  Jag hör att han är död?"

"Ja, han är död."

"Hvart har han gått?"

"Dit upp, min vän," sade jag och pekade uppåt himlen.

"Åh," sade han och drog efter andan, "kom han der
uppifrån."

"Nej, men goda menniskor som han gå dit upp, när de dö."

Vi samtalade många gånger om Livingstone. Sönerna
visade mig det hus der han en lång tid bott, då han genom
bölder på fötterna var urståndsatt att fortsätta sina vandringar.
I byn är hans minne älskadt och skall alltid förblifva så.

En förunderlig och plötslig förändring till det bättre hade
helt hastigt inträffat i infödingarnas utseende. I området Uhombo
hade vi sett den riktigt vanlottade negertypen. Här funno vi
menniskor af den etiopiska negertypen, värdiga att stå närmast
de mera bildade wagandaerna. Mwana Ngoy sjelf hade icke något
ovanligt påfallande i sin person. Åldern hade beröfvat honom
hans vackra utseende, men i hans omgifning befunno sig några
utomordentligt täcka qvinnor med ett intagande sätt, som var
alldeles förtjusande.

Mwana Ngoy är, som jag tror, en, af de fåfängaste af alla
fåfänga karlar. Jag tycker mig ännu se honom strutta omkring
i byn med sin staf eller spira i handen, en massa grästyg, som,
uppmätt, utgör jemt tjugufyra qvadratyards, i dubbla veck
lindadt omkring lifvet och fullsatt med lappar, tofsar och fransar,
måladt i åtskilliga färger, brunt och svart, hvitt och gult, och
på hufvudet en fjäderprydnad.

Hvad är det för trollkraft som ligger gömd i dessa fjädrar?
Från den förnäma engelska enkegrefvinnan ända till Mwana Ngoy
i Ka-Bambarré, erkänna alla den tjuskraft som ligger i plymer,
antingen de äro hemtade från strutsar eller hönsfåglar.

Mwana Ngoys plymer hade byns tuppar fått släppa till,
men han var till den grad förtjust i sin vajande fjäderbuske,
att han sköt ut magen så långt, att hans hufvud var många
grader ifrån dess lodrätta ställning.

Den 10 Oktober anlände vi till Kizambala, der en annan
höfding herskade. Denne hette också Mwana Ngoy och var en
slägting till höfdingen öfver Ka-Bambarré.

Intill denna dag hade vi sett ungefär tjugu byar och
troligtvis 4,000 infödingar i Manyema, hvarför det torde tillåtas oss
att fälla några omdömen.

Hos Manyema-folket finner man åtskilliga anmärkningsvärda
egenheter. Deras vapen bestå af ett kort svärd i en med
små messings- och jernklockor behängd träskida; ett lätt, 
ypperligt afvägdt spjut — troligtvis näst Uganda-spjutet det yppersta 
kastvapen i verlden. Deras sköldar voro riktiga dörrar af trä.
Drägten består af ett smalt förkläde af antilopskinn eller fint
grästyg. I skägget, bakhåret och bakom öronen hade de fäst
runda knappar, spetsiga knappar och klumpar af lera. Gamle
Mwana Ngoy hade rullat in sitt skägg i en kula af mörk lera;
hans barn buro håret i flätor med fransar af lera. Hans
trumslagare hade en stor, halfmånformig klump af lera i nacken.
I Kizambala hade infödingarna horn och käglor af lera på
hufvudet. Andra som ville utmärka sig ännu mer betäckte hela
hufvudet med en krona af lera.

<img id="4431">Yngling från östra Manyema.  Fullvuxen man från Manyema.</img>

Qvinnorna, som hafva mycket
rikt hår, sätta upp det med tillhjelp
af smala rottingar till ett slags hatt,
medan nackhåret får i en massa
lockar fritt falla ned till midjan. Det
är qvinnorna som tyckas förrätta allt
arbete, ty vid alla tider på dagen såg
man dem med sina stora videkorgar
på ryggen begifva sig ut till floder
och vikar för att fiska eller komma
hem med bränslekorgar, hvilka med
en rem fasthöllos vid pannan.

<img id="4483">Ung qvinna från östra Manyema.</img>

Byarne utgöras af en eller flere från 100 till 150 fot
breda gator med låga, fyrkantiga hyddor anordnade i temligen




raka rader och äro vanligen för vattenafloppets skull belägna på
någon kulle. Vid ena ändan af en af dessa gator är
rådplägnings- och samspråkshuset med utsigt öfver gatans hela längd. Midt i
byn finner man en plattform af stampad lera, hvari nedslagits en
grof stubbe, och der man finner flere urhålkade tråg, så att
många qvinnor på en gång kunna stöta sönder säd. Denna
inrättning får ersätta byqvarnen.

Husen äro delade i två eller flere rum och lätta att hålla
rena, emedan leran är mycket kompakt och golfven hårdt
tillstampade. Taken äro så svarta och feta af röken som om de
vore strukna med asfalttjära. Husgerådet inskränker sig till
matkorgar, lerkrukor, en uppsats af videflätade fat och tallrikar,
familjens sköldar, spjut, knifvar, svärd och verktyg, samt
fiskkorgarna, som ligga utanför.

De äro rätt gästfria och tillåta främlingar fritt begagna
deras hyddor. Banan- och pisang-träden äro yppiga och
Guineapalmen förser folket med olja och vin, skogarna gifva det bränsle,
floderna fisk och trädgårdarna maniok, jordnötter och majs.

Höfdingarna utfärda stränga lagar, och ehuru de ega föga
verklig makt, hvarken äro rika eller hålla något hof, fordra de
dock den största vördnad och äro utomordentligt artiga samt alltid
åtföljda af en trumslagare, som sköter sin trumma med
mästerlig, genom lång och ständig öfning inhemtad skicklighet.

Den 11 Oktober gingo vi öfver Luama — en i midten
200 yards bred och 8 fot djup flod; i Ubujwé kallas den
Rugumba. Sedan den förenat sig med Rubumba, flyter den norrut
och gör en stor krok omkring de norra utsprången af
Ka-Bambarré-bergen, hvarifrån den, sedan den nära Uvira förenat sig
med en annan från nordvest kommande flod, rinner vesterut och
delar Manyema-landet i två delar. Nedanför vadstället är Luamas
hastighet ända fram till Lualaba från tre till sex knop i
timmen, och dess djup ungefär fem fot. Den flyter här fram öfver
en skifferbädd.

På vestra sidan af Luama flydde qvinnorna ögonblickligen
vid åsynen af vår karavan — ett säkert tecken till att ofred
hade rådt mellan dem och araberna.

Följande Luama-floden, uppnådde vi den 12 Wusumbiri.
Mina föregångare, Livingstone och Cameron, hade gått öfver
strömmen och styrt kosan vesterut, men jag föredrog att följa
Luarna till dess förening med Lualaba och derifrån begifva mig
till Nyangwé.
<img id="4400">By i sydöstra Manyema.</img>



Luama-dalen är omkring 20 mil bred och genomskuren af
många vattendrag; jordmånen är dålig och öfverflödar af gul
qvarts men hvilar på skifferbotten. Åsarna bildas af
granitådror, som ofta i stora massor sticka fram mellan löfverket.

Infödingarna tycktes vara mycket skygga men uppförde sig
vänligt. Mer än femtio af dem följde oss och buro villigt
bördor. Tre erbjödo sig att gå med oss hvart vi togo vägen, men
vi afslogo anbudet.

Våra ridåsnor voro de första man någonsin sett i Manyema
och väckte stort uppseende till vår fördel. De blefvo mera
beundrade än till och med vi sjelfva. Hundratals infödingar
rusade i hvarje by fram till oss, högst nyfikna att få se de
underliga, långörade djuren, och följde oss långa stycken till vägs
för att betrakta deras rörelser.

En åsna vid namn Muscati — ett lifligt djur från Arabien,
med en förmåga att skria som nästan kunde mäta sig med ett
lejons rytande — tycktes njuta af det uppseende hon väckte.
Hennes åsnesjäl fann ett stort behag i att skria för de
oskuldsfulla afrikanerna på andra sidan Luama, ty hennes skriande
skrämde dem på flykten i alla riktningar. Tjogtals gånger om
dagen frågade infödingarna oss hvad djuret hette, och då de
fått veta det, tröttnade de aldrig tala om  "<i>mpunda</i>".

Man får icke vara för snar att kasta all skuld på
araberna och wa-swahilierna på Zanzibar-kusten för deras
våldsgerningar i Manyema, ty infödingarna äro också på visst sätt
klandervärda. Alldeles som saxaren, dansken och juten, sedan de
inkallats i landet af briterna, blefvo dessas herrar, hafva också
araberna, af Manyema-folket uppmanade att hjelpa dem mot
hvarandra, blifvit deras tyranner.

Tre gånger sökte Manyema-höfdingar genom mutor vinna
vår hjelp att tillintetgöra deras grannar, med hvilka de äro nära
slägt och stå i nästan daglig förbindelse. Att vi afslogo
skänker af elfenben och slafvar tycktes förundra höfdingarna, och de
uttalade den meningen att vi icke voro så goda som araberna,
ty ehuru det var sant att vi icke bortröfvade deras hustrur
och döttrar, gjorde deras söner till slafvar eller bestulo dem på
det allra minsta, skulle dock araberna hafva hjelpt dem.

En af mina män, som sedan gammalt kände till Manyema,
berättade:

"Jag känner det här folket och vet hurudana de äro. De
ha alltid ett litet krig på halsen och vänta bara på arabernas
ankomst för att börja det. Tvisten eger städse rum med
närmaste slägtingar och vänner, hvilka de dock alltid för
familjeförbindelsers skull låta varna på förhand. Jag var en gång hos
Mohammed ben Gharib (Livingstones vän), när han lofvade att
hjelpa Mwana Ngoy i Kizambala mot en stam. Vi sköto i tio
timmar så fort vi hunno, men inte en enda själ på någondera
sidan blef sårad! Ser ni, Mwana Ngoy hade underrättat sin vän
om tiden för anfallet, och vännen var nog artig att rymma
fältet. Några af de djerfvaste roade sig med att titta fram, så
att man skulle få veta att de voro hemma, men jag försäkrar
att ingen af dem blef på minsta sätt sårad eller skadad.

"På senare tiden ha krigen icke varit utan manspillan, ty
nu ha araberna lärt sig deras konster. Då de gifva sig ut,
omtala de aldrig för sina infödda bundsförvandter, när anfallet
kommer att ske, emedan de ej vilja skjuta bort sitt krut i onödan.
Derigenom har ett stort antal slafvar blifvit fångade och många
män dödade. Efter en sådan tilldragelse börjar man å ömse
sidor — både de som lidit genom kriget och de som
mutat araberna dertill — öfverlemna sig åt den häftigaste sorg,
gråter och öfverhopar araberna med oqvädinsord samt klagar
och sörjer de döda under hjertslitande jämmer utan att dock
någonsin tänka på att anklaga sig sjelf."

Så berättade Wadi Safeni, qvartermästaren på båten under
vår färd på Victoria-sjön.

Man vet verkligen ej, om man skall beklaga eller förakta
infödingarna i Manyema. Många kunna visserligen förtjena god
och vänlig behandling, andra deremot likna knappast menniskor.
De fly till skogarna, då främlingar närma sig, och lemna sina
af majs fulla spanmålsbodar <footnote>Dessa spanmålshodar bestå af höga stolpar, liknande telegrafstolpar och
nedslagna på ett afstånd från hvaranda af angefär 10 fot, mellan hvilka äro fästa
omkring ett dussin rep af lianer eller slingerväxter, med mellanrum, ända upp till
taket. På dessa linor upphängas majsskärfvarna med axen nedåt. De se ut som
höga skärmar af halm.</footnote>, hvilka likt skärmar uppförts
öfver gatan eller strax utanför byarna — en frestande syn för
hungrigt folk. Om främlingarna följa efter dem in i skogarna
för att förmå dem att vända om och sälja lifsmedel, missförstås
deras afsigt och de anfallas försåtligt af de bakom snår och höga
träd gömda vildarna. De äro ödmjuka och frikostiga mot väl
beväpnade araber, vilda och mordiska kannibaler, då de möta
mindre skaror, och hvarje dödad främling blir för Manyemas

skogsboar en läcker måltid. Livingstones oföränderligt milda
sätt mot alla vildar förtjenade en bättre lön än fyra mordförsök
mot honom. Slutligen var hans tålamod uttömdt och hans lif i
ständig fara, hvarför han gaf sina män denna befallning:
"Skjuten på dem; dessa menniskor äro uslingar."

Det oaktadt medgifva de mera rättänkande araberna att
det närvarande tillståndet i viss mån beror på Muini Dugumbis
öfvermod och våldsgerningar. Drifven af begär efter
elfenben, plägade han nämligen tillkännagifva sin ankomst till landet
genom att nedskjuta alla karlar som visade sig i byarna. Då
jag mycket väl visste huru illa beryktade araberna voro i
Manyema, nekade jag att göra sällskap med köpmännen från Ujiji,
ehuru ett par halfdussin af dem ifrigt bådo mig vänta på dem.
Ända till Nyangwé hade alla deltagare i expeditionen orsak att
glädjas åt detta beslut, ty vi blefvo ej på minsta vis hotade
eller oroade.

Ett "utrotningskrig" i Manyema är ytterst löjligt. Gamle
Riba-Riba, en patriark på åttio år eller så omkring, hvilken
med sina få byar vaktar gränsen på den bergskedja som skiljer
Uhombo från Manyema, sade mig att han "låg i krig" med
Mwana Buttu, höfding öfver Nyembu. Orsaken var att en af
Riba-Ribas unga män blifvit dödad af Mwana Buttus folk.

Då detta hemska dåd blifvit bekant, blef hela stammen
högst upprörd, yttranden af vrede och harm fäldes, på många
och stora ord sparades icke, bredbladiga spjut hvässades, och
hela högar af i elden härdade träassegajer (kastspjut) och
annan dödande krigs"materiel" tillverkades med största ifver. Då
allt var färdigt, drog Riba-Ribas folk motvilligt ut att strida med
Mwana Buttus män, sedan de likväl först underrättat de senare
om sin afsigt och genom utropare låtit afgifva en häftig och
formlig krigsförklaring.

Men Mwana Buttu är en oböjligare karaktär än hvad man
vanligen påträffar i Manyema; följaktligen och till Riba-Ribas
stora förvåning gömde han sig icke undan för den anfallande
styrkan utan uppstälde helt lugnt sina fullt rustade krigare på
andra sidan om en flod för att draga fördel af fiendens
förvirring  under öfvergången.

Då Riba-Ribas krigare kommo ut ur skogen och fingo se
fienden förskansad bakom sina som dörrar höga träsköldar,
uppstälde de sig genast i slagordning på sin sida om floden. Sedan
detta var gjordt, öppnade de fiendtligheterna med skurar af
ovett, som räckte i timtal, tills  man, å båda sidor trött vid
ordkriget och hes af den långvariga strupansträngningen, 
samtyckte att uppskjuta striden till följande dag.

Morgonen grydde och de båda nu uthvilade och friska härar:
intogo samma ställningar som under gårdagen, och ordkriget
började åter med åtföljande häftiga åtbörder och fortgick under
stort larm och slag på träsköldarna ända till solnedgången, då
båda parterna drogo sig tillbaka från slagfältet utan någon
afgjord fördel å någondera sidan.

Den tredje dagen fortsattes ordstriden, tills båda arméerna
trötta på krig utan blodsutgjutelse, ömsesidigt öfverenskommo att
de skulle uppskjuta kriget med spjut till en obestämd tidpunkt.

Imellertid hafva de afbrutit all förbindelse med hvarandra.
Saken kan endast rangeras genom ankomsten af någon medgörlig
arab, som mot en liten present af fem eller sex elefantbetar åtager
sig att med några explosioner af en farlig sammansättning kallat
krut jaga Mwana Buttu på flykten och "slå hans rygg med han
sköld" samt sålunda hämnas Riba-Riba.

Den 13 ankommo vi till Kabungwé efter en marsch på
tretton mil i vestsydvestlig riktning längs en mycket
slingrande stig.

I denna by sågo vi för första gången spjut hvilka voro
helt och hållet af trä och hade skarpa, i elden härdade
spetsar och 8 till 10 fot långa skaft. Då hvarje krigare bär en
hel bundt sådana spjut och derjemte en ofantlig sköld af trä,
är han tillräckligt väpnad mot en infödd fiende och skulle, om
han egde litet mod, till och med kunna blifva farlig för en arab.

Myntet i Manyema utgöres kaurier. Sex kaurier betalte
såsom dagspenning åt en mgwana; en kyckling kostar tre 
kaurier, tio majsax två; för en kauri får man en inföding till hjelp
att mala majsen, och för två leger man en bärare för dagen.
Sålunda fingo wangwanaerna och wanyamwezierna under vår färd
genom Manyema både lifsmedel i öfverflöd och mycken ledighet.

I Kabungwé oroades jag högeligen genom en olidlig lukt
som uppfylde den luft vi andades, ty både inne och ute
syntes oss atmosfären mättad med en outhärdlig stank.  Då vi
frågade infödingarna, om i närheten fans något ruttnande 
djurkadaver, pekade de på eldarne som brunno och på bränslet, ett
slags lager, från hvilket lukten kom.  Vid närmare Undersökning
fann jag att den vidriga lukten verkligen kom från detta 
egendomliga träd, som dock ej är skadligt annat än när det antändes.

Mellan Kabungwé och Mtuyu, vår nästa lägerplats, var
landet utomordentligt folkrikt. Vore alla de byar vi passerade
bebodda af tappra män, kunde en hel brigad af europeiska
trupper endast med försigtighet tåga fram här. Men infödingarna
försökte dock icke oroa oss, ehuru de i oerhördt antal kommo
ut för att gapa på oss och våra åsnor.

Dessa vildar äro fyndiga i att hitta på öknamn. På
somliga ställen äro araberna kända under namnen <i>mwana ngombé</i>,
"ko-herrar", och på andra, med anledning af de dem åtföljande
wanyam-wezierna, <i>wasambyé</i>, "oomskurne", hvilket senare namn
spridt sig öfver ett omätligt område.

Majwara, Frank Pococks tjenare, hvilken af Mtesa fick till
skänks en hustru, emedan han var son till Namujurilwa,
Ugandas kämpe, gaf henne namnet Tuma-leo, eller "kommen i dag".

Sarmeen, som varit med på min första resa, blef för sin
skicklighet som detektiv kallad Kachéché eller "vesslan".

Lukoma, hvilken följde oss till Muta Nzigé, kallade sig sjelf
Mkanga, eller "den som ser sig tillbaka".

Sambuzi fick namnet Mta-uza, eller "förderfvaren", och en
af hans underordnade kallades Kiswaga, eller "snabbfot".

Kalulu hette förut Ndugu Mali, "penningens broder".

Wadi Safeni hade en ung slägting med namnet Akili Mali,
eller "den som är klok med sina penningar".

Mgongo-Tembo, eller "elefantryggen", Mambu, eller "bullret",
Khamis eller "torsdagen", Juma, eller "fredagen", Muini Kheri,
eller "rikedomsfursten", Muini Pembé, eller "elfenbensfursten",
och tjogtals andra kunna uppräknas.

På samma sätt få somliga landsträckor namn som utmärka
vissa egendomligheter, såsom:
<poem>
Unya-Kyembé, hackornas land.
U-Yofu, elefanternas land.
Unya-Mbewa, getternas land.
Unya-Nkondo, fårens land.
Unya-Ngoma, trummornas land.
U-Konongo, resenärernas land.
Unya-Nguruwé, svinens land.
U-Nguru, bergens land.
U-Kusu, papegojornas land.
U-Ganda, trummornas land.
U-Lungu eller U-Rungu, slättland.
Ma-Rungu, platåland.
U-Kutu, öronens (de långa öronens?) land.
U-Karanga, jordnötternas land.
U-Lua eller U-Rua, sjöarnas land.
U-Emba, sjölandet.
U-Bwari, matlandet.
</poem>

Sjöarna få äfven namn angifvande infödingarnas föreställningar,
såsom Tanganika, "den stora sjön, som breder ut sig likt en
slätt", eller "den slättlika sjön", Niyanja Muta Nzigé, eller "sjön
med de döda gräshopporna", troligtvis med anledning af
gräshoppssvärmarna på Ankoris, Unyoros och vestra Ugandas slätter
samt Usongoras saliner, hvilka gräshoppssvärmar af häftiga vindar
sopas ned deri; Niyanja eller Nianja Ukerewé, "den stora sjön
omkring Ukerewé".

<img id="4432" l>Kiteté, höfding i Mpungu.</img>

Mtuyu är Uzura-landets östligaste
by. Då vi kommo dit, voro alla qvinnor
försvunna och vi frågade naturligtvis
hvart de tagit vägen. Man svarade oss
i bedröfvad ton: "Ack de äro alla döda,
allesammans borta, hvar enda en! Det
var kopporna!"

Vi beklagade naturligtvis denna
förlust och försökte uttrycka vårt
deltagande.

Men en af våra företagsammare
följeslagare, som sökte en god marknad
för sina kaurier, upptäckte derunder
flere dussin qvinnor, hvilka gömt sig i
en skogbevuxen hålväg!

Vi styrde kosan utefter den
bergskedja som i norr begränsar
Luama-dalen och tågade till Mpungu, hvilket
ligger femton mil vester om Mtuyu.
Kiteté, dess höfding, är ryktbar för sitt
tjugu tum långa flätade skägg, hvars spets
prydes med en mängd blå glasperlor.
Håret bär han upplagdt i nacken i en
prydlig chignon. Hans broders skägg
är sex tum långt. Ett halft dussin andra hade skägg på tre
eller fyra tums längd. Kitetés tecken till kunglig värdighet
bestod i en ofantlig, svärtad och i eld härdad klubba. Hans
by var snygg och byggnadssättet egendomligt, såsom synes af
träsnittet å nästa sida.



Luama-dalen i Uzura ser vid denna årstid ut som en 
vidsträckt, gräsbevuxen vågig slätt, och då vi färdades öfver högre
belägna delar af landet, hade vi åt vester och söder fri utsigt
öfver en rymd af tretio, fyratio mil.

Från Mpungu färdades vi genom intressanta trakter en
sträcka af fyra mil, och från kammen af en låg bergsrygg sågo
vi Luamas utflöde i den majestätiska Lualaba. Den förra
tycktes vid mynningen hafva en bredd af 400 yards; den senare var
ungefär 1,400 yards bred, en stolt flod af ljusgrå färg, som
långsamt slingrade sig från söder åt öster.

Vi helsade den med glädjerop och stannade qvar här uppe
för att njuta af utsigten. Tvärt öfver floden ligger bortom en
brunbränd, gräsbevuxen slätt Kijimaberget i syd-sydvest; omkring
1,000 fot ofvanför dalen löper mot syd-sydost Luhye-ya-åsen på
andra sidan Luama; från dess fot sänker sig slätten ned till
den snabba floden. I denna ligga två eller tre små, med 
lummiga träd och starrgräs bevuxna öar. Floden tycktes mig här
likna Mississippi, sådan denna ser ut innan den forssande
Missouri utgjuter sin rostbruna vattenmassa deri.

<img id="4433">Hyddor i Mtuyu.</img>

En hemlig tjusning fylde min själ, då jag betraktade den
majestätiska floden. Den stora mystér naturen under alla dessa
århundraden dolt för den lärda verlden väntade nu på att blifva
uppenbarad. Två hundrade tjugu mil hade jag följt en af
Livingstone-flodens källor till dess utflöde deri, och nu hade jag
den stolta floden sjelf framför mig! Mig ålåg det att följa
den till oceanen.

*
</chapter>
<chapter name="Fjerde kapitlet.">
<h1>Fjerde kapitlet.</h1>

Rask marsch. — Tippu-Tib, den arabiske köpmannen. — Underrättelser om
Cameron och hans motgångar. — Den flod som evigt rinner norrut. — I
dvergarnas land, strid med dvergarna. — Tippu-Tibs vilkor. — Vänner i rådslag. —
Krona eller klafve. — Kalulu illa deran i Nyangwé. — Dess invånare och
marknad. — Mönstring af expeditionens folk.

Vi fortsatte färden. Män, qvinnor och barn förenade sig
i en storartad kör, medan en stentorstämma bland
wanyamwezierna i ett högstämdt föredrag försökte tolka sin fröjd.

Huru raskt vi tågade! Hvilken kraft och liffullhet i våra
rörelser! Fortare mina vänner, fortare, så att I för araberna i
Nyangwé kunnen skryta med hvilka verkliga veteraner I nu ären!

Intet ord yttrades för att påskynda marschen; mitt folk
tycktes ana mina önskningar; äfven de unga bössbärarna täflade
med hvarandra i att visa sig qvicka på foten.

Öfver kullar och dalar drogo vi genom Uzura och vid
middagstiden kommo vi till byn Mkwanga, åtta mil n.-nordvest om
Luamas och Lualabas sammanflöde.

Vid Mkwanga mötte vi två wangwanaer, som sade oss att
araberna i Mwana Mambas land just hade återvändt från
Manyemas skogar, der de utkräft hämnd af Mwana Mpunda och
hans folk, hvilka mördat en arab vid namn Mohammed ben Soud
och hans af tio man bestående karavan.

Följande dag gingo vi öfver Lulindi — en liten vadbar
flod — och gjorde en präktig marsch på aderton mil mot
nordvest rakt öfver den vida, obebodda slätt som skiljer Uzura från
Mwana Mambas land, Tubanda, hvarest vi, som kommit genom
"bakporten" och tågat så hastigt, plötsligt uppträdde inför de
häpna araberna innan de fått en aning om vår ankomst. För
öfrigt hade jag, tvärt emot bruket bland araber och
wangwa-naer, strängt förbjudit mitt folk att med gevärskott förkunna
vår ankomst, ty jag ansåg trummor och trumpeter alldeles
tillräckliga och mindre uppskrämmande.

Snart kommo imellertid araberna mot oss — Sayid Mezrui,
Mohammed ben Sayid, Muini Hassan och andra, som förde oss
till den breda verandan utanför Mezruis <i>tembé</i> tills qvarter kunde
anskaffas åt oss.

Sist kom den ryktbare Hamed ben Mohammed, <i>alias</i>
Tippu-Tib eller, så som detta namn olika uttalas af infödingarna,
Tipo-Tib, eller Tibbu-Tib. Han var en högväxt, svartskäggig man
med negerhy, i blomman af sin ålder, med ståtlig hållning och
liflig i sina rörelser, en bild af kraft och energi. Han hade
ett vackert, klokt ansigte med en nervös ryckning i ögonen och
glänsande hvita, välformade tänder. Han hade med sig en hel
uppvaktning af unga araber, hvilka betraktade honom såsom
höfding, samt ett tjog wangwanaer och wanyamwezier, hvilka följt
honom tusentals mil genom Afrika.

Med den bildade arabens hållning och nästan
hofmannasätt och väsende välkomnade han mig till Mwana Mambas by,
och då hans slafvar voro till hands med mattor och kuddar,
satte han sig ned midt emot oss, medan ett sorl af beundran
öfver hans uppträdande hördes från åskådarna. Sedan jag i
några minuter sett på honom, kom jag till den slutsatsen att
denne arab var en utmärkt man — den utmärktaste man jag
träffat bland araber, wa-swahilier och halfblod i Afrika. Hans
yttre var prydligt, hans kläder snöhvita, hans fez splitterny;
omkring hans midja slöt sig en rik gördel, hans dolk glänste
af silfverfiligrams-arbete — hans <i>tout ensemble</i> antydde en
arabisk gentleman i mycket goda omständigheter.

Denne man var det som följt Cameron öfver Lualaba ända
till Utotera, s. lat. 5° och o. long. 25° 54'. Naturligtvis fans
då i Nyangwé ingen hvars vitnesbörd angående den riktning min
föregångare i Nyangwé tagit var af större värde än Tippu-Tibs.
De upplysningar han gaf mig voro tillräckligt tydliga — och
bekräftades dessutom af Sayid Mezrui och andra araber — för
att visa att den afrikanska geografiens största problem var
lemnadt orördt på just det ställe der Livingstone känt sig ur stånd
att fortsätta sina resor och hvarifrån han återvände samma väg
till Ujiji för att aldrig mera återkomma till Nyangwé.
Detta var för oss högst vigtiga nyheter. Vi hade nu
kommit till den kritiska punkten i vår färd: vårt öde afvaktade
att jag skulle uttala det sista, afgörande ordet.

Men först var jag angelägen att få veta hvarför Cameron
icke velat företaga resan. Sayid Mezrui sade att det kom sig
deraf att han icke kunde få några kanoter och emedan
infödingarna i <i>mitamha</i>, skogen, voro ytterst afvogt stämda mot
främlingar. Tippu-Tib försäkrade ock att Camerons män
bestämdt motsatt sig beslutet att följa floden, alldenstund ingen
visste hvarthän den gick.

"På samma sätt blef den gamle mannen, Daud Liviston" —
David Livingstone — "hindrad från att fortsätta sin färd. Den
gamle försökte ifrigt öfvertala araberna att låna honom kanoter,
men Muini Dugumbi nekade på den grund att han skulle rusa
mot sin undergång. Cameron begärde också kanoter och bjöd
hög betalning för dem, men Dugumbi stod ej att öfvertala, då
han inte ville af britiske konsuln ställas till ansvar för de olyckor
som kunde träffa honom. Jag tror att Bombay ville följa med,
men Bilal var bestämd i sin motvilja för floden, och hvarje
natt lismade han med araberna för att förmå dem att hindra hans
herre. Då Cameron kom till Imbarri i Kasongos land, erbjöd
jag mig att för en viss penningsumma följa honom så långt som
till Sankuru-floden, om han ville gifva mig ett skriftligt intyg att
jag ledsagade honom på hans egen begäran, så att jag blefve
fri från hvarje ansvar i händelse det kom till strid med
infödingarna. Men han ville inte resa. Derför gaf jag honom på
hans egen begäran vägvisare till Juma Merikani, i Kasongos
land, i Rua, der han kunde träffa portugisiska köpmän. Juma
Merikani har sedermera upplyst mig om att Cameron efter en
lång vistelse hos honom, eskorterad af ett stort antal
portugisiska köpmän, fortsatte sin resa mot vesterhafvet. Detta är allt
hvad jag vet derom."

Af denna oförbehållsamma förklaring framgick således att
"brist på kanoter samt vildarnas fiendtlighet", arabernas
obenägenhet för att låta honom färdas flodvägen — en obenägenhet
som härrörde af en onödig omsorg för hans säkerhet — samt
"hans följeslagares feghet" voro de orsaker hvilka egentligen
hindrade denne oförskräckte officer att följa floden.

Samma svårigheter återstodo nu äfven för mig att på något,
ännu ofattligt sätt öfvervinna. Huru skulle jag kunna ingifva
mitt folk mod, uppehålla detta mod, eller förskaffa mig arabernas
bistånd för att göra en god början och sedan köpa eller bygga
kanoter?                                                                                      

"Tippu-Tib," sade jag, "jag förmodar, att då ni erbjöd den
andre hvite mannen er hjelp, har ni ej något emot att för samma
summa erbjuda den åt mig?"

"Det vet jag inte," svarade han småleende. "Jag har inte
mycket folk hos mig nu. Många äro i Imbarri, andra äro på
handelsresor i Manyema."

"Hur många män har ni hos er?"

"Kanske trehundra — eller låt oss säga tvåhundrafemtio."

"Ett så stort antal vore ju en präktig och mer än
tillräcklig eskort under klokt befäl och borde fullkomligt betrygga
vår säkerhet."

"Ja, till sammans med ert folk blefve det en stor styrka,
men hur skulle det bli, när jag återvände allena? Infödingarna
skulle, då de sågo min ringa styrka, säga: 'Dessa män ha varit
i krig — hälften af dem har stupat, ty de ha intet elfenben
med sig; låtom oss göra slut på dem!' Jag känner dessa vildar
mycket väl, min vän, och jag säger er att de skulle tänka så."

"Men, min vän," sade jag, "tänk då på hur det skulle
vara för mig, med hela landet för mig och blott min lilla trupp
till skydd!"

"Ack, ja! Om I, wasunguer (hvita män), viljen kasta bort
ert lif, finnes intet skäl hvarför vi araber också skulle göra det.
Vi resa omkring litet för att skaffa oss slafvar och elfenben och
hålla på i åratal dermed — det är nu nio år sedan jag
lemnade Zanzibar — men I, hvita män, söken blott efter floder
och sjöar och berg och uppoffren ert lif utan skäl och utan
ändamål. Kom ihåg den gamle mannen som dog i Bisa! Hvad
sökte han, år efter år, tills han blef så gammal, att han inte
förmådde resa längre? Han hade inga penningar, ty han gaf
oss aldrig sådana; han köpte intet elfenben, inga slafvar; och
dock reste han längre än någon af oss, och för hvad?"

"Jag vet väl att jag inte har någon rättighet att begära
det ni skulle våga ert lif för mig. Jag ber blott att ni följer
med mig på en sextio dagars resa och sedan lemnar mig åt
mitt öde. Om sextio dagars resa är för långt, är det nog med
halfva denna väglängd; det är bara för mitt folk jag är orolig.
Ni vet att wangwanaerna äro lättskrämda, men om de få höra
att Tippu-Tib följer mig, skall hvarje man få ett lejons mod."

"Godt, jag skall tänka på saken i afton och hålla
rådplägning med mina slägtingar och mitt bästa folk, och i morgon
afton skola vi åter talas vid."

Nästa afton samlades Hamed ben Mohammed, eller
Tippu-Tib, hans kusin Mohammed ben Sayid och flere andra vid 
8—tiden för att öfverlägga om den vigtiga affär som inledts aftonen
förut, och efter de vanliga, artiga och kruserliga helsningarna
uppmanades jag att framlägga mitt förslag.

"Jag skulle vilja med kanoter fara utför floden ända till
det ställe der den kröker af åt öster eller vester."

"Huru många dagsresor till lands skulle denna färd
utgöra?" frågade Tippu-Tib.

"Jag vet inte. Vet ni?"

"Nej; jag har aldrig varit åt det hållet; men här är en
man som varit längre bort än någon annan."

"Hvem är han?"

"Tala, Abed, son af Jumah, och säg hvad du vet om denna
flod," sade Tippu-Tib.

Sålunda uppmanad af sin öfverherre, talade sonen af
Jumah och sade:

"Ja, jag vet allt om floden, <i>El hamd ut illah!</i>" (Lofvad
vare Gud)!

"I hvilken riktning går den, min vän?"

"Den går norrut,"

"Och sedan?"                                                        .

"Går den norrut."

"Men sedan?"

"Allt jemt norrut!"

"Nej, hör på, min vän, säg mig hvartåt den flyter, sedan
den kommit ända till norr."

"Åh, herre," svarade han med ett artigt småleende af
förundran öfver min skenbart tröga fattningsgåfva, "jag säger er
ju att floden går norrut, norrut, norrut — och det är intet slut
derpå. Jag tror att den går till salthafvet; åtminstone säga
somliga af mina vänner så."

"Godt; i hvilken riktning ligger detta salthaf?"

"<i>Allah yallim!</i>" ("Gud allena vet!")

"Jag tyckte ni sade er veta allt om floden?"

"Jag vet att den flyter norrut!" svarade han kort och
bestämdt.

"Huru vet ni det?"

"Emedan jag följde Mtagamoyo till Usongora Meno och öfver oktober.
Ugarowa-floden<footnote>Ugarowa är en arabisk förvrängning af ordet Lu-alowa, som Livingstone
kallade Lualaba.</footnote>, nära Urindi, till Lumani och dvergarnas land."

"Huru många dagsresor är det härifrån och till
dvergarnas land?"

"Ungefär nio månader."

"Och ligger detta land nära Ugarowa?"

"Inte långt derifrån."

"Skulle ni kunna med handen utpeka det håll hvaråt
Ugarowa flyter — nära dverglandet?"

"Ja, det är der," och han pekade åt nordvest.

"Hur se dvergarna ut? — Eller hellre — berätta för oss
om er färd med Mtagamoyo."

Sedan han klarat sin strupe och litet ordnat sin rena,
hvita drägt, berättade han följande om sina vandringar i de
okända landen norrut:

"Mtagamoyo är en man som inte vet hvad fruktan vill säga —
<i>Wallahi!</i> Han är djerf som ett lejon. Då han kungjorde för
araberna och wangwanaerna i Nyangwé att han ämnade resa så
långt som möjligt för att söka efter elfenben, förstodo vi
naturligtvis att om någon kunde föra oss till nya elfenbensfält, så
vore det Mtagamoyo. Många af de yngsta araberna beredde sig
att följa honom, och vi alla mönstrade våra väpnade slafvar och
följde i hans spår.

"Först kommo vi till Uregga, ett skogland, der det i veckor
och månader inte fans annat än skog och skog och skog. Det
tog aldrig slut på skogen. Invånarna bodde inne i skogarna.
De hade sett få främlingar innan de träffade oss, och vi hade
ofta rådplägning med dem. Allt gick ganska bra under några
dagar, men sedan stötte vi på svårigheter; vi styrde kosan mot
Ugarowa, och efter en månad uppnådde vi Usongora Meno, der
vi måtte kämpa oss fram dag efter dag. De äro rysliga
menniskor och slåss ursinnigt. Hvarje dag förlorade vi folk, och hvar
och en som dödades blef uppäten. Våra fiender gömde sig
bakom så täta busksnår, att vi ej kunde se dem, och deras
pilar voro förgiftade.

"Då höllo araberna en ny rådplägning. Några röstade för
att vända om, ty de hade förlorat mycket folk men,
Mtagamoyo ville inte höra på det örat. Han sade att hedningarna
inte skulle drifva honom bort.
"Nå väl, slutet på rådplägningen blef att att vi gingo öfver
Ugarowa och drogo till Ukusu. <i>Wallahi!</i> Wakusuerna voro
ändå värre än Usongora Meno-folket, men Mtagamoyo hade
hört talas om ett land kalladt Unkengeri, der infödingarna
påstodos vara bättre. Vi drogo vidare och kommo till
Kima-Kimas land. Då vi kommo dit, hade vi 290 bössor; under
vägen hade vi förlorat tjugu bössor och en mängd slafvar.

"Kima-Kima, som bor vid Lumami, berättade för oss om de
små menniskorna, i hvilkas land det var så godt om elfenben,
att man kunde få ett par betar för två kaurier. Ni vet, herre,
att då vi araber höra talas om att det är godt om elfenben
någonstädes, fins det ingenting som håller oss tillbaka. Vi
begåfvo oss också genast på väg, gingo öfver Lumami och kommo
till wakunaernas land. Bland wakunaerna, som sjelfva äro
storväxta, sågo vi sex eller sju dvergar, de löjligaste varelser man
kunde skåda, jemt en yard höga, med långt skägg och stort
hufvud.

"Dvergarna gjorde oss en mängd frågor — hvarifrån vi
kommo, hvart vi ämnade oss och hvad vi ville. De tycktes vara
modiga små satar, fast vi ej kunde annat än skratta åt dem.
De sade oss att i deras land var det så godt om elfenben, att
vi ej hade nog folk att bära det, men de voro mycket
angelägna att få veta hvad vi gjorde dermed. Skulle vi äta det?
'Nej.' — 'Hvad skolen I med det?' — 'Vi sälja det till andra
män, som göra amuletter deraf.' — 'Åh! Hvad viljen I ge oss,
om vi visa er elfenbenet?' — 'Vi skola ge er kaurier och
perlor.' — 'Godt, kommen då!'

"Vi reste i sex dagar, och sedan kommo vi till den första
byn i deras land. De ville inte att vi skulle bege oss längre in i
landet förr än de fått tala vid konungen och begära hans
samtycke. Under tiden sade de att vi kunde köpslå i trakten. Vi
gjorde så och fingo på två dagar mera elfenben än vi på andra
håll kunnat få på två veckor.

"På tredje dagen kom småfolket tillbaka och sade oss att
vi finge bege oss till konungens by och bo der. Denna by var,
förstås, blott en lång gata, med hus på ömse sidor. De gåfvo
oss en del af byn att bebo. Konungen var vänlig, eller tycktes
åtminstone vara det, den första dagen; dagen derpå var han
mindre vänlig men sålde åt oss elfenben i massa. Derpå var
ingen brist. Dvergarna kommo från alla håll. Åh, det är ett
stort land! Och alla förde de till oss elfenben, tills vi hade

inemot fyrahundra betar, små och stora, så mycket vi kunde 
bära. Vi hade köpt det med koppar, perlor och kaurier, men  
inga tyger, ty dvergarna gingo alla sammans nakna, både
kungen och alla andra.

"De sade oss att elfva dagsresor längre åt sydvest låg ett
annat land, der det fans till och med mera elfenben än de hade,
och fyra dagsresor längre bort utbredde sig en stor sjö, hvarest
funnos skepp. Sjön låg nära ett land, hvars konung, såsom de
sade, hette Ngombé.

"Vi behöfde inte svälta i dvergarnas land de första tio
dagarna. Bananerna voro så långa som min arm och pisangerna
som dvergarna sjelfva. En pisang var tillräcklig åt en man
för dagen.

"Då vi nu fått så mycket elfenben som vi kunde bära,
började vi tänka att det vore bäst att vända om. Vi sade
konungen att vi ämnade bryta upp. Till vår förvåning svarade
konungen — han var icke längre än mitt ben — att vi ej finge
fara. 'Hvarför?' frågade vi. — 'Emedan detta är mitt land
och ni inte få lemna det förrän jag tillåter.' — 'Men vi ha köpt
hvad vi önskade och ha ingenting här att göra; vi vilja inte
köpa något mera.' — 'Ni måste köpa allt hvad jag har; jag
vill ha flere kaurier,' sade han och skar tänderna och såg ut
alldeles som en arg markatta.

"Mtagamoyo skrattade åt honom, ty dvergen såg mycket
lustig ut, och sade sedan att vi måste bryta upp, emedan vi
hade många vänner som väntade på oss. Man konungen sade:
'Ni skola inte lemna mitt land.'"

"Vi höllo en ny rådplägning och kommo öfver ens, att om
vi dröjde längre, kunde vi råka ut för ledsamheter och förlora
vårt elfenben, hvarför det vore bäst att bege oss af inom två
dagar. Men vi behöfde inte vänta i två dagar för att råka ut
för ledsamheter! De kommo till och med innan vi slutat vår
rådplägning. Plötsligt hörde vi en qvinna uppgifva ett skri.
Vi sprungo ut och mötte några wangwanaer som kommo emot
oss, och bland dem var en qvinna, i hvars bröst satt en af
dvergarnas pilar.

"'Hvad betyder detta? Hvad vill det säga?' frågade vi
och de svarade: 'Dvergarna sköto på denna qvinna, när hon
hemtade vatten, och nu komma de i oräkneligt antal öfver oss
från alla byar. Det blir krig, och vi måste bereda oss derpå!'"

"Det var inte ett ögonblick för bittida; vi hade knappast
spänt om oss våra bälten och fattat våra bössor förr än de
elaka varelserna voro öfver oss och afsköto sina rörpilar, tätt
som en molnsky. De skränade och tjöto alldeles som
markattor. Många af vårt folk föllo ned döda af giftet på pilarna innan
vi hunno samlas och skjuta på dem. Mtagamoyo! Han var
öfverallt, med båda händerna förande sitt väldiga svärd, och
klöf packet som man klyfver en banan. Pilarna gingo genom
hans skjorta på många ställen. Der funnos många lika tappra
män som Mtagamoyo, och de kämpade modigt, men det förslog
inte. Dvergarna sköto på oss från trädtopparna; de kröpo genom
det höga gräset ända fram och sköto pilar midt i ansigtet på
oss. Då började Mtagamoyo, som såg att striden blef het, ropa:
<i>Boma! Boma! Boma!</i> (barrikad), och några hundra af oss höggo
ned bananträd, ryckte af dörrar, refvo ned hus och gjorde en
boma vid hvardera ändan af gatan; nu blef det litet bättre, ty
vi behöfde ej skjuta på måfå utan kunde träffa säkrare, och
efter flere timmars strid drefvo vi bort dem.

"Tror ni att vi ändå fingo fred? Visst inte; en ny här
tågade fram och fortsatte striden. De voro så små, att vi ej
kunde se dem riktigt; hade de varit långa karlar som vi, kunde
vi ha skjutit ned dem i hundratal. Vi kunde inte strida alla
på en gång, ty vi måste sofva, och Mtagamoyo delade oss i två
partier; det ena skulle sofva och det andra vakta boman. Hela
natten hörde vi dvergarnas rörpilar flyga öfver eller smattra på
taken och boman; hela natten hörde vi deras tjut. Ett par
gånger försökte de storma boman, men vi hade tjugu musköter
vid hvardera ändan af gatan.

"Nå väl, striden räckte hela den natten och hela följande
dag och natt. Och vi kunde inte få något vatten förr än
Mtagamoyo ropade åt hundra duktiga karlar, femtio med
musköter och femtio med stora vattenkrukor, att följa honom.
Mtagamoyo var ett lejon; han höll upp en sköld framför sig och såg
sig omkring och störtade så in i tätaste hopen; han grep två
af dvergarna, och vi följde honom och togo flere af dem, ty de
flydde ej förr än de sågo hvad vår afsigt var, men då lemnade
de oss vägen fri till vattnet. Vi fylde våra krukor och buro
de små <i>schaitans</i> (djeflarna) inom förskansningen; och då funno
vi att vi fångat konungen sjelf!

"Vi. ville alla döda honom, men Mtagamoyo samtyckte ej
dertill. 'Döda de andra', sade han, och vi höggo genast af allas
hufvuden och kastade dem utanför. Men konungen rörde vi ej.

"Nu slutade dvergarna upp med striden; de kommo till
oss och ropade: <i>'Sennené! Sennené!'</i> (fred! fred!) Vi slöto fred l
med dem, och de sade, att om vi gåfve dem tillbaka deras
konung, skulle vi få draga bort i fred. Efter en lång
rådplägning utlemnade vi honom. Men kriget blef nu vida värre än
förut. Nya tusental kommo mot oss, och hvar och en af oss
hade fullt upp att göra med att nedskjuta dem. Vi slogos med
de små odjuren hela den dagen och natten, och då funno vi
att krutet inte skulle förslå; vi hade blott två kaggar qvar.

"Nu sammankallade höfdingarna oss alla och sade att enda
möjligheten att undkomma vore att rusa ut ur förskansningen
samt öfverfalla dvergarna och döda dem med svärdshugg, så som
Mtagamoyo hade gjort.

"Sedan allt var ordnadt, störtade vi ut och rusade med
nedböjda hufvuden mot fienden. Det blef en kapplöpning! När
dvergarna sågo oss komma ut med våra breda, långa svärd,
hvilka voro blanka som glas, sprungo de sina färde, men vi
jagade dem som vargar ett par timmar. Och vi dödade många,
många, ty de kunde inte springa så fort som vi!

"Derpå återvände vi, packade hastigt i hop våra
tillhörigheter, medtogo hälften af vårt elfenben och skyndade mot
skogen. Vi vandrade hela den natten och lade oss slutligen
uttröttade att sofva. Herre, midt i natten voro de öfver oss igen.
Pilarna sjöngo "tvit, tvit" i alla riktningar, och hvarje minut
stupade någon. Krutet höll på att taga slut. Till sist togo vi
till flykten, sedan vi bortkastat allt utom våra bössor och svärd.
Då och då kunde vi höra Mtagamoyos signalhorn och följde det.
Men nästan alla voro så utmattade af hunger och törst, att deras
hjertan brusto, när de sprungo, och de föllo ned döda. Andra,
som lade sig på marken för att hvila, hade de små odjuren
på halsen, då det redan var för sent att fly, och blefvo
dödade. Herre, af det stora antal menniskor som lemnade Nyangwé
— araber, wangwanaer och slafvar — återvände blott tretio
med lifvet, och jag är en af dem."

"Hvad heter ni, min vän?" frågade jag.

"Bwana Abedi," lydde svaret.

"Och följer ni nu Tippu-Tib eller Mtagamoyo?"

"Jag följer Tippu-Tib," svarade han.

"Ah, godt! Såg ni något annat mycket underbart på er resa?"

"Ack ja! I Ureggas skogar fins det ofantligt stora
boaormar, hvilka med stjerten hänga sig fast vid trädgrenarna och
vänta på någon förbigående vandrare eller vilsekommen antilop.
Och myrorna i dessa skogar äro ej att förakta. Man kommer
inte fram, utan att hela kroppen betäckes af dem, och de
stickas som getingar. Leoparderna äro så talrika, att man möter
dem öfverallt. Nästan alla infödingar bära mössor af
leopardskinn. Sokoer (gorillor) finnas öfverallt i skogarna, och ve
den man eller qvinna som ensam möter dem, ty de rusa fram
mot en och fatta tag i ens händer och bita af fingrarna, ett
och ett, och så fort de bitit af dem, spotta de ut dem.
Wasongora-menoerna och wareggaerna äro menniskoätare, och om
främlingen ej kommer med tillräcklig styrka, låta de honom aldrig
passera. Det är ingenting annat än strid och strid. För bara
två år sedan begaf sig ett sällskap, väpnadt med tre hundra
bössor, norrut, bortom Usongora Meno; det kom hem med
blott sextio bössor och intet elfenben. Om man försöker fara
utför floden, finner man der fall efter fall, som draga ned
menniskorna och dränka dem. Ett sällskap af tretio personer,
fördelade på tre kanoter, foro utför floden en half dagsresa från
Nyangwé, när den gamle hvite mannen vistades der. De
drunknade alla, och det var orsaken hvarför han ej fortsatte färden.
Hade han gjort det, skulle han blifvit uppäten, ty hvad kunde
han väl göra? Ack, nej. Herre, det är ett otäckt land, och
araberna ha ej vågat sig bortom Uregga. De vilja ej ge sig
ut på en färd in i detta land, sedan de försökt tre gånger och
förlorat till sammans femhundra män."

"Er berättelse är mycket intressant, Abedi," sade jag;
"en del deraf tror jag är sann, ty den gamle hvite mannen
omtalade det samma för mig, då jag för fyra år sedan var i
Ujiji. Imellertid önskar jag höra Tippu-Tib tala."

Under hela den tid Abedi berättat om sina underbara
äfventyr, hade de öfriga araberna lyssnat dertill med största
intresse; men då jag vände mig till Tippu-Tib och frågade honom
hvad hans tanke var, vinkade han åt alla, utom sin kusin
Mohammed ben Sayid, att lemna rummet.

Då vi blifvit allena, underrättade mig Tippu-Tib att han
rådgjort med sina vänner och slägtingar och att de icke ville
tillåta honom att äfventyra sitt lif på en så vådlig färd. Men
som han ej ville att jag skulle blifva hindrad att fortsätta min
resa, hade han beslutit följa mig så långt som sextio läger, med
fyra timmars marsch mellan hvarje läger och det följande,
mot en summa af 5,000 dollars och på följande vilkor:

1. Att resan skulle företagas från Nyangwé, i hvilken
riktning och på hvilken dag jag bestämde.

2. Att resan icke skulle räcka längre än tre månader från
den dag vi bröte upp.

3. Att vi skulle färdas så, att det blefve två marscher
mot en rast.

4. Att om han följde mig sextio marscher — hvarje på
fyra timmar — skulle jag sedan återvända med honom till
Nyangwé, till ömsesidigt skydd och stöd, så vida vi icke
påträffade köpmän, med hvilka jag kunde få göra sällskap till
vesterhafvet, och förutsatt att jag tillät två tredjedelar af mitt
folk att återvända med honom till Nyangwé.

5. Att jag utom de 5,000 dollars också skulle underhålla
140 män under frånvaron frånv Mwana Mamba, både på
bort- och hemvägen.

6. Att om jag, sedan jag sett mera af landet och folket,
skulle finna det omöjligt att fortsätta resan och återvända
innan de sextio marscherna voro tillryggalagda, han icke skulle
ställas till ansvar derför utan oaf kortadt erhålla sina 5,000 dollars.

Dessa vilkor ansåg jag, med undantag af punkten 4, ganska
antagliga, men ehuru jag på allt sätt försökte modifiera denna
punkt för att vinna full frihet att ensam fortsätta resan, om jag
ville, förklarade Tippu-Tib att han ej ville ensam resa så lång
väg tillbaka, äfven om man erbjöde honom 50,000 dollars, emedan
han var säker på att han aldrig skulle återkomma för att njuta
af sin rikedom. Han ville hellre följa mig ned till vesterhafvet
för ett par tusen dollars till än återvända för 50,000 dollars
ensam med sina 140 man. Han gick imellertid efter några små
protester in på att en ny punkt finge tilläggas af innehåll, att
om han, Tippu-Tib, till följd af modlöshet ville återvända innan
resan blifvit fullbordad, skulle han gå förlustig hela summan af
5,000 dollars samt eskorten på hemvägen.

"Det är ingen brådska med saken," sade jag. "Ni kan
ändra åsigt och jag äfvenså. Vi skola båda taga oss tjugufyra
timmars betänketid. I morgon afton skall öfverenskommelsen
vara färdig att undertecknas, eller ock skickar jag bud att jag
icke kan gå in på era vilkor."

Verkliga förhållandet var att jag icke ännu rådfört mig
med mitt folk, och då vårt samtal varit alldeles enskildt, måste
jag nödvändigt först inhemta Franks mening före mitt nästa
möte med Tippu-Tib.
Klockan 6 e. em. inburos tvänne skålar, hvilka voro fylda
med palmolja och försedda med bomullsvekar, som påtändes.
Det var min eftermiddagsstund, stunden för pipor och kaffe, som
Frank alltid inbjöds att dela.

Då han kom in, kokade kaffepannnn och lille Mabruki stod
färdig att servera den doftande drycken. Tobakspungen, hvilken
var fyld med Afrikas bästa tobak — den från Masansi, nära
Uvira — låg framlagd. Mabruki slog i kaffet och lemnade oss derpå.
"Frank, min son," sade jag, "sitt ned. Jag måste ha ett
långt och allvarsamt samtal med dig. Lif och död — ditt lif
så väl som mitt och alla deltagarnas i expeditionen — bero på
det beslut jag fattar i afton."

Nu erinrade jag honom om hans vänner der hemma liksom
om de faror hvilka hotade honom; om den sorg hans död skulle
förorsaka och den ära som komme att belöna hans framgång;
om lättheten att återvända till Zanzibar och om de farliga
hinder som lågo i vår väg, i fall vi droge vidare, derunder jag
omtänksamt framhöll alla skälen för och emot, så att han icke
skulle gissa mina egna önskningar. Jag påminde honom om
de ohyggliga uppträden vi tvungits bevitna och deltaga i,
dervid jag tillade att vi utan tvifvel skulle sammanträffa med
andra, lika farliga folkstammar; men jag bad honom att draga
sig till minnes huruledes förräderi, list och vildarnas mod blifvit
gäckade genom tålamod och beslutsamhet och hurusom vi ännu
hade makt att straffa dem som hotade oss eller mördade våra
vänner. Och jag slutade med ungefär dessa ord:

"Utan tvifvel ligger det någon sanning i hvad araberna
berätta om infödingarnas vildhet. Livingstone, som rest
femtontusen mil och som tillbragt så stor del af sitt lif bland afrikanerna,
skulle inte utan tillräckliga skäl ha uppgifvit sin så modiga kamp;
Cameron skulle inte med sina fyrtiofem Snidergevär ha vändt
tillbaka från så lysande utsigter, om han inte verkligen ansett
sin styrka för svag att motstå de ihärdiga anfallen af tusenden
och åter tusenden vildar. Men om vi också medgifva att det
torde finnas någon sanning i hvad araberna säga, ligger det
dock i deras okunniga, vidskepliga natur att öfverdrifva hvad de
sett och härpå ha vi tjogtals bevis. Imellertid ha de rykten de
utspridt redan gjort starkt intryck på wangwanaerna och
wanyam-wezierna. De darra redan af fruktan, emedan de misstänka att
jag ämnar utforska menniskoätarnas land bortom Nyangwé. Den
dag vi tänka börja vår färd skola vi ej ha några följeslagare."

"Men om jag, å andra sidan, kan från Nyangwé medföra
allt vårt folk utan någon minskning och lägga en stor sträcka
vildmark mellan oss och den arabiska nederlagsorten, då är jag viss
på att jag skall kunna göra dem till tappra män. Det fins godt
gry hos dem, de besitta egenskaper som kunna göra dem till
hjeltar; men vi måste befria oss från araberna, annars skola de
mycket snart vara demoraliserade. Det är derför jag
underhandlar med Tippu-Tib. Om jag kan komma öfver ens med
honom och lemna Nyangwé utan så stor förlust som i Ujiji, är
jag viss på att kunna förmå mina män att våga allt med mig.

"Svårigheten att få transportmedel är ofantlig. Vi kunna
inte få kanoter i Nyangwé. Livingstone kunde det ej heller.
Cameron misslyckades. Jag skall säkert också misslyckas. Jag
skall ej försöka skaffa mig några. Men vi skulle kunna köpa
upp alla de yxor vi få se här emellan och Nyangwé, och om
vi färdas landvägen på denna sidan Lualaba, skulle vi innan
Tippu-Tibs kontrakt går till ända kunna hinna till någon stam
som ville sälja sina kanoter. Vi ha förråd för lång tid, och
jag skall köpa mera i Nyangwé. Om infödingarna inte vilja
sälja kanoter, kunna vi göra kanoter sjelfva, i fall vi ha
tillräckligt med yxor att sätta alla till arbete. Och hvad jag nu
önskar, Frank, är att få veta din mening om hvad vi böra göra."

Franks svar lät icke vänta på sig.

"Jag säger: Låtom oss tåga vidare."

"Tänk väl på saken, min käre vän; förhasta dig ej. Lif
och död bero på vårt beslut. Tror du inte att vi skulle
kunna undersöka trakten öster om Camerons väg?"

"Men ingenting kan jemföras med denna ståtliga flod!"

"Hvad säger du om Lincoln-sjön, Kamolondo-sjön,
Bembasjön och hela landet ned till Zambezi?"

"Ah, det är en präktig trakt, och kanske infödingarna ej
heller äro så vildsinta der, eller hur?"

"Men, som du nyss sade, vore det ingenting emot den stora
floden, hvilken nu i tusentals år oafbrutet flutit hundrade, ja,
kanske tusentals mil mot norr, genom trakter om hvilka ingen
hört talas!"

"Låt oss följa floden, sir!"

"Tänk likväl ännu en gång på saken, min vän. Tänk på
alla dessa tappra män, hvilkas lif beror af ett ord af oss; tänk
på oss sjelfva, ty vi äro ännu unga och starka och driftiga.
Hvarför skulle vi ge alla dessa till spillo för en tom ära eller för
att, i fall vi lyckas, få hvarje ord vi säga kalfatradt och
betvifladt, våra afsigter missförstådda af vrånga sinnen, som vanställa
allt till vår skada?"

"Ah, mycket sant, sir! Jag var en af dem som inte trodde
att ni funnit Livingstone. Jag kan gerna tala om det nu. Ända
tills jag kom till Zanzibar och fick se ert folk trodde jag det
ej, och i Rochester finnas hundratals menniskor som delade min
mening."

"Och tror du nu, Frank, att vi äro i Manyema?"

"Jag måste väl det, sir."

"Är du inte rädd, att när du kommer hem till England
och folk säger att du aldrig varit i Afrika — och det skall
man utan tvifvel göra — är du inte rädd att du sjelf till slut
ej heller tror det?"

"Ah nej, sir," svarade han. "Jag kan aldrig glömma Ituru
och min brors död der i landet, så många wangwanaers död
der, den stora sjön Uganda, vårt tåg till Muta Nzigé, Rumanika,
i Ujiji, Tanganika-sjön och vår resa hit."

"Men hvad tror du, Frank? Vore det inte bättre att
undersöka de trakter som ligga i nordost härifrån tills vi komma
till Muta Nzigé, kringsegla denna sjö och fara öfver till Uganda
igen samt på Kagehyi-vägen återvända till Zanzibar?"

"Det vore ett vackert arbete, sir, om vi kunde gå i land
dermed."

"Men om du rätt tänker på saken, Frank, så är dock
denna stora flod, som Livingstone först såg och som han med
nästan krossadt hjerta nödgades vända sig bort ifrån och lemna
i dess outgrundlighet, också ett ädelt mål. Tänk dig imellertid
huru vi, sedan vi köpt kanoter, skola färdas utför floden dag
efter dag, antingen till Nilen eller till någon stor sjö långt bort
i norr, eller till Kongo och Atlantiska oceanen! Tänk hvilken
välgerning vår resa skall blifva för Afrika! Ångare från
mynningen af Kongo till Bemba-sjön och till alla de stora floder
som falla ut deri!"

"Hör på, sir, låt slumpen fälla utslaget; två gånger af tre
afgör saken."

"Låt gå; här är en rupi."

"Krona för norr och Lualaba; klafve för söder och Katanga!"

Frank steg upp med strålande ansigte. Han kastade rupien
högt upp. Myntet föll.                                                 

"Hvad är det?" frågade jag.

"Klafve!" svarade Frank med missnöjd min.

"Kasta om igen!"

Han kastade åter och det blef klafve — sex gånger efter
hvart annat fingo vi upp klafve.

Vi företogo oss derpå att "draga strå" — kort strå för
söder, långt strå för Lualaba-floden — och åter blefvo vi
gäckade, ty Frank drog städse det korta strået och lemnade det
långa qvar i min hand.

"Det tjenar till intet, Frank. Vi skola möta vårt öde trots
rupien och halmstråen. Med din hjelp, min käre gosse, vill jag
följa floden."

"Lita på mig, herr Stanley. Jag skall stå er bi. Min käre
gamle fars sista ord voro: 'Håll dig till din herre!' Och der
är min hand, sir; ni skall aldrig få orsak att tvifla på mig."

<img id="4434" id="4434">"Krona för norr och Lualaba; klafve för söder och Katanga."</img>

"Godt — jag vill då fortfara som jag börjat. Jag skall
göra upp kontraktet med Tippu-Tib, ty då wangwanaerna se att
han följer med oss, skola de kanske vara villiga att också gå
med. Vi torde äfven i Nyangwé behöfva skaffa mera folk. Och
om infödingarna tillåta oss att fredligt draga genom deras land,
så mycket bättre. Hvarom inte — bjuder oss vår pligt: "framåt".

Följande afton besökte oss åter Tippu-Tib och hans vänner.
Kontraktet skrefs och undertecknades af respektive parter och


deras vitnen. Derpå tillkallades wangwanaernas höfdingar, och
nu tillkännagafs att Tippu-Tib med 140 gevär och sjutio
spjutkastare från Unyamwezi skulle åtfölja oss och att vi, om vi icke
mötte andra köpmän och infödingarna visade sig fiendtliga, skulle,
sedan sextio läger slagits, återvända med honom till Nyangwé.
Men om vi träffade portugiser eller turkiska köpmän, skulle en
del af oss göra dem sällskap och de öfriga med Tippu-Tib
återvända till Nyangwé. Detta tillkännagifvande mottogs med
belåtenhet, och höfdingarna sade att Tippu-Tibs närvaro vore nog
för att ingen arab skulle våga herbergera någon rymling från oss.

Kaurier och perlor uppräknades nu och lemnades samma
afton åt Tippu-Tib såsom underhållssumma för tio dagar
räknadt från dagen för hans uppbrott från Mwana Mamba.

Följande morgon, den 24 Oktober, lemnade expeditionen
Mwana, full af hopp och tillförsigt. En fördel af kontraktet med
Tippu-Tib var att en mängd folk strömmade till, ty på vägen
varseblef jag bland folket flera nya ansigten, och då vi komma
till första lägerplatsen, Marimbu, elfva mil nordvest från Mwana
Mamba, kommo många in i mitt tält och begärde tillåtelse att
få följa med oss. De fingo förskottsaflöning i tyg, och deras
namn inskrefvos i rullan öfver expeditionens folk, med samma
aflöning som wangwanaerna och wanyamwezierna.

Genom ett vackert och vågigt men nu obebodt landskap,
der vi på hvar enda mil kommo till förstörda byar, tågade vi i
nordvestlig riktning tretton mil från Marimbu till Benangongo
och anlände den 25 till Kankumba efter en marsch af tolf mil,
under hvilken vi öfvergått Mshama-strömmen.

Från lägret i Kankumba visade man oss Nyangwé, och som
det blott var fem mil dit, försäkrade många af manskapet att
de kunde se det. På blott en mils afstånd låg den träskiga
dal som genomflytes af Kunda, en annan biflod till Lualaba, som
har sina källor i Uzimba; i ost-nordost från oss, ungefär åtta
mil längre bort, reste sig några spetsiga bergstoppar, utsprång
från Manyema-bergen; i vester sträckte sig ett gräsbevuxet,,
vågigt land ända bort till Lualaba.

Gräset (slägtet <i>Panicum</i>) är i Manyema, såsom allt annat i
detta bördiga land, af gigantiska proportioner och tätare än
det yppersta sädesfält. Stjelkarna hålla en tum i omkrets och
äro ungefär 8 fot höga. Hvad jag kallat gräsbevuxet land liknar
mera en böljande, med späda bamburör klädd <i>slätt</i>.

Unge Kalulu, som, sedan han blef gripen och återförd från
Uguha, uppfört sig väl och å nyo stod högt i gunst hos mig, 
råkade vid Kankumba ut för en märklig och rätt allvarsam
olyckshändelse. En af ledarna, Mabruki den äldre, hade i sitt
Snidergevär, tvärt emot gifna order, låtit en patron ligga qvar
och vårdslöst lemnat bössan på de uppstaplade varupackorna.
En mgwana som hade brådtom råkade skuffa till den med foten
med den påföljd att skottet brann af. Kalulu, som låg på sin
matta nära elden, blef sårad på icke mindre än <i>åtta</i> ställen;
kulan gick genom yttre sidan af vaden och öfre delen af låret,
snuddade mot högra refbenen och gick ut genom musklerna i
hans venstra arm. Ehuru han fick många sår, voro de dock
ej farliga, och genom användande af litet arnica, linneskaf och
bandager återstäldes han snart så, att han icke behöfde
frukta för menliga följder.

På morgonen den 27 begåfvo vi oss från vårt läger i
Kankumba ned till stränderna af Kunda, en flod, som var ungefär
40 fot bred och tio fot djup vid färjstället. Såsom roddare
tjenstgjorde Wagenya- eller Wenya-fiskare under beskydd af scheik
Abed ben Salim, äfven kallad "Tanganika".

<img id="4435">Wenya- eller Wagenya-fiskares kanoter.</img>

En rask marsch på fyra mil förde oss till utkanten af
Nyangwé, der vi mottogos af Abed ben Salim, en gammal man
på sextiofem år, Mohammed ben Sayid, en ung arab med
märkvärdigt lång näsa och små ögon, scheik Abeds <i>fundis</i>, eller
elefantjägare, och flere wangwanaer, alla klädda i snöhvita skjortor,
röda fezer och sandaler.

Scheik Abed behagade lägga beslag på mig och erbjöd mig
ett hus i närheten af sin bostad.

Det sätt hvarpå vi intågade i Nyangwé tycktes, efter hvad
sedan samtalsvis framgick, hafva slagit scheik Abed med
förvåning. Han hade nämligen bott der länge och sett många
karavaner komma och draga sina färde. Af det vanliga
skjutandet, det vilda hojtandet och villervallan fans här ej ett spår;

våra veteraners ordning och stadga, de täta leden af en
kolonn, som nu temligen väl förstod skilnaden mellan disciplin
och oreda med ty åtföljande marodörer och sölare, gjorde ett
märkbart intryck på den gamle araben. Allt sedan mordet på
Kaif Halleck i Ituru hade våra sjuka blifvit förbjudna att släpa
sig efter till lägret utan betäckning och utan hjelp. Fyra åsnor
och de öfvertaliga bland folket voro alltid till hands att taga
vård om dem som ej orkade gå, medan sådana som blott voro
lindrigt angripna fingo bilda en särskild afdelning under befäl
af Frank och sex höfdingar.

Hvad som vidare förundrade araben var den hastiga färden
från Tanganika — 338 mil på fyrtiotre dagar, alla raster
inberäknade. Han sade att den tid araberna vanligen behöfde
var mellan tre och fyra månader. Dock voro expeditionens
medlemmar vid ypperlig helsa, och vi hade ej en enda sjuk;
den ende som för tillfället icke kunde tjenstgöra var Kalulu,
hvilken händelsevis blifvit sårad aftonen förut. Mellan
Tanganika och Nyangwé hade hvarken Frank eller jag besvärats af
det minsta illamående.

Nyangwé är den längst bort åt vester belägna, af arabiska
köpmän från Zanzibar bebodda plats. Det ligger på 26° 16' ö.
long. och 4° 15' s. lat., på högra eller östra sidan om Lualaba,
på sluttningen af en hög rödaktig bank, som reser sig några
och fyrtio fot öfver floden, med fritt, öppet land längs floden
åt norr på en sträcka af tre mil, i öster ungefär tio mil och
i söder öfver sjutio mil, eller ända till Luarnas sammanflöde med
Lualaba. Den stad som kallas Nyangwé sönderfaller i två
delar. Norra delen har till medelpunkt Muini Dugumbis
qvarter (Dugumbi var den först, 1868, hit anlända arab), och
omkring hans hus ligga hans vänners och deras familjers och
slafvars rymliga bostäder — till sammans kanske 300 hus.
Södra delen af staden skiljes från den norra genom en bred,
af araberna odlad och med ris besådd dal. Då Lualaba
stiger till full höjd, öfversvämmas denna dal. Det förnämsta
huset i södra delen af Nyangwé är scheik Abed ben Salims
stora och väl bygda <i>banda</i> af lera. Helt nära denna ligga de
hus och hyddor hvilka tillhöra de arabiska wangwanaer som
föredraga Abed ben Salim framför Muini Dugumbi. Abed
visade mig sin rymliga gård, der han afundsjukt döljer sitt harem
af tretio ståtliga, vackra qvinnor med präktiga ögon. Han eger
två engelska hönor, som kommit från Indien, flere kycklingar af
blandad ras, två tadussin ma dufvor och några perlhöns; i hans
förrådshus funnos omkring sextio eller sjutio stora och små
elefantbetar.

Mellan de båda främmande höfdingarna i Nyangwé råder
stor afundsjuka. Bådadera försöka de att af infödingarna blifva
erkända såsom den mäktigaste. Dugumbi är en östkust-köpman
från Sa'adani, af halfblod och en simpel, rå, gammal man,
troligtvis af sjutio års ålder, med negernäsa och negersinne. Scheik
Abed är en lång, mager, gammal man med hvitt skägg och
patriarkaliskt utseende, trångbröstad, temligen retlig och snar till
vrede, hvarjemte han obetingadt tror på trolleri och är en ifrig
muhammedan.

På senare år har Abed haft vid sin sida den långnäste
unge araben Mohammed ben Sayid, en öfver måttan vidskeplig,
men utomordentligt listig och slug karl, envis tiggare, med
ypperligt affärshufvud men i allt som icke rör handel enfaldig som ett
barn. Han erbjöd sig att, mot ersättning och med vilkor att
jag skulle läsa den arabiska koranen, på en dag föra mig hvart
som helst i Afrika. Genom dylika oförskämda lögner har han
fått ett visst inflytande öfver scheik Abed, Den senare sade
mig att han var halft rädd för honom och trodde att han vore
en högst ovanlig menniska. Jag frågade den gamle enfaldige
scheiken, om han lånat Mohammed något elfenben. Nej; men
denne begärde oupphörligt att få låna tio <i>frasilaher</i> (350
skålp.) elfenben, som han lofvade att inom sex månader
återbetala med femton <i>frasilaher</i> (525 skålp.).

Redan samma dag jag ankom hit sände Mohammed en af
sina favoritslafvar för att bedja mig, först om litet skrifpapper,
sedan om nålar och tråd och, några timmar senare, om
hvitpeppar och en stång tvål; på aftonen kom han och begärde ett
par skålp. socker och litet te, och kunde jag undvara det, skulle
han vara tacksam för litet kaffe. Följande dag erhöll jag bref —
alla affattade i mycket sirliga ordalag, ty Mohammed är en flitig
Koranläsare — med anhållan att af mig få först åtskilliga
medikament, sedan ett par yards rödt tyg och slutligen
några yards fint hvitt linne, o. s. v. Jag blef helt intresserad
af honom, ty var han icke en älskvärd och tilldragande menniska,
der han satt och tuggade hela massor af betel-nötter och tobak
och blinkade så fort och listigt, med sina små, illpariga ögon,
medan han talade med mig så att jag icke kunde låta bli att följa
deras snabba rörelser och den långa, smala näsan med dess
ogenomträngliga hemlighetsfullhet och klassiska linier? Jag fruktar
att Mohammed icke tyckte om mig, men min beundran för
Mohammed var utomordentlig.
<i>
"La il Allah — il Allah!"</i> hörde man honom säga till scheik
Abed, "den gamle hvite mannen Daoud gaf aldrig mycket åt någon,
men denne hvite man ger ingenting" Alldeles, kära Mohammed.
Min beundran är stor för dig, min vän; men du ljuger, så att
du blifver mig vedervärdig, och du har en sådan sötsliskig, gemen
min i ditt ansigte, att jag kunde hafva god lust att kringklappa
dig duktigt.

Följande morgon infann sig Muini (herre) Dugumbi med
sitt följe — ett riktigt fribrytareband, främst i hvilket stod
den ryktbare Mtagamoyo — barnfusiljeraren och qvinnoslagtaren.
Då jag några veckor senare frågade Tippu-Tib hvad han tyckte
om Mtagamoyo, rynkade han på näsan och sade: "Han är
visserligen tapper, men han är en man hvars hjerta inte är större
än min lillfingersnagel. Han har inga känslor — han dödar en
inföding som en orm — sak samma af hvad kön han är."

Denne man är af omkring fyrtiofyra års ålder, af
medellängd och mörkhyad, med bredt ansigte, svart, litet gråsprängdt
skägg och tunna läppar. Han talade föga, och hvad han sade
var föga artigt. Han såg icke så synnerligt farlig ut men
kunde nog vara det i alla fall. Araberna i Nyangwé betraktade
honom som sin förste krigare.

Patriarken Dugumbi eller, såsom infödingarna kalla honom,
Molemba-Lemba, har det uppsluppna sättet hos en välmående
och obildad gubbe, som känner sig innerligt belåten med den
materiella sidan af sin tillvaro. Han är fallen för qvickheter
af gröfsta slag och är en fåfäng, narraktig gubbe, okunnig i allt
utom i konsten att samla elfenben, hvarjemte han lyckats vid
sin person fästa en skara namnlösa halfblodsaraber, hvilka äro
i hög grad högmodiga och vildsinta samt omätligt snikna.

Då araberna i Nyangwé först hörde talas om Tippu-Tibs
ankomst till Imbarri från södern, voro de angelägna att få honom att
slå sig ned der; men Tippu-Tib hade ingen lust att blifva förste
medborgare i en ort som ej kunde skryta med bättre kolonister än
den gamle narren Dugumbi, slagtaren Mtagamoyo och den
enfaldige scheik Abed. Han begaf sig derför till MwTana Mambas
land, der han fann bättre kamrater i Mohammed ben Sayid,
Sayid ben Sultan, Msé Ani och Sayid ben Mohammed el Mezrui.
Till anletsdragen är Sayid ben Sultan ett groft porträtt af Abdul
Aziz, aflidne sultanen af Turkiet.

En af Nyangwés förnämsta inrättningar är kituka, eller  
marknaden. Med den första af dessa marknader gjorde jag 1871  
bekantskap i Ujiji och Urundi. Den ena dagen hålles marknaden
på den öppna platsen framför scheik Abeds hus; andra dagen i
Dugumbis stadsdel, en half mil från den andra; tredje dagen vid
Kundas och Lualabas sammanflöde, o. s. v. efter tur och ordning.

På denna marknad hålles allting till salu — från en
vanlig lerkruka till en ståtlig, vacker flicka från Samba, Marera
eller Ukusu. Från ett tusen till tre tusen infödda af båda könen
och af alla åldrar samlas här från andra sidan af Lualaba och
från Kundas stränder, från öarna uppåt floden och byarna i
mitamba, eller skogen. Nästan alla äro klädda i tyger från
Manyema, fina, vackert färgade och rätt varaktiga grästyger. De
artiklar som här säljas för kaurier, perlor, koppar- och jerntråd
och <i>lambas</i> (fyrkantiga stycken af palmtyg, tillverkadt af fibrerna
af <i>Raphia vinifera</i>) utgöra Manyemas alster. Jag gick omkring
å marknaden och upptecknade följande:

Batater.       Ägg.           Fisknät.

Jams.          Höns.          Korgarbeten.

Majs.          Svarta svin.   Maniok-bröd.

Sesamfrö.      Getter.        Maniok-mjöl.

Hirs.          Får.           Koppararmband.

Bönor.         Papegojor.     Jerntråd.

Gurkor.        Palmvin (<i>malofu</i>).   Jernknappar.

Meloner.       <i>Pombé</i> (öl).  Hackor.

Maniok.        Musslor och ostron    Spjut.

Jordnötter.      från floden.        Bågar och pilar.

Bananer.       Färsk fisk.           Yxor.

Sockerrör.     Torkad fisk.          Rotting.

Peppar (i bär).Hvitling.             Pallar.

Sopprötter.    Sniglar (torkade).    Stengods.

Vild frukt.    Salt.                 Pulvriseradt färgträ.

Palmsmör.      Hvita myror.          Grästyg.

Oljepalm-nötter. Gräshoppor.         Gräsmattor.

Granatäpplen.  Tobak (torkade blad). Bränsle.

Honing.        Pipor.                Elfenben.

Slafvar.

Häraf ses att marknaden i Nyangwé är temligen väl
försedd. Och hvad den med sitt stoj och sitt sorl af
mennniskoröster liknade alla andra marknader! Samma täflan i att prisa
de utbjudna varorna, samma lifliga gester, samma häftiga
åtbörder och nyfikna blickar, samma ansigtsuttryck af hån och
triumf, oro, glädje, inställsamhet — allt sammans återfans der.
Jag upptäckte också det öfverraskande faktum att infödingarna
i Manyema hade alldeles samma öfverspända föreställningar
angående sina varor som bodegarne i London, Paris och New
York. Kanske wanyemaerna icke äro så talföra, men de ersätta
bristen på ord med obeskrifligt talande åtbörder.

Under denna månad af året står Lualabas vatten mycket
lågt. Vår båt <i>Lady Alice</i>, hvilken blifvit så godt som ombygd,
sköts ut i floden, och med lodlina och sextant om bord rodde min
båtbesättning och jag, nyfikna att få försöka båten på den Stora
Flodens gråbruna vatten, kl. 11 f. m. öfver till en midt emot,
på 800 yards afstånd belägen ö och lodade under färden.

Följande siffror upptecknades efter hvarje lodning, räknadt
från 30 yards från land till den låga, buskbeväxta ön midt
emot Nyangwé:
                    24        15

18        23        24 1/2    15

19        24        22        15 1/2
18        25        23        14
18 1/2    24 1/2    22        13
20        25        21        12
20 1/2    26        19         9
19        27        17         9 1/2
21        27 1/2    16         8

hvaraf totalsumman gifver ett medeldjup af 18 fot och 9 tum.

Den östligaste ön midt i floden har blott 100 yards största
bredd, och mellan den och en annan ö är ett afstånd af från 250
till 300 yards. Från den andra ön till den låga stranden midt
emot Nyangwé är det ungefär 250 yards, och i dessa rännor är
strömmen något starkare än i sjelfva floden. Medeldjupet i
mellersta rännan var 12 1/2 fot och i den vestra 11 fot; hela
bredden af rent vatten var ungefär 1,300 yards. Under
månaderna April, Maj och Juni och första delen af Juli är
vattenståndet högt och Lualaba öfversvämmar låglandet vesterut på en
rymd af nära half annan mil. Lualaba kan då midtför Nyangwé
sägas vara från 4—5,000 yards bred.

Öfverallt der araberna slå sig ned i Afrika försöka de i
sina kolonier införa samma växter och fruktträd som man finner
på deras älskade ö Zanzibar. I Unyanyembé hafva de också
planterat melonträd, pomeransträd, mangoträd, citronträd,
flaskträd, granatäpleträd och sått ris och hvete i öfverflöd. I Ujiji
förekomma samma slags träd och säd, jemte lök, införda af
araber. I Nyangwé utgöras deras trädfrukter af ananas, 
granatäplen och melonträdfrukt. Både i Nyangwé, Kasongo och
Mwana Mamba har deras risodling lyckats förträffligt. Lök 
misslyckas här, påstå araberna, emedan ett slags mask äter upp den.
Bananen (<i>Musa paradisiaca</i>) och pisangträdet (<i>Musa sapientium</i>)
äro inhemska.

Wagenyaerna, såsom araberna kalla dem, eller wenyaerna —
uttalas wainyaerna — såsom de kalla sig sjelfva, äro en
egendomlig stam af fiskare, hvilka bebo båda ständerna af Lualaba,
från dess sammanflöde med Kamalondo på venstra stranden ned
till sjette katarakten i Stanley-fallen, äfvensom på den högra från
Luamas mynning ned till Ubwiré eller Usongora Meno.

Wenyaerna voro de ursprungliga inbyggarna i Nyangwé, då
Muini Dugumbis förtrupp uppträdde der, förebådande undergång,
fasa och folkförödelse för det 700 qvadratmil stora
Manyema-landet. Då, såsom ruinerna af tjogtals byar bevitna, den öppna,
fruktbara landsträckan mellan Luarna och Nyangwé varit rikt
befolkad, torde det icke vara för mycket att räkna sextio
invånare på qvadratmilen. Flodkusten i Manyema, från Luama till
Nyangwé, kan sägas hafva haft en befolkning af 42,000 själar,
hvaraf troligtvis endast 20,000 finnas qvar. De öfriga hafva
blifvit bortförda eller dödade, eller hafva de flytt till öarna eller
utflyttat längre nedåt floden.

Araberna och wangwanaerna hafva också utplånat namnet
Lualaba eller Lualowa. De hafva i stället gifvit oss Ugalowa,
Ugarowa, som måste förkastas, då jag aldrig hörde en enda
inföding vester om Tanganika begagna detta ord. Det härleder
sig troligen från någon slaf från Uhiyau eller Nyassa, Bisa,
Unyamwezi eller någon annan trakt. Hade en bildad arab först
hört ordet, skulle vi troligtvis fått en benämning mera liknande
den rätta.                                                                                     

Manyema uttalas olika: Mani-yema, Manu-ema, Mani-wema;
det första af dessa namn är dock det allmännaste.

Hvad stafningen af namnet Tanganika angår, vidhåller jag
att det sätt jag användt är det riktigaste och renare afrikanskt
än Tanga-ny-ika. Hvarken araber, wangwanaer eller infödingar
i det inre af landet hafva någonsin närmat sig detta ljud. Det
uttalas på samma sätt som Amerika, Afrika, Angelika, Fredrika.
Jag har i hela Afrika hört blott ett namn liknande det jag
förkastat, nämligen Nyika, konungen af Gambaragara, hvilket
uttalas Nye-ika.
Tippu-Tib ankom till Nyangwé den 2 Nov. med vida större
styrka än jag väntat, ty han hade nära 700 man med sig.
Han sade imellertid att han ämnade skicka 300 till ett land
kalladt Tata, som ligger öster om Usongora Meno.

Den 4 November mönstrades expeditionens manskap, och vi
förvissade oss om att antalet uppgick till 148 <footnote>Detta antal ökades sedermera med sex kraftfulla unga män från Nyangwé,
så att hela summan deltagare i expeditionen uppgick till 154, inberäknadt qvinnor
och barn (söner af wangwanaer från Zanzibar).</footnote> och att vi egde följande
vapen: 29 Snider-gevär, 32 perkussions-gevär, 2 Winchester-gevär,
2 dubbelbössor, 10 revolvrar, 68 yxor. Af dessa sextiofyra gevär
buros blott fyrtio af pålitliga män; de öfriga voro endast sådana
bärare som hellre skulle hafva blifvit slafvar än stridt för frihet
och lif. Det oaktadt voro de som bärare af mycket värde och
voro sina pligter och sitt kontrakt trogna, då de ej genom yttre
inflytelser eller fruktan lockades derifrån. Den väldiga styrka
Tippu-Tib medförde till Nyangwé uppmuntrade dem mycket, och
då jag frågade, om de voro färdiga att hålla de löften de gifvit
mig i Zanzibar och vid Muta Nzigé-sjön, svarade de enhälligt ja.
"Då, mina vänner," sade jag, "skolen I denna afton packa
in alla era tillhörigheter, och i morgon bittida vill jag se er
uppstälda utanför mitt hus, färdiga till uppbrott."

*
</chapter>
<chapter name="Femte kapitlet.">
<h1>Femte kapitlet.</h1>

Tippu-Tibs liftjenare. — I urskogen: en trädöken. — Primitivt husgeråd. —
Våra lidanden i hedningarnas skog. — Tippu-Tib fäller modet. — En bysmed. —
<i>Soko</i>-skallar; den felande länken. — Professor Huxleys mening derom. — 
<i>Livingstone-floden</i>. — Drömmerier. — Vägen till hafvet. — De räddas råd. —
»Wasambyerna!» —  <i>Ooh-hu! ooh-hu!</i> — Lyckade underhandlingar.

Då vi den 5 November 1876 hade lemnat Nyangwé bakom  
oss och stigit uppför en hög, gräsbeväxt bergås, sågo vi framför
oss en mörk mur af skog, hvilken började vid flodstranden och
sedermera sträckte sig i krökningar mot sydost tills kullar och
afstånd gjorde den otydlig.

Jag vände mig om för att betrakta Nyangwé, som vi snart
hade lemnat bakom oss. Hvilken vacker och leende tafla var det
ej, der det låg öfverst på en af dessa långsträckta, gräsbeväxta
höjder, hvarifrån man hade utsigt öfver den gråbruna
Livingstone-floden! Huru varmt och trefligt såg det ej ut på
flodstranden, då solen kastade sina strålar på gräset, som i vågor
böljade för vinden! Till och med Uzuras och vestra Manyemas
kägelformiga kullar syntes i rader emellan skogen och den
gräsbeväxta slätten, hvilka nu bägge voro purpurfärgade. De
förekommo mig som molnmassor och tycktes förete en långt ljusare
och gladare anblick än den mörka, tjocka skog som utbredde
sig framför oss i norr.

Huru full af hinder föreföll mig ej det mörka okända som
låg framför oss och hvarom vi ej visste det ringaste! Ej ens
de få namn jag hört af araberna bibragte mig några bestämda
begrepp derom. Hvad voro väl sådana besynnerliga namn som
Tata, Meginna, Uregga och Usongora Meno för mig? De kunde
ej skänka mig några bestämda föreställningar och betecknade
ingenting utan voro endast tomma namn på antingen land,
byar eller folk, allt sammans inhöljdt i mörker, råhet,
okunnighet och fabel.

Det är imellertid vårt öde att draga vidare, i hvilken
riktning vi än må föras af den smala slingrande stig som löper
fram genom stora gräsbeväxta slätter, ner i hålvägar och öfver
mindre strömmar, tills vi slutligen fördjupa oss i den kalla, mörka,
lugna region som ligger framför oss vid horisonten och hvilken vi
sedermera lemna der den smala stigen åter släpper oss ut —
en väglängd af omkring 240 timmars vandring.

Målet för den djerfva färden är att tända en fackla af
ljus i vestra hälften af de svartes verldsdel. Från Nyangwé
österut längs fjerde parallellcirkeln s. lat. äro omkring 830
geografiska mil kända, undersökta och genomresta, men vesterut
mot Atlantiska oceanen finnes längs samma latitud en sträcka
af 956 mil, af hvilka 900 äro helt och hållet okända. I stället
för att imellertid styra kosan rakt mot vester, tänka vi färdas
mot norr på flodens östra sida för att hindra den att obemärkt
af oss kröka sig österut mot Muta Nzigé eller mot Nilen, och
för att, i den händelse floden verkligen rinner åt vester,
öfvertyga oss om hvilka tillflöden den mottager från öster; vi skola
äfven af dessas storlek och omfång söka bilda oss ett begrepp
om utsträckningen af det land som de vattna och om källornas
omgifningar.

Tusen saker kunna imellertid inträffa som komma att hindra
framgången af vårt företag: hunger, sjukdomar och anfall af
infödingarna skola måhända krossa oss. När allt kommer omkring,
skola kanske svårigheterna nedslå vårt mod, men våra
förhoppningar äro stora och vårt mål ädelt. Låtom oss derför i Guds
namn gripa verket an och öfverlemna åt Honom att styra våra öden!

Sedan vi tillryggalagt en sträcka af nio och en half mil
åt nordost öfver en vågformig, gräsbeväxt slätt, anlände vi till
Nakasimbis byar. Tippu-Tib med 700 män, qvinnor och barn
slog sig ned i två byar, under det expeditionen tog qvarter i en
annan, hvarifrån man hade utsigt öfver en dalgång, som vattnades
af ett trögt rinnande tillflöde till Kunda-floden.

Tippu-Tib åtföljes af omkring ett dussin unga eller
medelålders araber, hvilka beledsaga honom under förhoppning att
erhålla belöning antingen af honom eller mig vid slutet af en
lycklig resa.

Scheik Hamed ben Mohammed, än kallad Tippu-Tib, än
Mtipula, känna vi redan. Han är i dag mild, artig, entusiastisk

och gör sig de mest sangviniska förhoppningar om att vi skola    
lyckas utan möda. Den som kommer näst efter honom i 
betydenhet är en arab med stort skägg, fina anletsdrag och mörk
hy. Han heter scheik Abdallah, <i>alias</i> Muini Kibwana, ett namn
som han endast begagnar i Manyema. Han är mycket okunnig,
kan hvarken läsa eller skrifva men hyser stor vördnad för dem
som tillegnat sig literaturens hemligheter, såsom t. ex. Tippu-Tib.
Han är beväpnad med en dålig Birmingham-musköt med flintlås,
för hvilken han hyser stor tillgifvenhet, emedan den flere gånger
räddat hans lif. "Den ljuger aldrig."

Näst efter honom kommer Muini Ibrahim, en <i>mrima</i>-(kust-)
man af arabisk härkomst, ehuru han är rå och ohyfsad. En
amerikan skulle ej vilja hafva särdeles mycket att göra med
honom, emedan mannens utseende så tydligt talar om negern,
att han skulle räkna honom till fullblodsnegrerna. Icke för ty
talar han arabiska väl och är en ifrig muselman men det
oaktadt lika vidskeplig som den lägst stående afrikan. Han föreger
sig vara gudfruktig och är följaktligen ej blodtörstig utan har
aktning för menniskolif, en sak hvarför jag rättvisligen bör
berömma honom. Äfven han är beväpnad med en flintlåsmusköt.
Scheik Abdallah och han äro förtrogna vänner och ega
hvardera fem eller sex qvinliga slafvar och mellan tretio och fyrtio
manliga, hvilka äfvenledes äro beväpnade med flintlåsbössor.

Tippu-Tibs arabiska underlydande, hvilka äta ur samma
soppskål och af samma kötträtt som den oafhängige scheik
Abdallah och Muini Ibrahim, utgöras af Muini Jumah (Mäster
Fredag), en kraftfull, lång, ung man; Chéché (Vessla), en
kortväxt, ung man med ljus hy af tjugufem års ålder, Bwana Abed
ben Jumah, författaren till dverghistorien och hvilken samtyckt
till att tjenstgöra som vår vägvisare; Muini Hamadi, en man af
halfblod, storväxt och af ett beslutsamt utseende, för att ej nämna
sex eller sju andra, som ej ega något utmärkande eller äro af
annan betydenhet än att de utgöra lika många af Tippu-Tibs
underlydande.

De 700 man som åtfölja expeditionen bilda för närvarande
två afdelningar. Den ena utgöres af 300 män, qvinnor och barn
och anföres af Bwana Shokka (herre öfver bilan), Tippu-Tibs
förtrogne bland staben; han är en särdeles kraftfull, lång och
smärt man, som är mycket berest och eger en utsökt takt. Han
uppväger en hel förmögenhet för sin herre, är utomordentligt
lugn, talar långsamt och eger en sällsynt talang att kunna blidka
vildarna (då de ej öppet anfallas på vägen) och göra dem till
vänner. Om några få dagar kommer han att lemna oss för
att begifva sig åt nordost på ett dussin marscher tiil yttersta
gränsen för arabisk samfärdsel.

De 400 som skola åtfölja oss på en sträcka af sextio läger
bestå af omkring 250 man — araber, wangwanaer, 100
wanyamwezier, ruga-rugaer och män af halfblod. De flesta äro
beväpnade med spjut, båge och pilar, under det de öfrige äro
beväpnade med flintlåsbössor. Hundra man utgöras af Barua-,
Manyema-, Bakusu-, Ba-Samba- och Utotera-slafvar; de flesta
af dessa män äro beväpnade med flintlåsbössor, de andra med
fruktansvärda spjut och sköldar. Der finnas äfven omkring femtio
ynglingar, vexlande i ålder mellan tio och aderton år och hvilka
af Tippu-Tip inöfvas till budbärare, tjenare, spioner, kockar,
timmermän, byggmästare, smeder och anförare för handelskaravaner.
Dylika unga män äro honom till stor nytta; de äro
pålitligare än fullvuxna personer, emedan de blicka upp till Tippu-Tib
som till en fader och emedan de veta att i händelse de
lemnade honom skulle de ovilkorligen blifva en mindre human mans
byte. Återstoden af denna brokiga skara utgöres af qvinnor,
af hvilka tjugu tillhöra Tippu-Tibs hushåll. De äro alla köpta
för elfenben, bössor, tyg eller perlor. Tretio qvinnor äro de
arabiska underlydandes egendom. De senare äro hufvudsakligen
män af halfblod och wangwanaer som åtfölja Tippu-Tib.

Två hundratio personer af de 400 har jag åtagit mig att
underhålla med samma rationer som utdelas till medlemmarna
af expeditionen tills de skola återvända till Nyangwé.

Den 6 November närmade vi oss den fruktade, mörka och
kalla skog som kallas Mitamba. Vi sade nu farväl åt ljus och
sol och inträdde deri.

Imellertid hade vi begått ett misstag. Vi hade ej varit
uppe tidigt nog. Tippu-Tibs blandade kolonn af menniskor
af allra åldrar gick i spetsen, och den brist på disciplin och
sammanhållning som utmärkte den blef för oss som bildade
efter-truppen en ständig källa till ledsamheter.

Vi, som voro vana vid snabba marscher, måste litet
imellanåt i hela minuter tåligt stanna för att invänta ett
framåtskridande på några få yards, efter hvilket man åter gjorde halt
och marscherade en liten bit för att åter kunna stanna.
Under hela tiden föll dagg från träden i stora runda droppar,
så att det fullkomligt liknade regn. Hvart enda blad tycktes
gråta. Öfverallt sipprade vattnet fram och föll ned på oss
från grenar och slingerväxter. Allt dagsljus utstängdes nästan
helt och hållet af de lummiga och yfviga trädgrenarna, som i
flere lager sammanflätade sig öfver våra hufvuden. Vi visste
ej huruvida det var en solig dag eller en mulen, dimmig och
dyster, ty vi vandrade beständigt i en svag, högtidlig skymning,
ungefär liknande den som råder i de tempererade klimaten en
timme efter solnedgången. Vägen förvandlades snart till en starkt
lerblandad mark, och vid hvarje steg som vi togo stänkte
vattnet upp å ömse sidor och upp på deras ben som gingo
framför oss.

Till höger och venster syntes en mängd buskar af omkring
tjugu fots höjd, tillhörande den lägre växtverlden. Den jordmån
i hvilken dessa trifvas består af en mörkbrun svartmylla, som
under tidernas lopp uppstått af lemningar efter ruttnade blad
och nedfallna trädgrenar. Denna jordmån, i hvilken ett rikt
vegetabiliskt lif uppblomstrat och som beständigt underhålles
genom fuktigheten vitnade i en förvånande grad om den
fruktbarhet som råder i tropikernas varma, fuktiga och
skuggrika trakter.

Det hårda lerlager som ligger under svartmyllan qvarhåller
i följd af sin ogenomtränglighet den fuktighet som behöfves för
buskarnas och örternas milliontals fina rötter. De otaliga, olika
växter som här uppspira med så förvånande hastighet skulle,
om de utsattes för vinden, snart ligga vissna på marken. Men
hvilken häftig blåst kan väl hemsöka dessa skuggrika trakter?
Stormen må rasa aldrig så häftigt ute i det fria, så råder
dock fullkomlig stillhet här. Man behöfver endast rycka upp
en ört för att finna att den lösa svartmyllan ej har någon
qvarhållande kraft, och att växtens rötter ej hafva genomträngt
lerlagret. Till och med skogens jättar hafva ej borrat sig ned deri
synnerligen djupt, hvilket man kan se af de till hälften blottade
rötterna; de tyckas bibehålla sin lodräta ställning mera i följd
af basens omfång än af det fäste de tagit i mullen. 

Allt som oftast stego vi ned i diken eller måste öfvergå
strömmar, hvilka, tagande kosan mot Kunda-floden, framkommo
ur skuggrika dälder med dadelpalmer, <i>Amomum, Carpodina</i> och
<i>Phrynia</i>. Då vi klättrat upp ur dessa strömmar och kommit
upp för deras branta stränder, stötte våra ansigten oupphörligt
mot de breda bladen af <i>Amomum</i>, eller det vilda bananträdet,
flere arter fikonträd och klängande, krypande vinranksslingor, som
voro oss i vägen.

Naturligtvis var vårt lynne ej det allra bästa under en
sådan färd. Daggen smattrade och droppade ständigt på oss
ända till omkring klockan 10 på morgonen. Våra kläder voro
alldeles genomblöta deraf. Min hvita solhatt och regnkappa
föreföllo mig så tunga som om de varit af bly. Då de sålunda
endast voro mig till besvär och jag ej egentligen hade någon
nytta af dem i den svala, fuktiga skuggan, lemnade jag dem åt
min bössbärare, ty mina gångkläder, damasker och stöflar, hvilka
knarrade högt af det vatten som genomträngt dem, voro ett
alldeles tillräckligt påhäng att röra sig med. Till denna förtret
kom att svetten trängde fram ur hvar enda por, ty luften var
qväfvande. Dunsterna från den heta jorden syntes stiga uppåt
och samlade sig likt ett grått moln öfver våra hufvuden. Tidigt
på morgonen hade de varit så täta, att vi knappast kunde
urskilja de olika träden på deras löfverk.

Klockan 3 e. m. hade vi uppnått Mpotira i området Uzimba,
Manyema, tjuguen och en half mil från den arabiska
nederlagsplatsen vid Lualaba.

De stackars båtkarlarna anlände ej förr än på aftonen, ty
de söndertagna båtarna, som voro en väldig börda, hade såsom
slöa plogar måst drifvas fram genom det tjocka löfverket.
Männen klagade också öfver ytterlig trötthet, och för deras skull
rastade vi i Mpotira.

Om beskaffenheten af de följande dagarnas strapatser i
skogen kan man göra sig en föreställning genom följande
anteckningar i min dagbok:

"Den 8 November. — N. 1/2 V., nio mil till området Karindi
eller Kionga, Uregga.

"Vi hafva lidit förfärligt i dag i dessa skogar, och Bwana
Shokka, som har besökt denna trakt förut, förklarar med
öfverlägsen stolthet att hvad vi hittills erfarit är blott en ringa början
till hvad vi vecka efter vecka skola komma att uthärda. Ett
sådant krypande, kraflande och slitande genom de mörka,
fuktiga snåren, sådana höga och djupa skogar!... En gång hade
vi från ett träd på toppen af en kulle utsigt öfver de vilda
skogarna på vår venstra sida, hvilka i oregelbundna vågor
af grenar och blad drogo sig ned mot Lualabas dal. På andra
sidan Lualaba, på dess vestra strand, upptäckte vi med
längtande blickar hvad som tycktes vara gröna, gräsrika slätter.
Ack, hvilken kontrast mot hvad vi här måste uthärda! Det var 
en vild och hemlighetsfull tafla, denna utsigt från kullen öfver
dessa bladmassor! Stundom var det så mörkt i skogen, att
jag ej kunde urskilja de ord jag hade nedskrifvit i min
dagbok. Klockan 3,30 e. m. anlände vi till en lägerplats,
alldeles uttröttade af att arbeta oss fram mellan de hopsnärjda
buskarna och nästan qväfda af den tunga luften. O, den som
blott finge inandas en enda fläkt bergsluft!

"<i>Den 9 November 1876</i>, — N. 1/2 V., tio och en half mils
marsch till Kiussi, Uregga.

"Ännu en dags mödor i skogen och busksnåren.
Expeditionen är icke längre den täta och fasta kolonn hvaröfver jag
förut var så stolt. Den har blifvit till ytterlighet demoraliserad.
Hvar och en slår sig fram bäst han kan genom skogarna; stigen,
som går fram öfver lerjord, är så slipprig, att vi måste anstränga
hvarje muskel för att komma framåt. Fötterna nödgas riktigt
gripa sina steg, hufvudena bära bördan, handen böja undan de i
vägen stående buskarna och armbågen de spädare träden. I
går klagade båtkarlarna så mycket, att jag måste samla alla
ledarna i en trupp, som gick förut och banade väg för oss med
yxor. Naturligtvis kunde denna väg icke blifva bred. Många
af de större träden lågo kullvräkta på marken just der vi skulle
passera. De bildade hela berg af grenar och qvistar, hvilket
gjorde att vi måste slå oss fram bland buskarna på sidan och
sålunda ibland taga stora krokar. Mina båtbärare äro till
ytterlighet uttröttade."

<img id="4436">Uregga-hus.</img>

Den 10 gjorde vi halt och erhöllo en väl behöflig hvila.
Vi voro nu i Uregga, skogslandet. Skyddade på alla sidor af
sina skogar, som sällan genomvandras af främlingar, hafva
wareggaerna hittills fört ett lika afskildt lif som kimpanserna i
deras skogar. Deras byar bestå af långa rader af hus, alla
förenade i en från 50 till 300 yards lång länga. Ingångarna
utgöras af fyrkantiga öppningar i väggarna, endast 2 fot i qvadrat
och anbragta omkring 18 tum ofvan marken. Inuti är huslängan
delad i flere rum för de respektive familjerna. Liksom på

Manyema-husen glänsa taken som om de vore bestrukna med
stenkolstjära. Hyllor finnas för bränslet och nät, hvari
krukmakarvarorna uppläggas; i taket äro instuckna de olika
småsaker som begagnas af dessa familjer — pipor, knippen af
tobaksblad, förråd af torkade sniglar, åtskilliga hemlighetsfulla,
i blad af växter insvepta sammansättningar af sönderstötta örter,
och en mängd andra dylika saker. Dessutom sågo vi åtskilliga
föremål, hvilka betraktades såsom dyrbarheter, hörande till huset
— en mängd skinn af getter, sibetkattor, vesslor, vildkattor.

<img id="4437">Uregga-stol.   Uregga-skedar.</img>

apor och leoparder, synnerligen stora, vackert tecknade snäckskal
och halsband af <i>Achatina monetaria</i>. Der funnos äfven stora
förråd af sönderstött färgträ, förutom egendomligt skurna trästycken,
hvilka anses såsom talismaner, och vackert arbetade skedar.
Öfver dörrarna voro uppsatta horn af getter och mindre
skogsdjur, och på i ögonen fallande platser de brokiga
krigshufvudprydnader som förfärdigas af fjädrarna af de grå och karmosinfärgade
papegojorna; trummor och några tunga, bredbladiga, med skaft af
jernträ försedda spjut voro äfven upphängda på liknande ställen.

<img id="4438">Uregga-spjut.</img>

I det vilda lifvets
"konster och vetenskaper" äro
dessa utomordentligt
primitiva afrikaner, ehuru de
varit skilda från all
förbindelse med andra menniskor, i vissa punkter öfverlägsna många
andra stammar, hvilkas land har ett bättre läge. Så t. ex.
hade jag ej förr än den dag vi anlände till Kiussi-byn
någonstädes kunnat upptäcka en bänk eller soffa. Djupt inne i denna
skog i Uregga hade imellertid hvarje familj en nätt soffa af
vassrör, på hvilken tre personer ledigt fingo rum.

<img id="4439">Soffa af vassrör.</img>




En annan, särdeles nyttig sak i möbelväg var ett slags 
4 eller 5 fot lång bänk. Den var skuren ur ett enda stycke
af den hvita, fina veden af ett träd tillhörande familjen
<i>Rubiaceæ</i> och märkvärdig derför att den tillkännager större
sällskaplighet än hvad som är fallet bland öst-afrikanerna, bland hvilka
regeln är: "Hvar man på sin egen stol."

<img id="4440">Bänk.</img>

Ännu en anmärkningsvärd husgerådssak är ett slags bock
eller fotställning som skäres af ett träd på det ställe, der
grenarna gaffelformigt utgå, och sedan afbarkas och putsas.
Grenarna, som ibland äro tre eller till och med fyra, bilda lika
många utspärrade ben.

De i söder boende
wareggaerna, hvilkas land
gränsar till Uzimba och
Manyema, säga att de kommit från
norr för omkring fem eller sex
mansåldrar sedan, att de funno
skogen upptagen af wavinzaer och wazimbaer och togo landet
ifrån dem. De bibehålla sina förfäders namn från sex till tio
generationer tillbaka. Scheik Abdallah frågade i min närvaro
höfdingen  af Kiussi om hans förfäder, och denne nämnde efter
hvarandra tio olika namn som svar på sådana
frågor  som: "Hvad heter ni?" — "Hvem var
er far?" — "Hvems son var han?" och "Hvem,
var återigen hans far?"

Alla fullväxta män bära tätt åtsittande
mössor af get- eller apskinn, med undantag af
höfdingarna och de äldre, hvilkas hufvuden voro
betäckta med det aristokratiska leopardskinnet,
under det leopardens svans nedhängde utefter
ryggen som en tofs.

Qvinnorna voro belastade med massiva,
glänsande jernringar. En af dem, hvilken
troligtvis var en förnäm dam, bar åtminstone 12
skålpund jern- och 5 skålpund kopparringar
på armar och ben förutom ett dussin halsband af den
inhemska <i>Achatina monetaria</i>.

<img id="4441">Afrikansk fez af leopardskinn.</img>

Sedan vi från Kiussi tagit vägen genom samma tjocka
busksnår och skog med dess tryckande atmosfär och uttröttande
hinder, anlände vi efter fjorton mils resa till Mirimo. Vi
öfvergingo fyra floder, hvilka alla togo kosan mot vester till Lualaba;


de två förnämsta voro Rugunsi- och Rumuna-floderna. Mirimo
är ett folkrikt nybygge och dess invånare äro vänliga.

Båtkarlarna anlände icke den dagen af den anledning att
hindren hade varit allt för stora; den 12 sågo vi dem
imellertid vid middagstiden närma sig, till ytterlighet nedslagna öfver
det uppehåll som hade beröfvat dem föda och hvila.

Den 13 drogo vi vidare till Wanekamankua och öfvergingo
under vägen Kariba-floden jemte två mindre strömmar.

Vår nästa marsch gälde Wane-Mbeza, i Uregga, åtta mil i
nordvestlig riktning. Vi öfvergingo Kipembwé, en djup flod, som
med hastigt lopp flyter åt vester och har en bredd af fyratio
yards.

Uregga utgör, som det vill synas, ett bredt landbälte, som
ligger i nordost och sydvest. Dess folk vet ingenting om de
omedelbart intill liggande nybyggena, och ehuru de blott ha tjugu
mil till Lualaba, finnes det många män i Wane-Mbeza som aldrig
varit der. De hafva nu i omkring fem eller sex mansåldrar
varit instängda i sina nästan ogenomträngliga skogar.
Svårigheterna att resa och den fara som de skulle löpa, så vida
de ej förenade sig i stora skaror, äro orsakerna till att de
ingenting veta om den öfriga verlden och att den öfriga verlden ej
heller vet något om dem.

Wangwanaerna började på detta ställe knota högt, och
båtkarlarna voro riktigt vilda, ehuru de erhöllo hjelp af ett dussin
öfvertaliga och föregingos af en trupp som röjde väg; de
stackars karlarna hade imellertid skäl att vara missnöjda. Jag
beklagade dem af hela mitt hjerta men vågade ej visa allt för
mycken oro, i hvilket fall de skulle hafva blifvit djerfva och
bedt mig antingen återvända till Nyangwé eller bränna upp
min båt.

Till och med Tippu-Tib, hvars min jag ängsligt
vaktade och till hvilken jag satte allt mitt hopp, knotade. Scheik
Abdallah brummade olycksbådande, och Bwana Ibrahim var
synnerligen skarp i sina anmärkningar öfver "hedningarnas skog".
Den dåliga atmosfären förorsakade sjukdomar bland den arabiska
eskorten; mitt folk deremot bibehöll sin helsa, om också ej sitt
goda lynne.

Vid detta läger skildes vi från Bwana Shokka och hans
300 män, hvilka skulle göra åtta eller tio marscher till för att
komma längre åt nordost till Tata-landet. Jag misstänker starkt
att "Tata" ej är något egentligt namn utan helt enkelt betyder
längre in".

Den 15 tillryggalade vi sex och en half mil och anlände
slutligen till Wane-Kirumbu. Från denna by, hvilken, liksom de
byar vi förut hade passerat, krönte toppen af en kulle, hade vi
den mest vidsträckta utsigt hvaraf vi någonsin njutit, sedan vi
kommo in i skogen. Mot norr och nordost öfverskådade vårt
öga en massa skogbeklädda kullar, hvilka skilde trånga och
djupa dalar. Utsigten var i sanning högst nedstämmande och
olycksbådande.

Huru kort denna marsch än var, var den likväl full af
obehag. Det beständiga slask och smuts som den ymniga
daggen förorsakat i den skog genom hvilken vi färdats under de
sista tio dagarna gjorde att mina skor voro alldeles utnötta, så
att jag måste tillryggalägga hälften af marschen barfota. Jag
måste nu ur min packning leta fram mitt sista par. Frank hade
redan tillgripit sina reserver. Och likväl voro vi ännu blott i
mellersta delen af Afrika. Hvad skulle vi taga oss till, då våra
skor voro helt och hållet utnötta? Detta var en fråga som vi
ofta gjorde oss.

Folkets ansigten — arabernas, wangwanaernas,
wanyamweziernas och eskortens — lönade det verkligen mödan att studera,
sedan vi slagit läger. Allt deras mod hade så småningom
försvunnit, i samma mån vi dag efter dag arbetade oss längre
fram genom den dystra, hemska skogen. Vi sågo på denna
marsch en Python-orm, som var tio fot lång, och en grön
huggorm, förutom tjogtals apor af det slag som hafva hvit nacke,
eller glänsande svarta och äfven af de små grå och de stora
tjutande babianerna. Vi hörde äfven <i>soko</i>, eller kimpansen,
och sågo i ett högt <i>Bombax</i>-träd dess bo på ett ställe der
grenarna delade sig. Vi märkte äfven en pyssling, hvilkens
höga, gälla skri gjorde nätterna olidliga.

På gångstigen funno vi svarta och bruna tusenfotingar, som
voro af omkring sex tums längd; skalbaggar förekommo i
oändlighet och hela arméer af mörkbruna myror tvungo oss att rikta
vår uppmärksamhet på huru vi gingo.

Svårigheterna under en sådan färd som den vi nu hade
börjat kan man lätt föreställa sig, om jag nämner att de
tjugufyra män som buro de söndertagna båtarna på en hel dag icke
kommo längre än 6 1/2 mil. De voro så uttröttade, att vi måste
qvarstanna ännu en dag till i Wane-Kirumbu, så att de skulle
få återhemta krafterna.

De förfärliga snår som här intogo allt rum och frodades
i skuggan af pelarlika <i>Bombax</i> och högresta <i>mvuléträd</i> voro
verkliga under af vegetation. De bestodo af ormbunkar, spjutgräs
vassrör och orkidéer, blandade med vilda vindrufvor, kabeltjocka
<i>Ficus elastica</i> och en mängd sensitivor, akasior och tamarisker,
slingerväxter, palmer af olika slag, vilda dadelpalmer, <i>Raphia
vinifera</i>, oljopalmer, solfjäderspalmer, rotting och hundra andra
olika växter, hvilka alla trängas om hvarje tumsbredd jord och
sträfva uppåt med en yppighet och täthet som endast denna
utomordentliga drifhus-atmosfär kan frambringa. Vi hade
visserligen sett skogar förut, men hvad vi nu mötte var
någonting som vi aldrig i vårt lif kunna glömma med anledning af
dess bitterhet: mörkret gjorde ännu olidligare den sorgliga
belägenhet hvari vi försatts genom den klibbiga fuktigheten, den
ohelsosamma, dunstuppfylda luften och landskapets enformighet;
beständigt de evigt sammanflätade grenarna, de höga,
uppåtsträfvande stammarna, som sköto upp ur snår och moras, genom
hvilka vi måste bana oss väg och ibland såsom vilda djur
krypa fram på händer och fötter.

Omkring klockan 9 på morgonen kommo Tippu-Tib och
araberna till min hydda i Wane-Kirumbu. Efter en lång
inledning, hvari Tippu-Tib beskref marschens mödor och svårigheter,
slutade han med att säga att han hade kommit för att
framställa sin önskan att vårt kontrakt måtte brytas!

Jag insåg ögonblickligen att en kris stod för dörren. Skulle
väl expeditionen sluta här? Jag framhöll kraftigt
nödvändigheten af att han stode fast vid de förbindelser han efter så
mycken öfverläggning hade åtagit sig.

"Det är till ingen nytta," svarade Tippu-Tib, "att ha två
tungor. Ni må betrakta saken hur som helst, så åtgår, om
vi fortfarande skola färdas på detta sätt, mer än ett år innan
vi hinna till det öfverenskomna sextionde lägerstället, och sedan
skola vi behöfva lika lång tid för att vända tillbaka. Jag har
aldrig varit i denna skog förut och hade inte den ringaste
föreställning om att det fans en sådan i verlden; luften dödar mitt
folk, den är outhärdlig. Ni kommer att bli vållande till ert
eget folks död, om ni drager vidare. De knota för hvarje dag
allt mer och mer. Detta land duger inte att resa i; det
passar blott för usla hedningar, apor och vilda djur. Jag kan inte
fortsätta längre."

"Vill Tippu-Tib verkligen återvända till Nyangwé och bryta 
sitt ord och löfte? Hvad skola alla araberna i Nyangwé, Mwana 
Mamba och Kasongos land säga, då de få höra att Tippu-Tib,
hvilken var den förste arab som ville genomvandra Rua, endast
några få dagar följde sin vän och sedan återvände?"

"Förelägg mig en mensklig uppgift, och jag skall 
fullborda den."

"Nå väl, hör på, Tippu-Tib. Landet på Lualabas vestra
strand ligger mera öppet till än detta, och den väg som
Mtagamoyo tog för att komma till Lumami är på samma sida.
Ehuru landet ligger mera öppet till, har jag hört att folket är
värre der än på denna sida. Imellertid äro vi inte Mtagamoyo
och de komma kanhända att uppföra sig bättre mot oss. Låtom
oss försöka den andra sidan."

"Jag vill nu låta er välja mellan två öfverenskommelser.
Följ med mig till floden och vänta, medan jag för öfver mitt
folk, så vill jag gifva er 500 dollars; eller följ mig tjugu
marscher längre utefter vestra stranden, och jag vill ge er 2,600
dollars. Sedan denna tid gått till ända, vill jag, om ni finner
vägen fri, träffa öfverenskommelse för ytterligare en marsch, tills
jag är alldeles säker om att vi inte kunna komma vidare. Ert folk
skall erhålla lifsförnödenheter tills vi skiljas åt äfvensom från
den punkt der detta sker tillbaka till Nyangwé."

I två timmars tid ansatte jag Tippu-Tib med bevis, och
till slut, då jag var nästan uttröttad, samtyckte han till
att åtfölja mig tjugu marscher vidare, räknadt från det läger der
vi nu befunno oss. Det var i sanning lyckligt för mig att han
gick in härpå, ty hans återvändande nu, då vi befunno oss så
nära Nyangwé, skulle under den nedslagna sinnesstämning som
för närvarande rådde bland mitt folk utan tvifvel hafva
tillintetgjort alla mina förhoppningar.

Ureggas infödingar äro ej synnerligen frikostiga.
Wane-Kirumbus höfding var den förste som samtyckte till att utbyta
gåfvor med mig. Han uppvaktade mig med en kyckling och några
bananer, och jag å min sida återgäldade presenten med fem
kaurier, hvilka han mottog utan att yttra något missnöje.
Då jag såg detta vackra och högst ovanliga drag af
förnöjsamhet, skänkte jag honom ytterligare tio, hvilket tycktes honom
så frikostigt, att han lemnade mig helt rörd och alldeles
öfverväldigad af tacksamhet.
Männen i Ureggas skogstrakter anlägga sorg vid sina
hustrurs död. De bestryka nämligen ansigtet med ett tjockt lager
af träkolsmassa, hvilket de bibehålla i fem "år" — två och ett
halft år efter europeisk räkning. Enkor sörja på samma sätt
sina män under lika lång tid men bära dessutom omkring
hufvudet band af vissnade bananlöf. I Uzimba och Manyema,
områdena vid Luamas norra lopp, varar sorgtiden endast två år
efter infödingarnas räkning, motsvarande ett efter européernas.

<img id="4442">Smedja i Wane-Kirumbu, Uregga.</img>

I Wane-Kirumbu sågo vi en af infödingarnas stora
smedjor, i hvilken omkring ett dussin smeder flitigt voro sysselsatta
vid sitt arbete. Jernmalmen är här särdeles ren. Man visade
oss bredbladiga spjut, sådana de begagnas i södra Uregga, likaledes
bredbladiga knifvar af alla storlekar, från den lilla fickknifven
som är en och en half tum lång, till den tunga huggaren, som
liknar de romerska svärden. Bälgarna till smältugnen äro fyra
till antalet. De hafva hvardera två handtag och skötas af
fyra män, hvilka genom hastiga rörelser upp och ned
frambringa ett starkt luftdrag, hvaraf ljudet höres på nära en half
mils afstånd. Ugnen är gjord af en omkring fyra fot hög
lerkulle. Man har sedermera i denna gjort en urhålkning, två fot
i diameter och två fot djup. På sidorna af denna hög finnas

fyra hål, i hvilka skorstenslika lerrör äro inpassade för att föra      
luften till elden. Vid högens fot finnes en vid öppning för 
härden, som ligger under ugnen. Härden mottager slaggen.

Nära invid voro uppstaplade säckar med träkol. Några
gossar stodo till reds att mata elden, och omkring två yards
derifrån låg en mindre smedja, der jernet formades till hammare,
bilor, stridsyxor, spjut, knifvar, svärd, jerntråd, jernkulor, spikar,
fotringar, armband och jernperlor o. s. v. Smideskonsten står
högt i dessa skogar, om man tager i betraktande deras
invånares afskildhet. Folket här känner till åtskilligt som det lärt
genom tradition; den ena generationen har meddelat åt den
följande hvad den visste och kunde, hvilket bevisar att äfven
menniskan i skogen är en varelse som är mäktig af fortskridande.

Den 17 November öfvergingo vi flere höga bergåsar, som
skildes åt af fruktansvärdt dystra pass, genom hvilka några klara
strömmar flöto åt vester. Efter en marsch på elfva mil i
nordvestlig riktning genom de mörka, våta skogarna anlände vi till
Kampunzu, i området Uvinza, der skogslandet egentliga
ur-invånare bo.                                                                     

Kampunzu-byn är omkring fem hundra yards lång. Den
har endast en gata, som är tretio fot bred, och på hvars ömse
sidor man ser en rak, symmetrisk rad af låga hus med 
gafvelformiga tak. Åtskilliga mindre byar i grannskapet äro bygda i
samma stil.

Det egendomligaste i Kapunzu-byn voro två rader
dödskallar, nedsatta omkring två tum i jorden längs hela byn, med tio
fots afstånd mellan båda raderna. De voro bleknade och glänste
hvita af väder och vind. Dödskallarna voro 186 till antalet i
denna by. De tycktes mig vara af menniskor, ehuru på somliga
nedre delen af ansigtet sköt ovanligt långt fram och på andra
likaledes hjessbenen, under det pannbenen voro särdeles låga och
tillbakatryckta; med hänsyn till suturerna och utseendet i
allmänhet liknade de flesta imellertid så mycket menniskoskallar, att
jag bedrogs deraf, och det var med nästan likgiltig min jag
frågade mina höfdingar och araber hvem dessa kranier tillhört.
De svarade: "<i>Sokoer</i>" kimpanser.

"Sokoer från skogen?" frågade jag.

"Ja," svarade de alla.

"För genast höfdingen öfver Kampunzu till mig," sade jag,
nu mycket intresserad, då jag kom att påminna mig de
underbara saker Livingstone äfvensom infödingarna i Manyema
berättat för mig om dessa  djur.

Höfdingen öfver Kampunzu kom. Han var en lång, kraftigt
bygd man af omkring tretiofem års ålder. Jag frågade honom:

"Min vän, hvad är det för saker hvarmed ni har prydt
gatan i er by?"

"<i>Nyama</i> (kött)," svarade han.

"Nyarna! Nyama af hvad?"

"Skogens nyama."

"Skogens! Huru ser han ut denna skogens nyama?"

"Han är ungefärligen af den der gossens storlek," sade han
och pekade på min bössbärare, som var 4 fot och 10 tum lång.
"Han går som en menniska och vandrar omkring med en käpp,
hvarmed han slår träden i skogen. Nyarna håller ett
förskräckligt väsen och äter upp våra bananer, hvarför vi jaga, döda och
äta upp honom."

"Smakar han bra?" frågade jag.

Höfdingen  skrattade och sade att de smakade mycket bra.

"Ville ni äta af en, om vi hade en här nu?"

"Det ville jag visst. Skall en menniska vägra att äta
kött?"

"Nå väl, se hit. Jag har här hundra kaurier. Tag med
er era män och för till mig en nyama, lefvande eller död. Jag
vill endast ha hans skinn och hufvud. Köttet får ni."

Innan Kampunzus höfding
gaf sig af med sina män, kom
han till mig med ett stycke
skinn, hvilket troligen hade betäckt
en nyamas rygg. Det var till
färgen mörkgrått med en tum
långa hår, hvilka i ändan stötte
i hvitt; en linie af mörkare
hår utmärkte ryggraden. Han försäkrade mig att detta var en del
af "sokons" skinn och visade mig äfven en af dylikt skinn
förfärdigad mössa, hvilken jag köpte.

<img id="4443">Brädspelsbord.</img>

Höfdingen återvände mot aftonen med oförrättadt ärende.
Han önskade att vi skulle stanna qvar ytterligare två eller tre
dagar, så att han finge sätta ut snaror för sokoerna, hvilka
säkerligen skulle göra en påhelsning i bananlundarna under natten.

Som det ej var mig möjligt att stanna så många dagar,
tillbytte jag mig för några kaurier en hufvudskål af en manlig och
en af en qvinlig nyama <footnote>Dessa två hufvudskallar öfverfördes oskadda till England och visades för
professor Huxley, som derom har yttrat sig på följande sätt:

"Af de två hufvudskallar som lemnats mig till undersökning har den ena
tillhört en man, troligtvis något under tretio års ålder, och den andra en qvinna
öfver femtio år."

"Mannens skalle företer alla de karakteristiska egendomligheter som
utmärka negerrasen, deri innefattad en tydligt framträdande men ej ovanlig grad
af prognatism. På den qvinliga skallen är det enda som är värdt särskild
uppmärksamhet den något ovanliga bredden på näsöppningen i förhållande till dess
höjd, hvilket tyckes antyda att näsborrarna hafva varit något längre åtskilda
och näsans spets något flatare än hvad som vanligtvis är förhållandet.

"I båda skallarne är ansigtsvinkeln 75°. Ingenting hos dessa kranier
berättigar till det antagandet, att deras ursprungliga egare i någon väsentlig grad
skilde sig från den vanlige afrikanske negern."

Professor Huxley förskräcker mig genom ofvanstående, ty derigenom bevisas
itt Kampunzus folk voro menniskoätare, alldenstund åtminstone hälften af
hufvudskallarna buro märke efter en yxa, som hade inträngt i offrens hufvud medan
de ännu lefde.
</footnote>.

I denna by sågo vi dessutom bänkar liknande dem jag i
det föregående omtalat och äfven de skurna ur veden af ett
träd tillhörande nat. fam. <i>Rubiaceæ</i>, samt ett slags brädspelsbord
och stolar, de sednare arbetade på det mest beundransvärda
sätt och alla prydda omkring sätenas kanter med messingsstift
och "soko"-tänder.

Koppar tycktes finnas i öfverflöd hos wavinzaerna.
Skaften på deras spjut och knifvar voro beslagna dermed liksom deras
käppar; omkring armar och ben buro de äfven prydnader af
koppar, och omkring halsen perlband af samma metall; små
kulor deraf voro äfven fästa i deras hår.

Wavinzaerna voro beväpnade med korta, bredbladiga spjut
och dessutom äfven med små, starka bågar, hvilkas strängar voro
förfärdigade af rotting. Pilarna voro omkring en fot långa, gjorda
af rör, spetsiga och bestrukna med någon giftig växtsaft.
Wavinzaerna använda ej jernspetsar. Det fordras synnerlig skicklighet
för att kunna sköta dessa vapen väl. Unyamwezi-bågskyttarna
kunde ej afskjuta pilarna på längre afstånd än mellan femtio till
sjuttio yards. Jag såg en af inbyggarna småle åt deras
klumpighet, hvarefter han sjelf afsköt en pil på 200 yards' afstånd.
Infödingarna skryta öfver att den minsta, af deras pilar gjorda
skråma är tillräcklig att döda till och med en elefant, ty det
är på detta sätt som de skaffa sig allt det elfenben de skicka
till Molemba-lemba (Dugumbi i Nyangwé).

Då det anses som en underpant på välvilja och fred att
att ingå broderskap, genomgingo Frank Pocock och höfdingen
de vanliga hithörande formaliteterna, hvarefter gåfvor utbyttes,
mellan oss.

Från denna by leder en väg till Meginna och Miango,
nära Urindi-floden, på hvilkens södra sida araberna säga att det
finnes öfverflöd på kol, som är särdeles "svart och glänsande".
En gångstig leder äfven åt nordost till Kirari, som ligger fyra
timmars, och till Makongo, som ligger sju timmars väg från
Kampunzu. Man påstod äfven att en två månaders resa åt
ostnord-ost skulle föra oss till ett fritt och öppet land, der det
tinnes öfverflöd på boskap.

Qvinnorna i Uregga bära endast förkläden, som äro omkring
fyra tum i fyrkant, gjorda af bark- eller grästyg, och hvilka de
fastknyta med snören af palmfibrer. Männen bära fram- och
baktill skinn af apor eller zibetkattor med svansarna hängande
nedåt. Det måste hafva varit några så utstyrda figurer som
resande infödingar från insjötrakterna hastigt sett försvinna i
de vilda skogarna, då de påstått sig der hafva sett "menniskor
med svansar".

<i>Ficus</i>-träden, hvilka förse Uganda, Unyamwezi, Ukonongo.
Goma och Uregga med barktyg, utvisa åldern af de respektive
nybyggen der de finnas och kunna sägas vara historiska
monument för det folk som planterat dem. I Uddu-Uganda,
synnerligast i södra Uddu, såg jag dylika patriarker, hvilka måste hafva
varit fyra eller fem hundra år gamla. Om ett <i>Ficus</i>-träd, af
hvilket man erhåller barktyg, är två fot i genomskärning, kan
man betrakta det som ett monument från forntiden; ett som
håller tio tum i genomskärning kan man antaga vara öfver
hundra, och ett om sex tum öfver fyratio år gammalt. Det äldsta
träd af detta slag som jag såg i södra Uregga kunde icke vara
äldre än åttio år.

Den 19 förde oss en fem mils marsch genom skogen vester
om Kampunzu till Lualabaströmmen vid 3° 35' sydlig latitud,
jemnt fyratioen geografiska mil norr om arabernas depot i
Nyangwé. På eftermiddagen anstälda longitudobservationer visadt
att vi befunno oss på 25° 49' östlig longitud. Flodens namn
upphör här att vara Lualaba och i det följande benämner jag
den derför <i>Livingstone</i>.

Då vi voro på tjugu mils afstånd från floden, funno vi att
många af wareggaerna aldrig hade sett den, ehuru de hört den
omtalas under benämningen Lu-al-ow-wa. Om icke Livingstone

skule talat om floden i Nyangwé och kallat den Lualaba, skulle jag
ej hafva nämnt namnet annat än som en förvrängning af
waguhaerna af wenya-uttrycket Lu-al-ow-wa, men som floden erhåller
en nytt namn för hvarje gång den mottager ett tillflöde, skulle
det vara fåfängt att försöka bibehålla så många namn i minnet.

Livingstone var 1,200 yards bred från strand till strand
vid landningsplatsen i Kampunzu. Som ej några menniskor bodde
förr än på en mils afstånd från högra stranden, började vi här
slå läger. Mitt eget tält upprestes omkring tretio fot från
floden på ett särdeles gräsrikt ställe; Tippu-Tib och araberna slogo
sig ned bland buskarna, under det de 550 personer af hvilka
expeditionen med förstärkning utgjordes började göra i ordning
plats för sina hyddor, i det de utvidgade den öppna planen
framför landningsstället.

Under det min frukost lagades och man putsade och gjorde
i ordning mitt tält, utbredde vi några få yards från vattnet en
matta på ett stycke mark, som var beväxt med kort gräs, hvilket var
mjukt som på en engelsk gräsplan. En mängd starr och vass
stängde utsigten för mig, och som jag, under det jag hvilade,
gerna ville se floden glida förbi, lät jag afskära allt sammans.

Frank och wangwanaernas höfdingar voro längst bort i
lägret sysselsatta med att hopsätta de söndertagna båtarna; jag sjelf
låg och tänkte och uppgjorde planer till väl ett tjog saker —
vid hvilken tid det skulle vara lämpligast att öfvergå floden;
huru vi skulle inleda bekantskap med de krigiska stammarna
på venstra stranden; hvad vårt framtida öde skulle blifva; huru
det skulle lyckas mig att föra vår stora trupp öfver och hvad
vi skulle göra, i händelse vi rönte envist motstånd o. s. v.

Mild som en sommardröm flöt den stora, breda och djupa
Livingstones bruna våg förbi. På motsatta stranden utbredde
sig en annan dyster skog, som liknade den i hvilken vi nyss
utstått så många vedervärdigheter. Jag hade från den plats der
jag befann mig en förträfflig utsigt öfver floden, hvilken, på
båda sidor omgifven af mörka skogar, gled framåt med så
storartadt lugn och under en så outsäglig, majestätisk tystnad, att
jag kände mitt hjerta längta till den samma.

Nedåt flyter den till det okända — till nattsvarta moln af
hemlighetsfullhet och fabel, måhända förbi land med pygméer
eller de tofsörade menniskor om hvilka den milde, hedniske
konungen i Karagwé talade; mil efter mil rinner den framåt genom
okända landsträckor, som äro befolkade af tjogtals stammar, om
hvilka ej ens en hviskning nått folken i de öfriga verldsdelarna;
kanhända den förfärlige Macoco, denna fabelaktiga varelse om
hvilken Bartolomeo Diaz, Cada Mosto och Dapper hafva
skrifvit, ännu representeras af någon som ärft hans gamla
konungarike och makt och som nu lefver i denna trakt, omgifven af
barbarisk ståt. Något sällsamt måtte säkert finnas på den stora
sträcka som på våra kartor är fullkomligt tom, trakten emellan
Nyangwé och Tuckeys bortersta katarakt!

Jag söker en väg som förenar dessa båda punkter. Vi
hafva arbetat oss fram genom den förskräckliga skogen och
manligt sträfvat i halfmörkret. Mitt folk är modfäldt. Jag söker
en väg. Ah — der sträcker sig ju en bred vattenstråt, hvilken
likt en ljusstråle bryter fram genom det okända och troligen
leder till någon sjö! Här finnas på alla sidor skogar,
tillräckliga till en hel flotta kanoter. Hvarför icke bygga sådana?

Jag sprang upp och befalde trumslagaren att kalla folket
till mönstring. Det lydde, men trögt gick det. Frank och
höfdingarna kommo först. Araberna och deras eskort infann sig
äfven, så att jag snart såg mig omgifven af en tät massa nyfikna
ansigten. Jag vände mig till dem och sade:

"Araber! Unyamwezis söner och Zanzibars barn! Lyssnen
till mina ord! Vi ha sett Ureggas skog. Vi ha smakat
dess bitterhet och knotat i våra hjertan. Vi söka en väg. Vi
söka ett medel att kunna komma fram. Jag söker en väg som
kan föra mig till hafvet. Jag har funnit den."

"Ah! ah-h!" utbrusto alla mumlande och kastade frågande
blickar på hvarandra.

"Ja! <i>El hamd ul Illah</i>. Jag har funnit den. Betrakten
denna väldiga flod! Från början har den flutit fram alldeles
så som I sen den flyta i dag. Den har flutit fram i tysthet
och mörker. Hvarthän? Till salthafvet, dit alla floder gå! Vid
detta salthaf, hvarpå de stora skeppen komma och gå, bo mina
och era vänner. Göra de inte så?"

Rop af "Ja! ja!"

"Likväl, mina män — ehuru denna flod är så stor, så bred
och djup, har ingen menniska ännu tillryggalagt den sträcka
som ligger mellan det ställe der vi nu befinna oss och
salthafvet, der våra hvita vänner bo. Hvarför? Emedan vi voro
utsedda att göra det."

"Ack, nej! nej! nej!" ropade folket skakande på sina
hufvuden.

"Jo," fortsatte jag, i det jag höjde rösten, "jag säger er,
mina vänner, att det från tidernas början tills i dag varit 
bestämdt att vi skulle göra det. Det är vårt arbete, och ingen
annans. Detta är ödets röst! Den ende Guden har bestämt
att just i år skall floden bli känd i hela sin längd! Vi skola
icke längre vandra genom <i>mitamba</i>; vi skola ej mer sträfva eller
lida, ej heller ängslas i förfärligt mörker; vi skola resa utför floden
och hålla oss till den. Jag skall i dag skjuta ut min båt i floden
och ej lemna den innan jag slutat mitt arbete. Det svär jag.

"Och hören nu, I wangwanaer, I, som hafven följt mig genom
Turu och seglat rundt de stora sjöarna med mig, I, som hafven
följt mig, liksom barn de der följa sin fader, genom Unyoro
och ned till Ujiji och ända till detta vilda land — viljen I
väl lemna mig här? Skola jag och min hvite broder bege oss
ensamma i väg? Viljen I resa tillbaka och säga mina vänner
att I lemnaden mig här, i denna vilda trakt och kastaden mig
vind för våg att dö? Eller viljen I, mot hvilka jag visat så
mycken godhet och som jag älskar såsom jag skulle älska mina
egna barn, viljen I binda mig och föra mig tillbaka med våld?
Talen, araber! Hvar äro mina unga män med lejonhjertan?
Talen, wangwanaer, och visen mig dem som våga följa mig?"

Uledi, qvartermästaren, sprang fram mot mig, omfattade,
i det han kastade sig ned på marken, mina knän och sade:

"Se på mig, herre! Jag är en af dem. Jag vill följa
er in i döden!"

"Och jag," ropade Kachéché.

"Och jag och jag och jag!" föll båtbesättningen in.

"Det är bra. Jag visste att jag egde vänner. I, som
hafven valt att dela allt med mig, ställen er på ena sidan och låt
mig räkna er."

De voro tretioåtta till antalet! Nittiofem stodo stilla och
sade ingenting.

"Jag har tillräckligt många. Ja, äfven blott med er, mina
vänner, skall jag uppnå hafvet. Men vi ha god tid. Vi ha
ännu ej bygt våra kanoter. Vi ha ännu ej skilts från araberna.
Vi ha ännu en lång sträcka att tillryggalägga med Tippu-Tib.
Måhända kunna vi möta vänliga menniskor, af hvilka vi lyckas få
köpa kanoter. Och vid den tid vi skola skiljas är jag säker om att
de nittiofem man som nu frukta för att fortsätta resan med oss
ej skola lemna sina bröder, sin herre och sin hvite broder utan
fara utför floden med dem. Imellertid tackar jag er och skall
ej glömma era namn." 

Församlingen upplöste sig, och hvar och en gick till sin
syssla. Tippu-Tib, scheik Abdallah och Muini Ibrahim satte sig på
mattan och började försöka öfvertala mig att ej vara nog djerf
att fara utför floden, utan hellre öfvergifva all tanke derpå.
Jag i min ordning bad dem att de ej skulle tala såsom barn
och att de, hvad de än måtte tänka, ej skulle meddela sina
farhågor åt wangwanaerna utan hellre uppmana dem att göra
sin pligt och med mig dela farorna; ansvaret blefve helt och
hållet mitt eget, och den största delen af farorna skulle falla på
min lott. Jag skulle gå i spetsen för att leda och styra och
ville så väl för min egen som deras skull vara försigtig.

Till svar började de tala om vattenfall, menniskoätare och
vilda, krigiska stammar. De underskattade wangwanaernas
karakter, yttrade sitt förakt för män som en gång hade varit slafvar,
vägrade att hos dem erkänna en enda dygd, hvarken mod,
trohet eller tacksamhet, och förutsade att slutet skulle blifva
allas död.

"Tala inte längre, Tippu-Tib," invände jag. "Ni, som hela
ert lif rest bland slafvar, har ännu ej märkt att det finnes något
godt i hvarje menniskas hjerta som Gud har skapat.
Menniskorna äro inte allt igenom onda, såsom ni säger. Ty Gud är
god, och han har skapat alla menniskor. Jag har studerat mitt
folk; jag känner dem. Det blir min uppgift att söka locka fram
det goda hos dem, under det de äro med mig, och det enda sätt
hvarpå detta kan göras är att vara god mot dem, ty godt föder
godt. Om ni värderar min vänskap och hoppas erhålla
penningar af mig, så var tyst. Säg ej ett ord om fruktan till mitt
folk, och jag skall, då vi skiljas, göra skäl för mitt namn.
För er och för alla, som äro mina vänner, skall jag då vara den
"hvite mannen med den öppna handen"; — "i annat fall skall
jag vara <i>kipara-moto</i>."

Under det jag talade, sågs en liten kanot med två man
närma sig från den motsatta stranden. Jag kallade till mig en
af tolkarna och bad denne att han försigtigt skulle tilltala dem
och bedja dem föra öfver kanoter, så att vi finge sätta foten på
andra stranden.                                                              

"<i>Ndugu, o, ndugu</i>" ("broder, o, broder"), helsade dem tolken,
"vi äro vänner, som önska fara öfver floden. Fören hit era
kanoter och sätten oss öfver till den motsatta stranden, så skola
vi gifva er perlor och snäckor i mängd."

"Hvilka ären I?"

"Vi äro warungwanaer (wangwanaer)."                                    

"Hvarifrån?"                                                                              

"Från Nyangwé."

"Ah, I ären wasambyer (oomskurna)?"

"Nej, vi ha en hvit man med oss såsom höfding, och han
är god."

"Om han fyller min kanot med snäckor, vill jag gå och
säga till wenyaerna att I önsken fara öfver floden."

"Vi kunna inte ge er så mycket som I begären, men vi
vilja ge er tio snäckor per man."

"Vi vilja ha tusen snäckor per man; hvarom inte, skolen
I aldrig komma öfver floden."

"Ah, <i>ndugu</i>, det är för mycket; kommen hit, så vilja vi
ge er tjugu snäckor hvardera."

"Inte för tio tusen, broder. Vi vilja alls inte ha er
öfver floden. Gån tillbaka, wasambyer; I ären dåliga.
Wasambyer äro dåliga, dåliga, dåliga! Floden är djup, wasambyer.
Gån tillbaka, wasambyer; I ären dåliga, dåliga, dåliga! Floden
är djup, wasambyer. I hafven ej vingar, wasambyer! Gån
tillbaka, wasambyer!"

Sedan de sagt detta, började de sjunga en den vildaste, mest
hemlighetsfulla sång jag någonsin hört. Tvärt öfver floden
skallande <i>"Ooh-hu, ooh-hu-hu-hu !"</i> Till svar hörde vi hundratals
röster sjunga en liknande sång, hvilken äfven slutade med
<i>"Ooh-hu, ooh-hu-hu-hu!"</i>

"Detta är ett stridsrop, herre," sade tolken.

"Nonsens, var ej dåraktig! Hvilken orsak fins väl till strid?"

"Detta vilda folk behöfver ej någon orsak; de äro helt
enkelt vilda djur."

"Jag skall inom två timmar bevisa dig att du har orätt,"
sade jag.

Då jag hade slutat min frukost, gungade <i>Lady Alice</i> redan
ute på floden, och ett högt bifallsrop helsade henne, då hon
åter rörde sig i sitt naturliga element.

Båtbesättningen med Uledi såsom styrman och
Tippu-Tib, scheik Abdallah, Muini Ibrahim, Bwana Abed (vägvisaren),
Muini Jumah, två tolkar och jag såsom passagerare, gingo
nu om bord. Vi rodde uppför floden i en half timme och
styrde sedan rakt öfver till en liten ö midt i strömmen.
Genom en kikare undersökte jag stränderna, hvilka från vårt
läger sågo ut som en tät skog. Vi märkte att omkring
tretio kanoter voro fastbundna vid stranden, och mellan träden
skymtade vi några hus. Stranden vimlade af vildar, hvilka
iakttogo alla våra rörelser.

Vi stego åter i båten och styrde rakt öfver mot venstra
stranden, hvarefter vi sakta följde strömmen nedåt; jag föreskref
under tiden tolkarna hvad de borde säga till wenyaerna.

Då vi kommo midt för dem, bad dem en tolk att de skulle
betrakta den hvite mannen, som hade kommit för att besöka
deras land; som önskade blifva deras vän, som ville gifva dem
snäckor i mängd och som ej skulle tillåta någon af sina män
att röra ett enda banan-träd eller göra en enda själ något ondt;
ej ett löf skulle tagas eller en gren brännas, utan att man
betalade derför.

Infödingarna betraktade mig nyfiket och lofvade, sedan de
hållit rådplägning, att om vi ville ingå broderskap med dem,
skulle det ej blifva några fiendtligheter af, hvarför den hvite
höfdingen, åtföljd af tio män, tidigt den följande morgonen borde
begifva sig till ön, der han skulle mötas af wenyaernas höfding
och tio af hans män. Derefter skulle alla kanoterna fara öfver
och hans män hjelpas åt att föra vårt folk till deras land.

Sedan vi tackat dem, återvände vi till lägret, mycket stolta
öfver vår framgång. KL 4 på morgonen öfverförde imellertid
båten hemligen tjugu man under Kachéché, hvilka fått befallning
att gömma sig i småskogen. Sedan den kl. 7 på morgonen
återvändt till lägret, foro Frank och tio man, hvilka skulle
utföra broderskapsceremonien, öfver till ön. Då båten återvände,
steg jag i den samma och lät ro mig ett stycke uppför strömmen
längs efter högra stranden, så att jag, i händelse af förräderi,
kunde uppnå ön inom fyra minuter och komma mina män
till hjelp.

Omkring kl. 9 på morgonen sågo vi sex kanoter, fulla af
vildar, närma sig ön. De kommo midt framför den samma, och
voro slutligen helt nära. Genom min kikare iakttog jag oroligt
deras minsta rörelser. Ännu andra kanoter syntes nu närma
sig ön. Jag tyckte det var bra att Frank hade sin dolda
reserv så nära till hands. Några få sekunder efter det de sista
hade anländt och visat sig på skådeplatsen uppstod en liflig
rörelse bland infödingarna, och nästan strax derpå hördes deras
besynnerliga skri genljuda uppåt floden. Rpen blefvo vildare,
gestalterna ilade fram och åter. Då vi icke kunde tygla vår
oro längre, skyndade vi mot ön. När infödingarna sågo oss
nalkas, rodde de hastigt bort till sin landningsplats.

"Nå väl, Frank, hvad stod på?" frågade jag.

"Jag har aldrig i mitt lif sett sådana uslingar, herre. När
den sista afdelningen kanoter kom, ändrades deras uppförande,
hvilket dittills varit lugnt. De omringade oss. Hälften af dem
qvarstannade i kanoterna; de som gått i land började misshandla
oss. De svängde sina spjut och trängde så vildt på oss, att
om vi ej hade sprungit upp med våra bössor i ordning, skulle
de ha spetsat oss på stället der vi sutto, färdiga att börja
ceremonien. Men Kachéché, som såg deras vilda uppförande och
hotande rörelser, steg nu obemärkt fram ur småskogen med sina
män, hvarvid vildarna sprungo till sina kanoter, och stodo
färdiga att slunga sina spjut just då ni kom."

"Nå väl, ingen skada har ännu skett," svarade jag. "I
kunnen qvarstanna der I ären, medan jag tager Kachéché och
hans män öfver till andra sidan, der vi skola inrätta ett läger,
ty om vi ej fara öfver i dag, skall hälften af folket vara
uthungrad i morgon bittida."

Sedan jag tagit Kachéché och hans män i båten, styrde
vi öfver mot en punkt i skogarna som låg bortom infödingarnas
by. Sedan tretio män, som voro beväpnade med yxor, landstigit,
började vi slå ett litet läger, hvilket skulle tjena oss till
replipunkt tills vi kunde öfverföra expeditionen. Vi drefvo sedan
med strömmen utför floden tills vi kommo midt för byn,
hvarefter vi genom en tolk sade infödingarna, att som vi redan hade
låtit tretio man landstiga inom deras område, vore det bäst
för dem att hjelpa oss öfverföra de öfriga, hvarför de kunde vara
öfvertygade om att de skulle blifva väl betalda. På samma
gång kastade jag en liten påse med perlor till dem. Inom
några få minuter hade de samtyckt till min begäran, hvarefter
sex kanoter, med två man i hvardera, åtföljde oss till lägret.
De sex kanoterna och båten öfverförde åttio man till venstra
stranden, hvarefter en del infödingar, dertill förmådda af det
goda förstånd som tycktes råda oss emellan, stego i andra
kanoter och kommo för att hjelpa oss. Vid nattens inbrott rådde
allmän belåtenhet bland expeditionens folk vid de muntert
flammande lägereldarne i wenyaernas byar.

*
</chapter>
<chapter name="Sjette kapitlet.">
<h1>Sjette kapitlet.</h1>

»Wasambyerna, mamma!» — Strid vid Ruiki. — De försvunna återfunna. —
Farlig olydnad. — I rätta ögonblicket. — En vild fånge. — Musikens tjuskraft. —
I naturens skrymslen. — En stad med en gata. — Öfvergifna byar. — Ett
sjukhus inrättas. — Af blixten härjad ö. — »Folket med filade tänder.» —
Primitiv saltberedning. — Tillfångatagen gisslan. — Pilregn. — <i>Bo-bo, bo-bo.
bo-bo-o-o-oh!</i>» — Förtviflad belägenhet och förstärkning i rättan tid. — Kanoter i
drift. — Tippu-Tib öfvergifver mig. — Jag vädjar till »sjöns barn». — Juldag
bland kannibaler. — »Seger eller död!»

Vi hade hoppats att få tillbringa vår första dag i
Wenya-landet under ett vänskapsfullt utbyte af gåfvor och under försök
att genom storartad frikostighet vinna infödingarnas vilda hjertan.
Men då vi på morgonen ville råka dem, — voro de borta!

En del byar lågo i närheten af landstigningsplatsen,
om-skuggade af yppiga tamarinder och <i>Bombax</i>, teakträd, jernträd
och oljepalmer, men invånarna hade flytt. Hvarje bygata pryddes
af sina två rader blekta troféer af uppätna menniskor.
Kanoterna lågo alla qvar vid landningsplatsen; banan- och
pisangträdens frukter hängde qvar på sina stjelkar, och de
karmosin-färgade palmnötterna svängde i knippen öfver våra hufvuden,
men befallning gafs vårt folk att ingenting skulle få röras; den
som öfverträdde denna befallning erhölle strängt straff.

Det var alldeles nödvändigt att vi vid vårt första
uppträdande inom Wenya-stammen komme i ett vänskapligt
förhållande till infödingarna. Vi qvarstannade derför der vi voro och
sände en del af folket omkring med snäckor för att köpa sig
lifsmedel. Endast Kachéché och Murabo, en af båtgossarna,
lyckades uppnå en bebodd by, men hade knappt hunnit visa
sig förrän de för att rädda lifvet måste springa tillbaka till
lägret.

Vi rörde ingenting här och lemnade denna första by
i Wenya. Min båt följde strömmen nedåt med tretiotre
personer om bord. Frank, Tippu-Tib och afdelningen till lands
skulle följa flodstranden tills vi anländt till någon by der vi
finge köpa lifsmedel. 

Från byarna nedanför oss, åtminstone från många af dem,
hötdes långt innan vi kommit fram de besynnerliga stridsropen
<i>"Ooh-hu-hu! Ooh-hu-hu!"</i> Infödingarna hade dragit sig tillbaka bland
buskarna och lemnat allt hvad de egde <i>in situ</i>. Detta hade de
gjort endast för att locka oss i fällan, ty om vi börjat fasttaga
deras getter eller svarta svin, skulle de utan tvifvel rusat fram
ur buskarna och öfverfallit de oförsigtigte. Vi läto imellertid ej
narra oss för att sedan blifva straffade och gå under utan foro
lugnt förbi.

Vi befunno oss snart utanför en skog, som var obebodd
och af omkring tre mils längd, hvarefter vi omedelbart fingo i
sigte en banan-plantering. Vi kunde se det öfversta af de låga
husen, hvilka voro försedda med gafvelprydda tak, men ingen
af infödingarna såg oss förr än vi voro på omkring hundra yards
afstånd från en stor och rik by. Ett litet barn kom i det samma
gående nedför den tjugu fots höga stranden för att hemta
vatten, det lyfte hastigt på hufvudet, fick se oss helt nära
landningsplatsen och började ropa: "Wasambyer, mamma!
Wasambyerna komma!"

Vid ljudet af detta namn, som tycktes vara särdeles
fruktadt, och som jag satte i samband med Mtagamoyo och hans
oomskurna wanyamwezier, skingrade sig genast infödingarna, hvilka,
efter hvad det tycktes, höllo marknad; qvinnorna började skrika
"wasambyer! Wasambyer!" och buskar och bananer kommo i
häftig rörelse, då alla, gripna af panisk förskräckelse, flydde in
i småskogen likt en hjord buffeloxar som blifvit försatt i raseri
af en svärm bromsar. Då vi hade kommit några yards förbi
landstigningsplatsen, rådde der dödstystnad.

Vi passerade tre eller fyra andra byar, men då vi försökte
meddela oss med invånarna, svarade de oss endast genom att
sticka fram hufvudet ur buskarna och ropa: <i>"Ooh-hu-hu!
Ooh-hu-hu! Ooh-hu-hu!"</i>

Kl. 3 på morgonen anlände vi till Ruiki-floden, hvilken vid
mynningen var omkring 100 yards bred och för öfrigt en mörk
och trögt rinnande ström med ett djup af i medeltal tolf fot.
Som afdelningen till lands ej kunde komma öfver denna flod
utan att begagna sig af en båt, slogo vi läger på en ö mellan
Livingstones högra och venstra strand på 25° 33' o. long. och
3° 26' s. lat.

Den 23 November gjorde vi halt för att invänta
afdelningen till lands och inrättade under tiden ett starkt läger. Vi
sågo flere menniskogestalter i höfdingen Kasongos by på andra
sidan Ruiki-floden, men de värdigades ej svara oss, ehuru vår
tolk gjorde upprepade försök att inleda ett samtal med dem.
Till antalet voro vi ej flere än tretiosex, jag sjelf inberäknad,
och hade endast några få bananer qvar, som vi hade erhållit i
Kampunzu. Innan vi kunde hoppas få köpa någonting af
infödingarna måste vi på ett eller annat sätt träda i förbindelse
med dem. De framhärdade dock allt jemt af något
hemligt skäl i sin misstro och skygghet. Vi väntade imellertid
tåligt på afdelningen till lands ända fram mot aftonen och
höllo under natten sträng vakt, så att ej vår båt skulle blifva
bortstulen.

Då vi tidigt på morgonen den 24 ännu icke erhållit några
underrättelser om våra vänner, bemannade jag båten och rodde
omkring tio mil uppåt Ruiki-floden, i hopp att finna dem lägrade
på stranden för att invänta oss. Ehuru floden gick i många
krokar, var dess lopp i allmänhet från sydvest mot nordost.
Några få mil ofvan om mynningen är den uppfyld med
trädrötter och blir smal, krokig och snabb; vattnet är här af
bläcksvart färg, hvilket kommer af ett särskildt slags träd, hvars
grenar i täta massor hänga ned i strömmen.

Omkring klockan 2 e. m. anträdde vi återfärden. Sedan
vi hade rott oafbrutet i nära en och en half timmes tid,
nalkades vi vårt ensliga läger då vi i det samma hörde ett
plötsligt skjutande. Så vida det ej var till sjelfförsvar, fans ej
något rimligt skäl hvarför man i lägret skulle affyra sina bössor.
Vi uppmanade derför besättningen att ro allt hvad den
förmådde och sågo snart till vår förvåning Ruikis mynning
blockerad af kanoter fulla med vildar, hvilka kastade spjut och
afsköto pilar.

Med ett högt rop ilade vi utfor den sista raka sträckan
af Ruiki-floden, hvilket tilldrog sig vildarnas uppmärksamhet.
De vände ögonblickligen om och flydde nedåt strömmen, i
det de på en harmonisk men hemsk melodi läto höra sina
besynnerliga stridsrop.

Sedan vi förvissat oss om att ingen var sårad, ehuru vi 
sågo en mängd i lägret liggande jern- och. träspetsade spjut, 
frågade vi efter orsaken till striden och fingo nu till vår
förvåning höra att Kasongos folk hade signalerat till alla de
närbelägna byarna att <i>nwema</i> (den hvite höfdingen) var borta,
hvarför de hade uppmanat dem att väpna sig och bemanna sina
kanoter för att skaffa sig lifsmedel innan han
komme tillbaka. Omkring tretio, med ett stort
antal vildar bemannade kanoter hade rott upp i 
Ruiki och utan att lyssna till några varningar,
envisats att gå ända upp till lägret, då man hade
skjutit på dem. De hade blifvit angripna endast
några få minuter innan jag visade mig.

<img id="4444">Stridsyxa i Ukusu.</img>

Billali — den yngling som hade min tunga
reffelbössa om hand och var mitt allt-i-allom på
jagtutflygter — hade skjutit en man, hvars lik
nu låg i floden.

Då jag frågade honom huru han vågade
begagna mina bössor för att skjuta ihjäl folk, svarade han
ängsligt:

"Jag kunde inte hjelpa det, herre, det kunde jag verkligen
inte. Om jag hade väntat endast en minut till, skulle han ha
dödat mig, ty han måttade åt mig med sitt spjut på endast
några få fots afstånd."

Natten inbröt, men ännu hade vi ej
erhållit några underrättelser om afdelningen till
lands. Vi lyssnade under nattens lopp, om icke
några signalskott skulle låta höra af sig — men
förgäfves. Tidigt på morgonen sände jag Uledi,
qvartermästaren, och fem af de yngre
båtkarlarna genom snårskogen, sedan jag förmanat dem
att noga observera byarna och på inga vilkor
inlåta sig i en ojemn strid med infödingarna,
hvilka otvifvelaktigt skulle jaga dem bland
snåren, som om de varit leoparder. Uledi bad mig
lugnt småleende ej vara orolig; han vore
öfvertygad om att han snart skulle finna dem. De begåfvo sig
af och lemnade oss ensamma att rufva öfver våra dystra tankar.

<img id="4445">Stol i Ukusu.</img>

Kl. 4 på morgonen hörde vi knallen af ett muskötskott
ljuda genom skogen, och snart syntes Uledi komma fram ur


snårskogen bakom oss med af glädje strålande ansigte. "De
komma, herre, de äro alldeles i närheten."

Detta var verkligen sant, ty inom några få sekunder visade
sig förtruppen och strax derefter kolonnen, trött, sjuk, eländig
och nedslagen. De hade vandrat oafbrutet och då de funno en väg,
hade de följt den. De påträffade en vild stam, hvilken anföll
dem med pilar och dödade tre man. De hämnades, och
förtruppen tillfångatog en af de anfallande och frågade honom
hvilken kam han tillhörde. "Basuku", hade han svarat, "och
den stora floden ligger långt i öster om er."

De tvingade honom att blifva vägvisare åt dem och efter
omkring femton timmars marsch, sedan de brutit upp från det
ställe der striden hade egt rum, hade de mött den raske Uledi
och hans spejare, till hvilka de genast anslutit sig.

<img id="4446">Utsigt mellan Ruiki och Nakanpemba.</img>

Inom fyra timmar, hade båten öfverfört alle sammans till
Ruikis venstra strand. Jag var här tvungen att återtaga den
befallning jag förut hade gifvit, nämligen att ingen utan
betalning finge förse sig med lifsmedel, ty mina män ledo förfärligt.

Den 26 foro vi utför floden till Nakanpemba; afdelningen
till lands höll sig denna dag tätt utmed stranden, och ehuru
den imellanåt var begrafven i djup och tät snårskog, kunde vi
likväl då och då meddela oss med den genom att slå på
trumman.


Floden hade så småningom vidgat sig till 1,700 yards bredd 
och var uppfyld med stora, skogklädda öar, under det å båda 
stränderna sågos täta massor af träd och buskar.

Icke en själ hade synts till i någon af de byar vi
passerat; då och då hörde vi ropas "Wasambyer! Wasambyer!"
och ibland förnummos äfven röster hvilka skreko något om Bwana
Muhala eller Mtagamoyo, den ryktbare stråtröfvaren och
menniskotjufven. Äfven Nakanpemba hade sina hemska reliker, som
voro ordnade i spöklika rader längs gatorna — reliker efter
mången festmåltid, såsom professor Huxley nu har lärt oss —
dödskallar af mördade menniskor.

Marscherandet genom skogar och busksnår, den knappa
kosten, tröttheten och de beständiga lidandena måste slutligen
förorsaka sjukdomar. Afdelningen till lands angreps af
smittkoppor och rödsot. Många af manskapet sårades af törnen i
fötter och ben, tills förfärliga varsår bildade sig, hvilka satte
dem ur stånd att fortsätta till fots. Inom loppet af två dagars
resa funno vi sex öfvergifna kanoter, hvilka vi, ehuru de voro
dåliga, gjorde i ordning och reparerade, så att de, hopbundna,
bildade ett flytande sjukhus.

Fyra mil nedom Nakanpemba hörde vi, då vi foro nedåt
floden med en fart af 1 1/2 knop i timmen, ett doft brus af forsar,
och nästan i samma ögonblick syntes åtta kanoter från motsatta
stranden hastigt komma nedför floden, hvarefter de helt mystiskt
försvunno ur vår åsyn. Då det ej var någon nödvändighet för
oss att inleda bekantskap med menniskor hvilka tycktes undvika
oss, gjorde vi inga försök att störa dem utan närmade oss
försigtigt Ukassas forsar, i det vi höllo oss tätt intill venstra
flodstranden. Nämnda forsar förorsakas af ett klippref af
grönaktig skiffer, hvilket skjuter ut från Ukassa-höjderna på högra
stranden. Kanoterna med de sjuke fördes försigtigt vägen
inomskärs, under det jag så mycket som möjligt närmade mig
forsarna och sedan landsteg.

Afdelningen till lands fick befallning att för dagen slå läger
bredvid forsarna. Under tiden utvalde jag tio unga, starka
karlar, förutom dem som hörde till båtbesättningen, och gjorde
mig i ordning att företaga en undersökning längs floden. Innan
jag gaf mig af befalde jag strängeligen Frank och Manwa Sera
att på inga vilkor låta någon aflägsna sig från lägret innan jag
återkommit.  

Forsarna skildes af två långa, klippiga holmar, hvilka lågo
parallelt, och mellan dem och venstra stranden gingo två smala
strömmar. Dessa utföllo i en lugn, vikartad del af floden, sedan
de på en sträcka af en half mil sänkt sig omkring 10 fot. På
östra sidan deremot hade floden en bredd af 800 yards och
sänkte sig med en fruktansvärd hastighet omkring en och en
half mil, hvarefter den förenade sig med den lugnt flytande,
vikartade delen på venstra eller vestra sidan.

Vi fortsatte vår undersökning af stranden och floden
omkring två mil, derunder vi voro mycket nära att falla i ett
bakhåll. I en liten vik. som doldes af höga, öfverskjutande stränder,
hvilka voro tätt beväxta med träd, lågo omkring fyrtio eller
femtio kanoter. Deras besättningar sutto alla tysta och hade
sin uppmärksamhet riktad på floden. Vi drogo oss ögonblickligen
tillbaka utan att störa dem i deras vaksamma ställning och
skyndade tillbaka till lägret.

Då vi kommo till båten, fick jag till min förskräckelse höra
att Frank tillåtit Manwa Sera och fem andra att lösgöra två af
de kanoter hvilka inredts till sjukhus och fara utför de stora
forsarna. Alldenstund detta var så godt som sjelfmord, kände
jag mitt blod isas, och då jag dessutom ihågkom bakhållet i
viken, förlorade jag ingen tid utan utvalde genast femtio man
och vände tillbaka.                                               -

Då vi uppnådde viken, funno vi den tom. Jag utlofvade
en hög belöning åt den som först finge wangwanaerna i sigte.
Uledi och hans broder Shumari uppgåfvo nu vilda skri och
rusade såsom antiloper bort genom snårskogen, under det Saywa
(deras kusin) och Murabo genast skyndade efter dem.
Förskräckta hörde vi några bösskott genljuda i skogen. Vi sprungo
genom snåren åt det håll hvarifrån ljuden kommo. Vi fingo
floden i sigte och hörde skotten helt nära oss. Midt i
strömmen sutto de fem wangwanaerna på de upp och nedvända
kanoternas kölar, anfallna af ett halft dussin kanoter med infödingar.
Uledi och hans kamrater hade utan betänkande gifvit eld och
sålunda räddat sina kamrater. Vi fingo snart den
tillfredsställelsen att mottaga dem på stranden, men fyra Snider-gevär
voro förlorade. Det visade sig att kanoterna hade råkat in i
en hvirfvel, blifvit dragna ned och dykt upp flere fot nedom
den samma. Denna olydnad mot mina befallningar, hvilken hade
förorsakat mig en förlust af dyrbara gevär, då vi redan voro
så klent beväpnade, bragt dem sjelfva i sådan fara, att de med
knapp nöd undkommo, och dessutom förorsakat strid med
infödingarna — denna olydnad, säger jag, blef bestraffad genom
välförtjenta förebråelser, hvilka kändes så djupt, att Manwa Sera
öfvergick till Tippu-Tibs läger och underrättade mig om att han
ej längre ville tjena mig. Jag skrattade och lät helsa honom
att jag var öfvertygad om motsatsen. Frank förestälde jag
allvarligen att det ej ginge an att begå dylika fel mot
disciplinen, då lif eller död nu berodde på ett noggrant utförande af
alla befallningar.

Tippu-Tib och araberna kommo nu till mig för att hålla
rådplägning. De önskade veta huruvida jag ej nu ville
öfvergifva min plan att fortsätta resan utför floden — nu då allting
såg så dystert ut, då vi hade att kämpa mot forsar, fiendtliga
infödingar, ohejdad kannibalism, rasande smittkoppor, modfäldt
folk och Manwa Seras kitslighet.

"Hvilka utsigter," frågade de, "ligga väl framför oss annat
än skräck och fasa, oundvikligt misslyckande och undergång?
Bättre vore att vända om i tid."

Jag bad dem lugna sig tills morgondagen. De återvände
till sitt läger, som låg på omkring en half mils afstånd från
forsarna.

Wangwanaerna mönstrades sedermera. De lyfte båten upp
ur vattnet öfver sina hufvuden och buro den försigtigt omkring
en timmes väg nedom forsarna, hvarefter de satte ned den i
vikens lugna vatten. En budbärare afsändes nu för att befalla
Safeni att sätta ut de fyra återstående kanoterna i forsarna.
Inom en timme hade vi passerat Ukassas forsar.

Som vi ännu hade godt om tid (klockan var nämligen
endast tre på e. m.) och jag brann af nyfikenhet att få veta
huruvida det fans några flere vattenfall nedom de små klippiga
öarna, skyndade jag, åtföljd af tjugu man, i fyra kanoter utför
floden för att göra mina undersökningar. Inom en timmes tid
kommo vi till ett ställe der vattnet hade ett utomordentligt
hastigt lopp och der det fans en mängd hvirflar, men inga
forsar. Belåtna öfver utsigten att icke under de närmaste dagarne
påträffa några hinder för vår sjöresa, anträdde vi återfärden
och uppnådde lägret vid solnedgången efter en utomordentligt
händelserik dag.

Den 29 foro vi fyra mil nedåt floden till Mburri, som ligger
på venstra stranden, midt emot Vinarunga. hvilket är ett stort
nybygge af wenya-byar på högra stranden.

Just som vi skulle draga oss tillbaka för att gå till hvila,
kom en kanot farande nedför floden och styrde försigtigt kurs
på båten. Shumari, Uledis unge broder, som hade vakten,
väntade tills den väl hade lagt till, då han grep kanotföraren och
ropade på den alltid till hands varande båtbesättningen för att
få hjelp. Man försäkrade sig om infödingen och förde honom
in till mig; då ljusen blifvit tända, såg jag att han var en
gammal man, som var så krokig af ålderdom, att han nästan gick
dubbel.

Jag kan icke erinra mig hos någon menniska hafva sett ett så
elakt ansigtsuttryck. Jag skänkte honom omkring ett dussin
kaurier, hvilka han ryckte ur min hand alldeles som en arg
hund bemäktigar sig ett stycke kött ur en främlings. Han var
en verklig vilde, förhärdad genom råhet och allt för gammal att
lära. Vi satte honom tillbaka i hans kanot och läto den drifva
vidare mot hans hem.

En timme senare kom en annan främling till lägret. Äfven
han blef fångad och förd inför mig. Han var en gosse om
sexton eller sjutton års ålder, hvars ansigte var en upplaga i
smått af den äldre vildens. Jag smålog vänligt åt honom och
tilltalade honom mildt. Sedan gaf jag honom ett lysande rödt
perlband och fylde hans ena hand med kaurier, hvarefter jag
lät göra honom några frågor. Han besvarade fem, men sade sig
sedan vara trött och ej vilja besvara flere. Vi bevakade honom
under natten och läto honom om morgonen gå sin väg. Jag
erkände min oförmåga att få någon makt med denne vildes själ.

Då vi skulle lemna lägret, mötte vi tre kanoter, hvilka
kommo från den sida af floden der Ukassa ligger. Genom våra
tolkar tilltalade vi dem vanligt, bådo dem att få veta på hvilket
sätt vi hade förolämpat dem, eller hvem vi hade skadat, efter
som de fattat ett så dödligt hat till oss främlingar. Ville de
ej ingå ett vänskapsförbund med oss? Vi hade perlor, tyger,
messing, koppar och jern, hvarmed vi kunde köpa föda, getter,
bananer och säd.

De lyssnade uppmärksamt och gåfvo med hufvudet tecken
till bifall. De frågade, om vi ej ville slå på trumman för att
göra dem ett nöje. Jag ropade på Kadu, en af Mtesas pager,
som var skicklig i denna konst, och befalde honom att roa dem
efter bästa Kiganda-bruket, Kadu fattade sina trumpinnar och
sin trumma och lät efter några inledande slag en så väldig
ljudmassa brusa fram, att den nödvändigt måste ha fyllt med
beundran de i hundratal bakom buskarne nedhukade vildarne.

"Ack," sade de nakna, krushåriga stackarena, "det är
förtjusande", och de klappade muntert i händerna och — rodde
af alla krafter utför floden, styrande kurs på högra stranden.

Den 30 fortsatte vi vår färd. Floden flöt med skarpa
krökningar, med många farliga hvirflar och breda band af skum
på sin yta. Den var smal, ej öfver 800 yards bred på en
sträcka af tre och en half mil, hvarefter den hastigt vidgade sig
till 1,700 yards bredd. Två vackra, skogklädda öar lågo midt
i strömmen. På norra sidan om en liten biflod slogo vi läger
vid Usako Ngongos marknadsplats, hvarifrån vi hade
Ukassa-kullarna i syd-sydvest. Södra sidan af den största af de två
öarna, Nionga, låg i nordostlig riktning från lägret.

Dessa marknadsplatser på Livingstones stränder, med tre
eller fyra mils afstånd från hvarandra, äro centrala mötespunkter
för infödingarna på båda stränderna och anses såsom neutral
mark, som ingen höfding kan tillegna sig och på hvilken ingen
enskild kan göra anspråk. Många af dem utgöras af stora,
gräsrika, af höga, lummiga träd beskuggade slätter, från hvilka
en artist har förträffliga flod-vyer. I bakgrunden ligger den
djupa, svarta, synbarligen i följd af sin täthet ogenomträngliga
skogen; här och der ser man en större jätte, som lösgjort sig
från den förtroliga föreningen med de andra och nu höjer sin
krona öfver sina grannars. Dess grenar äro särdeles omtyckta
af den hvithalsade örnen och den skrikande ibis. Här och der
ser man solfjäderspalmens fjäderlika och fina löfverk. I
förgrunden flyter den breda, bruna floden.

På marknadsdagar äro de gräsbeväxta platserna om
morgnarna till trängsel uppfylda med folk. Från skogarnas djup och
från afskilda nybyggen, från ensliga öar och från Bakusus öppet
liggande land komma infödingarna till sammans, bärande sina
korgar med maniok, sina mattor af palmfibrer och starr, sina
kärl med palmvin, sina bönor och sin majs, sin hirs och sina
sockerrör, krukmakarvaror, konstnärsarbeten i koppar, jern och
trä, högrödt kampeschträ, grönsaker, bananer och pisanger, tobak,
pipor och armringar, fisknät, korgar, fisk och en mängd saker,
som behofvet och smaken lärt dem frambringa. Öfverallt ser
man rörelse och liflig handel, ända långt in på aftonen, då
platsen åter blir tyst och tom, ett rof för mörker och skugga, ett
ställe der falken och örnen, ibis, den grå papegojan och apan
ostördt kunna flyga, skria och tjuta.

Den 1 December följde vi med strömmen ned till
Ukongehs marknadsplats, hvilken ligger midt för Mitandeh-ön, 3° 6'
s. lat.

Samma dag befunno vi oss i grannskapet af ett ställe, om
hvilket en hviskning nått Livingstone den 10 Mars 1871, då denne
i Nyangwé sysselsatte sig med att nedskrifva de berättelser han
hörde af wangwanaer och infödingar. Ukongehs marknadsplats
är tillhåll för wahikaerna, hvilkas höfding, Luapanya, blef dödad
af Mohammed ben Gharibs män. Omkring tio mil bortom
wahikaernas byar ligger de krigiska och menniskoätande wakusaernas
område, som utgöres af ett fritt, öppet och med palmer beväxt
land. Hvarje gång araberna försökt intränga i Ukusu hafva de
blifvit tillbakaslagna med stor manspillan. På högra stranden
ligger, midtemot Mitandeh-ön, waziriernas område.

Sedan vi passerat flere särdeles vackra öar, klädda i den
tropiska växtverldens hela skiftande prakt, följde vi med
strömmen ned till Mivaris marknadsplats, som ligger midt emot norra
sidan af ön Mitangi. Uvitera-byn är
belägen en mil längre söderut, och
midt emot den samma har man
nybygget Chabogwé.

<img id="4447">Walrika-kastrull.</img>

Floden delar sig här i två, hvar
och en 1,000 yards breda, strömmar,
hvilka gå på ömse sidor om en grupp
för sin fruktbarhet märkvärdiga öar.
Der öarna äro stora, är fastlandet endast glest befolkadt, ehuru
landet omkring två mil från floden är särdeles folkrikt. På
dessa neutrala marknadsplatser mötas öboarna och skogarnas
inbyggare med lika rättighet att afyttra sina olika produkter.

Den 4 December gjorde vi halt, emedan en svår regnstorm
utbröt och vi dessutom behöfde proviantera, hvilket senare
lyckades oss blott till en del. Som lyckligt var, uppstod ingen
strid med infödingarna

Påföljande dag kommo vi till ett ställe der floden krökte
af något åt nordost, hvarefter vi snart voro inne i Muriwa-viken,
på hvars norra strand låg en synnerligen långsträckt by, eller
snarare en följd af byar med mellan femtio och hundra yards'
mellanrum. Der fans en bred, enformig gata, som höll tretio
fot i bredd och två mil i längd! Bakom byn lågo banan- och
palmlundar, hvilka försågo invånarna med frukt, vin och olja.



Denna egendomliga stad hette Ikondu och var belägen på
2° 53r s. lat. Hyddorna voro uppförda särdeles smakfullt af
<i>Panicum</i>-rör och hade formen af dubbla burar. De voro 7 fot
långa, 5 fot breda och 6 fot höga, skilda, hvad beträffar
hufvudbyggnaden, men förenade genom taket, så att de mellersta
rummen i de bägge burarna stodo i förbindelse med hvarandra;
dessa utgjorde familjernas samlingsrum, det ställe der man
mottog och samtalade med sina vänner och der man skötte de
husliga göromålen. Mellan hvarje by och den närmaste lågo de
aflidna konungarnas begrafningsplatser eller grafhvalf, hvilkas tak
utgjordes af bladen af <i>Phrynium ramosissimum</i>, en växt som af
flere skäl synes vara lika nyttig för denna trakts inbyggare som
banan-trädet för wagandaerna. Dessa burar af rör äro lika
trefliga, beqväma och torra som skeppskajutor, hvilket vi hade tillfälle
att erfara under de regnbyar, hvaraf vi allt som oftast hemsöktes.

<img id="4448">Hus i Ikondu.</img>

Staden Ikondu var alldeles öfvergifven, men lifsmedel funnos
i öfverflöd; vinkrukorna voro fastbundna vid palmträden, bananer
hängde i klasar öfver våra hufvuden, och i trädgårdarna funnos
stora, vackra meloner, yppiga maniok-planteringar, vidsträckta land
med jordnötter och stora fält med vajande sockerrör.

Vi voro imellertid mycket modfälda. Detta infödingarnas
beteende att öfvergifva sina byar utan att söka komma 

öfverens med eller på ringaste vis vilja sätta sig i förbindelse med
oss vitnade om ett så ytterligt förakt för lifvets vanliga
förhållanden, att det nästan närmade sig det sublima. Hvarthän
kunde en så stor befolkning hafva flytt? Ty säkerligen måste
antalet hafva öfverstigit två tusen.

Vi voro nedslagna äfven af andra skäl. Smittkopporna
rasade, rödsoten kräfde många offer, mer än femtio voro
behäftade med utslag, ett tjugutal led af varsår, under det många
klagade öfver bröstsjukdomar, lunginflammation och håll; ett eller
två fall af tyfusfeber förekommo; andra ledo af ändtarmens
utfallande oeh smärtor i nafveln; korteligen, inom den svårt
hemsökta expeditionen fans arbete för ett dussin läkare. Hvarje dag
kastade vi två eller tre lik i Livingstones djup. Frank och jag
gjorde vårt yttersta för att mildra eländet, men då den långa
karavanen intågade i lägret, måste jag många gånger vända bort
ansigtet för att ej tårarna skulle framtränga vid åsynen af de
stackars eländiga sjukdomsoffren, hvilka raglade och stapplade
på gatorna. Stackars varelser, hvilket lif — vandrande,
alltjemt vandrande för att söka en graf!

I Ikondu fans en stor, utdömd kanot, hvilken för åratal
tillbaka vid någon stor öfversvämning af floden blifvit uppkastad
på det torra. Den hade ofantliga hål i botten och bar tecken
till förfall så väl i för som akter; imellertid var den stor
nog att kunna bära sextio sjuka. Om den förenades med
båten genom en kabel, kunde den säkert lätt tagas i släptåg.
Jag lät derför kalla mina timmermän, qvartermästaren Uledi,
hans kusin Saywa och Salaam Allah, hvarefter jag erbjöd dem
12 yards kläde hvardera, om de ville reparera kanoten inom
två dagar. De begärde tolf man till hjelp och yxor. De tolf
karlarna stäldes till deras förfogande, hvarefter yxor och bilor
voro i arbete natt och dag med att af stockar göra smala
plankor. Timmermännen inpassade plankorna och fastsatte dem med
träsprintar, hvarefter de diktade och drefvo kanoten med den
sönderbråkade märgen af banan-trädet och barktyg. Derpå
sammankallades wangwanaerna för att skjuta vidundret ut i floden
och vi hade genast den tillfredsställelsen att se kanoten flyta.
Den läckte visserligen betydligt, men några af de sjuka förmådde
dock ösa farkosten så pass, att den var flott.

Den lyckliga reparationen af detta gamla vrak öfvertygade
mig om att vi egde medel att bygga en hel flottilj kanoter,
tillräckligt starka att bära hela expeditionen. Jag beslöt derför
att, för den händelse Tippu-Tib skulle framhärda i sin vägran att
fortsätta resan, öfvertala honom att qvarstanna hos oss tills vi
åtminstone hade byggt ett tillräckligt antal kanoter.

Mot aftonen följande dag funno vi, medan vi ännu voro
sysselsatta med att reparera kanoten, en inföding bland buskarna
nära invid staden. Han höll i handen en liten båge och ett
mindre pilkoger, och som detta föreföll misstänkt, greps han och
fördes in till mig. "Det var mig en högst märkvärdig krigare,"
tänkte jag, då jag betraktade den lilla, darrande figuren. Han
befans, då vi . mätte honom, vara 4 fot och 6 1/2 tum lång,
omkring bröstet 30 tum och omkring lifvet 24 tum. Hufvudet var
stort, ansigtet prydt af ett par mycket glesa polissonger och hyn
ljust chokladfärgad. Som han var till ytterlighet hjulbent och
hade särdeles klena ben, ansåg jag honom först vara en
stackare som innan han hunnit utveckla sig blifvit utstött af någon
stam och dömts att vandra genom skogarna. Jag trodde detta
ända tills jag hörde honom uttala ordet "watwa". Då jag nu
erinrade mig att watwaerna voro kända för att vara dvergar,
frågade jag vägvisaren Bwana Abed, om denne man liknade de
watwa-dvergar med hvilka Muhalas folk hade varit i strid. Han
svarade mig att de watwaer som han hade sett voro åtminstone
ett hufvud kortare, men att det vore mycket möjligt att denne
man kunde tillhöra någon stam som vore beslägtad med dem
han hade sett! Hans hy var likadan, men de dvergar som bodde
vester om Ukuna, i vestra Lumami, hade särdeles långt skägg
och yfviga polissonger. Hans vapen voro äfven de samma —
den korta bågen och de små rörpilarna af en fots längd, hvilkas
spetsar voro bestrukna med ett mörkt ämne, hvars lukt liknade
den af spansk fluga. Alla tycktes mycket noga akta sig att,
då de undersökte pilarna, ej vidröra deras spets, och som många
af dessa pilar voro inlindade i blad, förestälde jag mig att
vildarna hade något särskildt skäl för denna sin försigtighet. För
att skaffa mig visshet i detta afseende blottade jag en af de
med blad omlindade spetsarna, fattade vildens ena arm och
låtsade som om jag hade för afsigt att deri inympa det mörka
ämnet på pilen. Hans höga skrik, synbara förskräckelse och
rop af <i>"Mabi, mabi!"</i> ("ondt, ondt") i förening med synnerligen
öfvertygande och vältaliga gester lemnade intet tvifvel öfrigt om
att pilarna voro förgiftade.

Infödingen hade en förvånande lätthet att lära sig uttal.
För första gången hörde jag från hans läppar namnet på 
Livingstone, sådant det begagnas i Manyema och Wenya. Mannen
ldu uttalade det så tydligt och långsamt som om Haji Abdallah sjelf
försökt att låta mitt intresserade öra klart uppfatta ordet
Ru-ár-ow-a, med betoning på den tredje stafvelsen från slutet. Jag
bad flere wangwanaer, wanyamwezier och araber uttala ordet
efter honom. Endast de förnämsta araberna kunde tydligt säga
"Ruárowa"; de svarte förvrängde det genast till  "Lualawa".

Den fula, stackars varelsen med sina framskjutande käkar
berättade bland annat att strax nedanför Ikondu fans en by
kallad Maturu, hvars folk <i>kirembo-rembo</i> (blixten) nyligen hade
dödat.

"Hvem skickade <i>kirembo-rembo</i>, min vän?" frågade jag.

"Ack, hvem vet. Kanske <i>firi niambi</i> (gudaväsendet)."

"Blefvo alla dödade?"

"Alla — män, qvinnor och barn, getter, bananträd — allt."

Han berättade oss äfven att höfdingen öfver Ikondu med
allt sitt folk befann sig på motsatta sidan; att kring de
skogbeväxta, branta höjderna midt emot Urindi-floden bodde de
mäktiga wabwiréerna eller wasongora-menoerna ("folket med de filade
tänderna").

Den 8 December foro vi vidare utför floden till
Unya-N'singé, en annan större stad af en mils längd och belägen på
norra sidan af en omkring tretio yards bred vik. På södra
sidan låg uppe på de tvärstupande bergen, som voro 125 fot
höga, en liknande stad, kallad Kisui-cha-Uriko.

Omkring fyra mil uppåt floden från Unya-N'singé
utmynnade Lira-floden i Livingstone. Vid mynningen var den 300
yards bred och 30 fot djup, men två mil der ofvanför
smalnade den till 250 yards, med djupt och temligen klart vatten.
Fiendtligheter och hotande åtbörder på stranden från
infödingarnas sida tvungo oss imellertid att afstå från vår plan att
fara vidare uppför Lira-floden, hvarför vi återvända till vårt
läger vid Unya-N'singé.

Vi hade ej varit der länge innan vi hörde stridshornen
ljuda på högra stranden, och omkring kl. 4 på morgonen sågo
vi åtta stora kanoter, hvilka höllo sig utefter öarna midt i
strömmen, hvaremot sex gingo längs ut med vestra stranden
uppför floden. Då de nalkades lägret, bildade de slaglinie
nära en liten gräsbeväxt ö, omkring fyra hundra yards ifrån
oss, och ropade att vi skulle komma och möta dem midt i
floden. Vi läto våra tolkar säga dem att vi endast hade en
båt och fem kanoter, som voro fulla med sjuka, och att som vi
ej ditkommit för att strida,  vi ej  ville börja tvist med dem.

Ett hånskratt helsade detta tillkännagifvande, och i nästa
minut ilade de fjorton kanoterna mot oss, under det deras
besättningar uppgåfvo vilda tjut. Jag fördelade mitt folk längs
stränderna och väntade. Då infödingarna kommit på tretio yards
afstånd, började ena hälften af besättningen i hvarje kanot
afskjuta sina förgiftade pilar, under det den andra fortsatte att
ro mot stranden. Just som infödingarna ämnade landstiga gafs
befallning åt omkring tretio musketerare att gifva eld. Vildarna
drogo sig nu tillbaka på omkring hundrafemtio yards afstånd,
hvarifrån de fortsatte striden. Sedan jag befalt folket på
stranden att underhålla elden, utvalde jag en del af båtbesättningen,
deri inbegripna Tippu-Tib och Bwana Abdallah, och styrde ut
till midten af floden. Vildarna tycktes blifva förtjusta häröfver,
ty de kommo oss till mötes under vilda jubelrop; detta räckte
imellertid blott en kort stund, ty vi voro nu endast på omkring
femtio yards afstånd från dem, och våra bössor åstadkommo en
förfärlig förödelse. Inom en minuts förlopp var striden öfver,
och våra vilda fiender rodde nedåt floden, medan vi sjelfva
återvände till lägret, glada öfver att denna första affär med
wason-gora-menoerna aflupit så hastigt. Tre af de våra hade blifvit
träffade af pilar, men ett i rättan tid på såren anbragt
frä-medel upphäfde giftets verkan, så att, utom smärtsamma
svullnader, ingenting allvarsamt följde.

Unya-N'singé är beläget på 2° 49' s. lat. Nästan midt
emot ligger Urangi, en annan följd af mindre byar, under det
byn Uranja ligger på Lira-flodens norra strand vid dess utlopp,
och midt emot den samma Kisui Kachamba. Staden Meginna
säges vara belägen omkring tjugu mil i sydost från Unya-N'singé.
Hela denna sträcka berättas hafva varit skådeplatsen för Muini
Muhalas bedrifter.

Den 9 och 10 gjorde vi halt för att invänta afdelningen
till lands under Franks befäl. Då våra vänner på morgonen
den 11 ännu ej anländt, begaf jag mig i min båt uppåt floden
och kom fyra mil ofvanför Unya-N'singé in i en omkring fyrtio
yards bred vik, der jag fann dem sysselsatta med försök att
komma öfver floden. Vi helsades hjertligt välkomna, och inom
några timmar hade alla lyckligt och väl kommit öfver.

De hade, efter hvad det syntes, ännu en gång gått vilse
och kommit in i Ukusu, der de åter igen blifvit tvungna att
strida. Fyra hade erhållit allvarsamma sår och en blifvit dödad.
finge. Tre wanyamwezier hade dessutom dött i smittkoppor på vägen
från Ikondu.

Denna vik var, liksom alla de öfriga i grannskapet, till
hälften öfverväxt af <i>Pistia stratiotes</i>, hvilken infödingarna hade
instängt mellan trädstammar med anledning af den mängd salt
som man erhåller af denna sparrislika växt. Då de sålunda
inhägnade platserna äro fulla, tagas växterna upp, utsättas för
solen tills de torkat och brännas. Askan förvaras i krukor, i
hvilkas bottnar finnas fina hål, hvarefter krukorna fyllas med vatten,
som genom hålen rinner ned i flata skålar. Sedan denna vätska
afdunstat vid eld, qvarstannar en mörkgrå bottensats af ett
salpeterartadt ämne, hvaraf, sedan det blifvit renadt, erhålles salt.

Vid spetsen af denna vik fans, enligt hvad afdelningen till lands
berattade, en varm springkälla, hvilken jag imellertid ej kunde
upptäcka. På höjderna som reste sig öfver viken frodades,
utom flere palmarter, <i>Rubiaceæ, Bombax</i>, rödträd och jernträd.

Flodens bädd består af skiffer. Tjugu yards från stranden
var floden omkring tolf fot djup; på 100 yards fick jag vid
lodning 23 fot. De tvärstupande klipporna förete vid
vattenlinien horisontala lager af grönaktig skiffer; högre upp, nära
toppen, är klippan grå af ålder, väder och vind.

Här afsände vi vår dverg till hans hem med en hand
full snäckor och fyra halsband perlor såsom belöning för hans
stora geografiska kunskaper och hyfsade uttal. Han kunde ej
förstå hvarför vi ej åto upp honom, och ehuru vi skakade hand
med honom, smålogo och klappade honom på axeln, tviflar jag
på att han kände sig fullkomligt säker innan han hade
försvunnit ur vår åsyn och ännu en gång kommit in i sina
fäderneskogar.

Tippu-Tib beslöt att fortsätta resan till lands, under det att
Frank och scheik Abdallah inbjödos att taga plats i båten.
Ytterligare åtta personer insjuknade i smittkoppor, bland dem tre
unga flickor, favoriter i Tippu-Tibs harem. För de sjukas
beqvämlighet, hvilka ledo af yrsel och feberfantasier, uppslogo vi
ett tält öfver sjukhuskanoten. Innan vi afreste från
Unya-N'singé, hade vi kastat åtta lik i Livingstone.

Den 14 foro vi nedåt floden utan någon ansträngning å vår sida
och uppnådde inom kort Kisui Kachiambi, en annan större stad,
omkring en mil i längd och bestående af omkring tre hundra långa
hus, belägen på venstra stranden, på 2° 35 s. lat. Midt emot
Mutako gjorde infödingarna ett lysande och väl planlagdt anfall
på oss, i det de hastigt störtade sig öfver oss från en vik,
och hade ej det folks grymma natur med hvilket vi dagligen
kommo i beröring lärt oss att hvarje minut vara beredda på
anfall, är det troligt att vi skulle hafva lidit en betydlig förlust.
Lyckligtvis blef endast en man lätt sårad af en förgiftad pil,
hvars verkan upphäfdes af en i rättan tid och i myckenhet på
såret applicerad lösning af salpetersyradt silfver.

Under det vi uppehöllo oss i Kisui-Kachiambi, dogo två
af Tippu-Tibs favoritqvinnor i smittkoppor, för hvilken sjukdom
tre ynglingar äfven föllo offer; inom afdelningen till lands dog
endast en.

Sedan vi den 18 följt strömmen några få mil, kommo vi
till en bred kanal, som gick mellan den folkrika ön Mpika och
venstra stranden; vi slogo oss ned på en gräsbeväxt
marknadsplats för att i skuggan af några vackra gamla träd intaga vår
frukost. Mpikas infödingar samlade sig genast på motsatta
stranden, blåste i stridshorn och mönstrade en stor skara, som beredde
sig att anfalla oss i kanoter. För att förekomma
öfverrumpling från skogen, under det att de sjukes soppa kokades, hade
jag utstält spejare på ömse sidor om de två vägar, som gingo
inåt landet från marknadsplatsen på omkring ett par hundra
yards' afstånd från lägret. Under det trummor slogos och
stridshorn ljödo på ön och alla syntes rusta sig för att anfalla oss,
hände det att ett sällskap af tio personer (bland hvilka befunno
sig tre särdeles vackra qvinnor), som i handelsangelägenheter
begifvit sig till en by inne i landet och nu återvände till sitt
hem på ön, just väntade på att blifva satta öfver från
marknadsplatsen, då vi innehade den samma. Spejarna omringade dem,
och då de sågo att det var omöjligt att undkomma, framträdde
de på marknadsplatsen. Vi bådo tolkarna stilla deras oro och
säga dem att vi endast voro resande, som foro utför floden och
som ej hade för afsigt att skada någon.

Genom förmedling af dessa infödingar lyckades vi hejda
öboarnas krigiska rustningar och slutligen öfvertala dem att med
oss ingå broderskap; hvarefter vi inbjödo dem att komma öfver
med kanoterna för att hemta sina vänner. Då de tvekade att
göra detta, inskeppade vi dem i var egen båt och förde dem
öfver till ön.

Nyheten om att vi voro vänner spred sig derefter hastigt
längs hela ön, och då vi fortsatte vår resa, ropade skaror till
oss från stranden:  "<i>Mwendé kivuké-vuhé</i> (faren i frid)."

Den högsta delen af ön låg omkring åttio fot öfver floden
och växtligheten der var underbar; den var i synnerhet rik på
banan- och pisangträd. På vår venstra sida höjde sig den
andra stranden med liknande skogbeväxta höjder, än sänkande sig
mot mindre vikar, än höjande sig till bergåsar med branta
sluttningar, hvilka voro beklädda med riktiga snår af buskar och
plantor.

Sedan vi farit 10 mil utför floden genom denna kanal,,
funno vi att dess bredd hade ökats till 2,000 yards. Under
rodden utefter venstra stranden blefvo vi plötsligt förvånade
öfver att höra en af vakterna på sjukhuskanoterna uppgifva ett
anskri. Då vi vände oss om, sågo vi att en pil satt i hans
bröst. Då vi nästa ögonblick kastade våra blickar mot
stranden, sågo vi en skara infödingar i småskogen, och den ena
pilen efter den andra hven så nära mitt hufvud, att det var
ytterst obehagligt. Vi begåfvo oss genast af och med
ansträngande af alla våra krafter befunno vi oss snart nära
landningsplatsen vid en tom marknadsplats, der vi lade till. Sedan jag
utsändt tio spejare, hvilka skulle hålla utkik i snårskogen,
mönstrade jag alla de friska, hvilka utgjorde omkring tretio till
antalet. Jag lät derpå af ris och grenar uppsätta ett stängsel
och påskyndade arbetet så mycket som möjligt, ty jag wisste
huru ensamma och försvarslösa vi voro.

Plötsligt genljöd genom småskogen från en annan af mina
män ett smärtans skri, hvilket omedelbart åtföljdes af skarpa
knallar från spejarnas Snider-gevär. Strax derpå hördes ett
helvetiskt larm af stridshorn och vilda tjut, under det pilar hveno
om oss i allas riktningar. Tjugu man till sändes ögonblickligen
till småskogen för att bistå spejarna, under det vi af alla krafter
ansträngde oss att omgifva vårt tillämnade läger med det nämnda
risstängslet med skyddade skottgluggar för skyttarna.

Efter en timmes arbete ansågs lägret tillräckligt starkt, och
signal gafs åt truppen att komma tillbaka. Spejarna kommo nu
springande och ropade under vägen:

"Varen beredda, varen beredda! De komma!"

En sträcka utanför lägret af omkring femtio yards hade
blifvit uppröjd. Sedan spejarna, som hade hållit fienden tillbaka,
tagit till reträtten, fyldes snart denna plats af hundratals vildar,
hvilka trängde in på oss från alla sidor utom från floden, fullt 
och fast öfvertygade som de voro att vi flydde af fruktan. Men 
de misstogo sig, ty vi voro beredda att bjuda dem spetsen och
hade fattat det förtviflade beslutet att sälja vårt lif så dyrt som
möjligt. Följaktligen, på det nära håll som här var fallet, blef
striden förfärlig. Åter och åter kastade sig vildarna in på vår
förskansning, dervid de kraftigt slungade spjut efter spjut in i
lägret, men hvarje gång blefvo de tillbakaslagna. Stundom
vidrörde mynningen af våra gevär nästan deras bröst. Skriken,
ropen, uppmaningarna, de skrällande muskötsalvorna, de larmande
stridshornen, de kämpandes tjut och utmaningar, de sjuka
qvinnornas och barnens jämmer och qvidan, allt detta bildade till
sammans en så förfärlig konsert, att den aldrig skall utplånas
ur mitt minne. I två timmar varade denna förtviflade
sammandrabbning. Mer än en gång höllo några af wangwanaerna på att
fly och skyndade till sina kanoter, men qvartermästaren Uledi
och Frank drefvo dem med muskötkolfvarna och
bössmynningarna tillbaka igen. I skymningen aflägsnade sig fienden från
den uppröjda platsen, men det förfärliga larmet från deras
elfenbenshorn, hvilket upprepades af den täta skogens ekon, fortfor
allt jemt; då och då kom hvinande en förgiftad pil, hvilken med
en olycksbådande susning darrande slog i jorden vid våra fötter
eller utan att hafva skadat någon nedföll i floden bakom oss.

Att tänka på sömn under förhållanden sådana som dessa
kunde ej komma i fråga; och likväl funnos många svaga,
förtviflande själar hvilka icke en gång af fruktan för att blifva uppätna
kunde förmås inse nödvändigheten af att göra motstånd. Som
jag märkte detta, uppdrog jag åt Frank Pocock, scheik Abdallah
och Wadi Rehani, expeditionens "skattmästare", att hålla folket
yaket; de fingo befallning att hälla kittlar med kallt vatten öfver
hufvudet på dessa, så snart de visade minsta benägenhet för att
vilja falla i sömn.

Omkring klockan 11 eftermiddagen syntes en mörk gestalt
på alla fyra krypa fram ur småskogen och närma sig vårt läger.
Jag smög mig sakta till det ställe der den påpasslige Uledi höll
vakt och hviskade till honom att han skulle taga två man med
sig och försöka fånga honom. Uledi samtyckte villigt och kröp
ut genom en liten öppning i stängslet. De af vårt folk som
lågo på utkik höllo sina ögon ofrånvändt fästa på skuggan af
den fientliga gestalten, hvars rörelser tycktes mig hafva en
påfallande likhet med en krokodils, som jag på en klippa nära
Kisorya i Ukerewé hade sett just i det ögonblick, då den försökte
narra en stor lom att den hade fallit i sömn, fastän den likväl
låg och rufvade på mord.

Snart sågo vi Uledi kasta sig öfver den på marken
liggande vilden och hörde den förre ropa på hjelp, som han genast
erhöll af sina bägge medhjelpare. Ett olycksbådande prassel i
buskarna bakom dem bevisade imellertid att den listige fienden
äfven var på sin vakt. Vildarna rusade fram för att rädda sin
kamrat. Uledi ryckte åt sig sin fånges spjut och drog sig med
sina två vänner tillbaka till lägret, under det våra gevär åter
igen väckte skogens ekon och våra sömniga män i lägret till en
midnattsdrabbning, hvilken var lika häftig som kort.

"Psit, psit" lät det ännu en gång från de i skurar
kommande pilarna, hvilka genomträngde stängslet, genomborrade
löfverket eller snuddade vid stammar och grenar, hvarunder vi,
nedkrupna på marken i den djupa skuggan från vår palissad,
svarade med hagel och kulor, hvilka dansade omkring på marken
i snårskogen.

Snart rådde åter igen tystnad och den stränga
vakthållningen fortsattes. Ännu hveno då och då de förgiftade pilarna
omkring oss, men som vi skyddades af vårt goda bålverk och
dessutom lågo nedkrupna på marken, gjorde de oss ingen skada,
men de höllo oss dock vakna och påminte oss om att fienden
ännu befann sig i närheten.

Morgonen grydde öfver den egendomliga scenen. Kockarna
började vid foten af de höga klipporna på stranden göra upp
eldar för att koka någon föda, hvarmed vi kunde få bryta vår
långa fasta. Frank och jag gjorde oss ett förträffligt mål af
sex rostade bananer och några koppar kaffe utan socker.

Sedan jag på det strängaste befalt Frank och scheik
Abdallah att vara vaksamma under min frånvaro, bemannades båten,
hvarefter jag lät ro mig bortåt högra stranden på 500 yards'
afstånd från lägret. Jag stannade här för att undersöka
stränderna och förvånades öfver att på endast en qvart mils afstånd
nedanför vårt läger se en stor stad, hvilken liksom de ofvanför
liggande utgjordes af en samling byar i en regelmässig linie
längs den höga stranden, under det en stor rikedom på
banan- och palmträd obestridligt bevisade det folkrika distriktets välmåga.
Jag ihågkom då att den i det föregående omnämnde intelligente
dvergen hade talat om en mäktig höfding, i hvars område, 
Vinya-Njara, det fans så mycket menniskor, att det blefve ytterst
svårt för oss att komma förbi honom.

Min plan var snart uppgjord. Det var nödvändigt att vi
satte oss i besittning af den by som låg längst söderut, så att
vi kunde herbergera de sjuka, skaffa oss lifsmedel och
vidmakthålla förbindelsen med afdelningen till lands, då den
tillkännagafs att den befann sig i närheten.                                    

Vi rodde tillbaka till lägret och begapades derunder af
tusentals vildar, hvilka tittade fram ur snårskogen mellan vårt
läger och den första byn. Som ingenting hade blifvit uppackadt
ur båten eller sjukhuskanoterna och endast de som försvarade
lägret hade gått i land, var hvarje man inom några få
sekunder på sin plats, hvarefter vi hastigt tillryggalade den qvartsmil
som skilde oss från den första byns landningsplats. Derunder
voro vi skottaflor för infödingarnas pilar, men vi hade icke tid
att stanna och gifva svar på tal. Då vi anländt till
landningsplatsen, fingo två man befallning att stanna qvar vid båten och
två vid hvardera af kanoterna. Vi andra rusade uppför den
fyratio fot höga stranden. Byn var tom, och genom att
nedhugga några träd, hvarmed vi spärrade den i båda ändar, blef
den med ens möjlig att försvara.

Vi lemnades dock icke länge i fred. Vildarna hade åter
repat mod och ansträngde sig till det yttersta att jaga bort oss,
men vid hvardera ändan af byn, som var omkring tre hundra
yards lång, underhöllo våra musketerare en liflig och oafbruten
eld. Jag lät äfven tre eller fyra skarpskyttar klättra upp i de
höga träden längs flodstränderna för att, sjelfva osedda, taga en
öfverblick af de stora, gräsbeväxta slätterna och byns baksida,
så att infödingarna icke skulle kunna öfverraska och innebränna
oss. Här voro vi för första gången under tjugufyra timmar i
tillfälle att åt de sjuke, hvilka uppgingo till ett antal af sjutiotvå,
anvisa en fjerdedel af byn för dem sjelfva, ty öfver hälften af
dem hade angripits af pesten, hvaraf tre dött i kanoterna under
de förfärliga timmarna den föregående natten.

Striden varade tills ända efter middagen, då vi, sedan jag
mönstrat tjugufem man, gjorde ett utfall och för den dagen
rensade byns utkanter från fiender. Uledi lyckades fånga en
inföding genom att fatta tag i hans fot och förde honom till
byn, der han fängslades, såsom en högst välkommen pris,
hvarmed vi möjligtvis, om händelserna så fogade, kunde bringa dessa
envisa menniskor till förnuft.

Under det spejarna derefter deplojerade i form af en
halfmåne bortom byns baksida och inåt skogen, bildade återstoden
af truppen en rak linie och började afskära allt gräs och ogräs
på en sträcka af hundra yards, Detta arbete upptog tre timmar,
hvarefter spejarna drogo sig tillbaka och vi hvilade en
halftimme för att intaga ännu en tarflig måltid af bananer. Sedan
vi sålunda stärkt oss efter vårt svåra arbete, började vi anordna
skytteskrymslen i båda ändar af byn; de voro 15 fot höga och
i hvardera placerades tio man, hvilka kunde se alla som
nalkades. Utförandet af vår plan underlättades genom en mängd
trädstockar, hvilka redan voro till hands i byn, och bastrep och
rörfibrer funnos till öfverflöd i hvarje hydda- ty invånarna i
Vinya-Njara egna sig, bland annat, äfven åt fiske och
beredandet af salt af <i>Pistia</i>-örten.

Då aftonen inbröt, voro våra arbeten nästan slutade. Under
natten oroades vi något, och då och då underrättade oss slag
på taken och prasslande bland löfven att våra fiender ännu voro
utanför. Vi svarade dem likväl ej.   

Följande morgon gjordes ett försök till anfall, i det
fienderna kommo ut ur buskarna och sprungo fram på den öppna
platsen. Våra anordningar tycktes imellertid förvåna dem, ty de
drogo sig nästan genast tillbaka in i småskogens mörka
gömslen, der de outtröttligt fortsatte med sitt hornblåsande och ett
förskräckligt "bo-bo-boande".  

Vi hade nu, efter hvad det syntes, ehuru jag ej haft tid
att nämna det förut, passerat de stammar hvilka brukade
uppgifva skriet <i>"Ooh-hu-hu, ooh-hu, ooh-hu-hu"</i>, ty allt sedan vi
ankommo till Vinya-Njara hade vi med blandade känslor
lyssnat till de egendomliga stridsropen: <i>"Bo-bo, bo-bo, bo-bo-o-o-oh"</i>,
utstötta i så sällsamma toner, att de föreföllo till och med mina
afrikanska kamrater ovanliga.

Mot aftonen syntes en stor flottilj kanoter fara uppför floden
tätt utmed venstra stranden; den var bemannad med en sådan
mängd infödingar, att de kunde utgöra hvilket antal som helst
mellan fem hundra och åtta hundra. Vi följde dem med ögonen
mycket noga ända tills de hade hunnit en half mil ofvanom oss,
då de, dragande fördel af strömmen, kommo ned mot oss,
hvarunder de blåste i sina jagthorn och trummade förfärligt. I
samma ögonblick svarade — liksom om detta hade varit en
signal till dem som befunno sig på land — stridshorn från
skogen, och jag fick knappast tid att befalla hvarje man att vara
på sin post innan pilstormen från skogen bröt lös öfver oss.
De tjugu man som befunno sig i de små husen i byns båda
ändar voro imellertid tillräckliga för att motstå anfallet från
skogssidan. Frank Pocock hade fått sig anförtrodd den ena
afdelningen och scheik Abdallah den andra, under det jag, med
tjugu man posterade utefter buskarna längs vattenlinien, försva-
rade flodsidan.

Detta var ett ögonblick, då hvarje man kände att han
antingen måste kämpa för sitt lif eller underkasta sig det enda
öfriga alternativet — att blifva slungad hufvudlös i floden. Våra
många lyckliga strider för en hotad tillvaro hade till och med hos
de fegaste uppväckt en stolthet öfver lifvet, som skapas af 
öfverlägsenheten och denna känsla af osårbarhet som oafbruten 
framgång fostrar. Jag märkte, då jag såg mig omkring, att mina
följeslagare i ej ringa grad utmärkte sig och slutligen höjde sig
öfver den låga ståndpunkt af outvecklad manlighet som 
vanligen betecknar opröfvade och oerfarna män. Hos en skara
intelligenta hvita män skulle detta förvärfvande af mod och 
tapperhet underlättats af förståndet, och några få månaders hård
tjenstgöring, liknande den som vi hade genomgått, skulle hafva varit
tillräcklig att göra dem lugna och ihärdiga vid kritiska tillfällen,
men för sådant folk som jag hade att göra med, hvilka, med
undantag af några få, länge hade visat sig hafva ovanligt svårt för
att tillkämpa sig fasthet — för dem hade lexan upptagit två
års tid. Dessa sista få dagar på Livingstone-floden hade 
hastigt utbildat mitt folk för de ännu större farligheter och 
vedermödor som väntade oss.

Derför märkte jag också, att ehuru stridshornens toner voro
förfärliga, våra fiender talrika och hårdnackade och synbarligen
segervana, ej en enda man fans bland mitt då stridande folk som
ej tycktes vilja öfverträffa till och med Uledi, qvartermästaren.

Striden hade i en half timme förts med en förtviflans
kraft, hvilken endast kunde jemföras med vår förtviflade 
belägenhet. Kulor och krut hade vi i öfverflöd och gjorde äfven
bruk deraf med dödlig påföljd. Tvifvelaktigt är imellertid huru
det till slut skulle gått med oss, om ej förtruppen under 
Tippu-Tib och afdelningen till lands ankommit vid denna kritiska 
tidpunkt och injagat skräck hos vildarna i skogen hvilka genom
hornstötar för sina kamrater i kanoterna tillkännagåfvo denna 
förstärkning; många af dessa höllo just i det samma på att göra de
kraftigaste försök att åstadkomma en landstigning. Då 
infödingarna på floden hörde dessa signaler, drogo de sig tillbaka
under det de rodde bort, tillkännagåfvo de sin afsigt att hindra
all flykt vare sig upp- eller nedåt floden och uttryckte sitt
ofantliga förakt för oss genom att kasta upp vatten mot oss med
årorna. Vi sågo alla kanoterna på ett hemlighetsfullt sätt
försvinna bakom en ö, belägen omkring 1,600 yards derifrån midt
emot vårt läger.

Det var mig en sann glädje att ännu en gång få helsa allt
vårt folk, som dock befann sig i ett eländigt skick. Dålig föda,
och till och med denna knapp ander de sist förflutna dagarna
i snårskogen, de beständiga misstagen om vägen,
kringströfvandet utan bestämdt mål och sökandet efter någorlunda
tillgängliga ställen, der de lättare kunde krypa fram, hade nedsatt
deras fysiska krafter så mycket, att man med en enda blick
kunde se att flere dagar måste förflyta innan det blefve dem
möjligt att fortsätta resan.

Då alla hade anländt, sammankallade jag de fyratio
försvararna af lägret och sade dem, i det jag skänkte hvar och
en ett tygstycke, att som fienden hade fört sina kanoter bakom
den midt emot belägna ön, var det troligt att vildarna komme
att återupptaga striden, att det derför vore vår pligt att
försöka förebygga detta, så vidt möjligt var, genom att göra en
nattlig expedition och obemärkt afskära tågen på fiendens
kanoter så att dessa komme i drift, då vildarna skulle se sig
tvungna att öfvergifva planen att anfalla oss; "dessutom",
fortsatte jag, "om detta vårt försök lyckas fullkomligt, skall den
ofantliga förlusten af kanoterna ha en sådan verkan på dem,
att det skall underlätta vår färd utför floden."

Frank Pocock ombads att göra sitt val bland besättningen
och bemanna de fyra små kanoterna, hvilka kunde bära omkring
tjugu man. Han skulle sedan begifva sig till södra sidan af
den lilla ön och lägga sina kanoter i rad tvärs öfver kanalens
mynning, mellan ön och högra stranden, under det jag med båten
begaf mig till norra sidan af ön och, följande kanalen nedåt,
uppsökte fiendens kanoter, afskar tågen och satte dem i drift,
hvarefter han, under det de drefvo nedåt, skulle försöka
fasttaga dem.

Det var en regnig, mörk och stormig natt, men klockan
10 på aftonen, tiden för den djupaste sömn, begåfvo vi oss
af med omlindade åror, Frank åt det honom anvisade hållet och
jag uppför floden, längs efter venstra stranden, tills vi, då vi hunnit
nästan midt för norra ändan af Mpika-ön, hastigt styrde öfver
floden till högra stranden. Hvilande på årorna, undersökte vi
noggrant stranden och varseblefvo inom kort en eld. Vi rodde
sakta ditåt och upptäckte åtta stora kanoter, hvilka hvardera
med ett kort kabeltåg af rotting voro fastbundna vid en djupt
i leran neddrifven påle. Uledi, Bwana Hamadi och jag sjelf hade
snart afskurit tågen, hvarefter vi gåfvo hvarje kanot en stöt, så
att de efter hvarandra foro långt ut i strömmen. Vi väntade
en liten stund och följde dem sedan i båten. Fyra andra
kanoter skuros äfven i drift några få hundra yards nedanför. Då
vi inkommo i kanalen mellan den lilla ön och stranden, sågo vi
af talrika eldar att största delen af fienden hade slagit läger der
och att deras kanoter måtte vara fastbundna nedanför de
särskilda lägren. Vi hörde
tydligt sorl af röster och 
huttringar af menniskor
som fröso, eller af sådana
som öfverlemnade sig åt
den farliga <i>bhang</i>; vi gledo
imellertid fram i skuggan af de höga stränderna och under trädens
högtidliga mörker, utan att någon märkte oss. Kanot efter kanot,
hvar och en med sina åror och öskar inuti, stöttes ut i den
häftiga strömmen, hvilken förde den nedåt floden, der vi
voro öfvertygade om att Frank befann sig redo med sina
raska och skarpsynta följeslagare. På detta sätt blefvo tretiosex
kanoter, af hvilka några voro mycket stora, satta i drift, och
som vi ej kunde upptäcka flere, följde äfven vi dem ljudlöst nedåt
floden, tills vi kommo till Franks kanoter, hvilka fördes nedför
strömmen genom det påtryckande bytets mängd. Sedan vi
imellertid kastat båtens stora stenankare, uppfångade vi snart kanot efter
kanot, af hvilka tjugosex stannade hos Frank, hvarefter vi hissade
segel och rodde uppför strömmen, med tolf kanoter i släptåg. Då
vi anlände till lägret, öfverlemnades kanoterna i wangwanaernas
vård och båten återvände genast för att bistå Frank, hvilken gaf
sin närvaro till känna för oss genom att allt som oftast blåsa i
sin trumpet. Sedan vi befriat honom från ytterligare åtta kanoter,
kunde han nästan hålla jemna steg med oss till lägret, dit vi alla
anlände kl. 5 på morgonen efter en särdeles lycklig nattlig expedition.

<img id="4449">Kanot-öskar.</img>

Kl. 9 på morgonen bemannades båten åter, hvarefter vi
rodde till scenen för vårt nattliga arbete. Ön var nästan
alldeles öfvergifven. Endast några få infödingar funnos qvar, och
dessa meddelade vi genom tolkarna våra vilkor, nämligen att vi


ämnade sätta oss i besittning af Vinya-Njara och behålla alla
kanoterna, så vida de ej ville sluta fred. Vi underrättade dem
äfven att vi hade en fånge, hvilken skulle utlemnas till dem,
om de antoge vårt fredsanbud; hvarjemte vi sade dem att vi
hade lidit grymt och de äfven, att krig var ett ondt, som klokt
folk undveke, att om deras höfdingar i två kanoter ville komma
ut på floden, skulle våra i två kanoter möta dem der, hvarefter
de skulle ingå broderskap; på detta vilkor skulle vi återställa
några af deras kanoter och köpa de öfriga.

De svarade att hvad vi hade sagt var fullkomligt sant,
men då deras höfdingar för tillfället voro borta någonstädes i
skogarna, måste de hafva tid att meddela sig med dem; men
den följande dagen skulle de underrätta oss om sitt beslut. Vi
skildes derpå från dem, dock ej förr än vi först kastat några
paket snäckor öfver till dem för att bevisa att vi menade
allvarligt med vår önskan att vara deras vänner. Vi rodde
sedermera tillbaka till vårt läger i Vinya-Njara.

Skogarna omkring Vinya-Njara voro på en sträcka af tio
mil fria från fiender. Mpika-öns vänliga infödingar kommo ned
för att hjelpa oss att underhandla om fred med de krångliga
höfdingarne hvilka alla hade flytt in i skogarna på högra stranden.

Sedan den 22 dec. ceremonierna för ingåendet af
blodsbroderskap midt på floden formligen blifvit genomgångna af Safeni och
höfdingen af Vinya-Njara, återlemnade vi vår fånge tillika med
femton kanoter; tjugutre kanoter behöllo vi mot en
tillfredsställande ersättning, och sålunda slutade våra förtviflade strider.
Våra förluster i Vinya-Njara utgjordes af fyra döda och
tretton sårade.

På eftermiddagen tillkännagåfvo Tippu-Tib, scheik Abdallah
och Muini Ibrahim sin afsigt att återvända till Nyangwé på en
annan väg, och detta i så bestämd ton, att jag afstod från försöket
att öfvertala dem att ändra sitt beslut. Sant var att de sjukes
eländiga tillstånd, den höga dagliga dödssiffran, de beständiga
anfallen på oss och den sista förfärliga striden i Vinya-Njara i
så hög grad förstämt eskorten, att intet penningebelopp skulle
kunnat förmå Tippu-Tibs odisciplinerade folk att ens för ett
ögonblick tänka på att fortsätta resan.

Ehuru åtta marscher ännu återstodo innan antalet läger
från Wané-Kirumbu i Uregga utgjorde tjugu, såg jag att folkets
mod var uttömdt. Jag samtyckte derför till att befria
Tippu-Tib från hans förbindelse, med vilkor att han skulle begagna
sitt inflytande öfver expeditionens folk för att förmå dem att
följa mig. Han lofvade mig detta, och på grund af de tjenster
han gjort mig och de olyckor för hvilka hans folk hade varit
utsatt utdelade jag följande gåfvor:

Till Tippu-Tib en vexel på 2,600 dollars, 1 ridåsna, 1 koffert,
1 guldkedja, 30 dotier fint tyg, 150 skålpund perlor, 16,300
snäckor, 1 revolver, 200 omgångar krut och kulor och 50 skålpund
messingstråd; scheik Abdallah 20 dotier tyg; Muini Ibrahim 10 dotier
tyg; Bwana Abed vägvisaren, 10 dotier tyg; Hamadi 5 dotier tyg;
Cheché 5 dotier tyg; Khamis 5 dotier tyg; femtio af hans
förnämsta män 2 dotier tyg; 90 män af hans eskort 1 doti tyg;
hvar och en af wangwanaernas höfdingar 2 1/2 dotier tyg; hvar och
en af wanyamwezierna och wangwanaerna i expeditionen 1 1/2 dotier
tyg; hvarje qvinna och gosse 1 doti tyg.

Det tillkännagafs sedermera, att som min pligt tvang mig
att göra mitt yttersta för att komma utför den stora floden och
uppnå sjön och som höfdingarna och de förnämsta männen i
expeditionen voro beslutna att följa mig hvart hän jag än förde dem,
skulle vi på femte dagen, räknadt från denna, bryta upp och
bilda ett nytt, särskildt läger, hvarefter vi på sjette dagen
skulle gå om bord och börja vår resa utför floden för att uppnå
oceanen eller dö.

Jag yttrade:

"I hvilken sjö denna stora flod än uttömmer sig, dit skola
vi följa den. I han sett att jag räddat er tjogtals gånger, då
allt såg mörkt och dystert ut för oss. Denna omsorg om er,
hvilken I hitintills haft att tacka för ert lif, skall jag
fortfarande visa ända tills jag sett er säkra och sunda i era egna
hem och under era egna palmträd. Allt hvad jag begär af er
är att I fullkomligt förliten er på hvad jag säger. På era lif
beror mitt; om jag vedervågar ert lif, vedervågar jag äfven
mitt eget. Som en far bär omsorg om sina barn, så vill jag
bära omsorg om er. Det är visserligen sant att vi inte äro så
starka som då wanyaturuerna anföllo oss eller som då vi
vandrade genom Unyoro till Muta Nzigé, men vi äro af samma
trupp och ännu af samma anda. Många af de våra ha redan
dött, men döden är slutet på allt, och om de dogo tidigare än
vi, så var detta Guds vilja, och hvem kan väl sätta sig upp
mot Honom? Det kan hända att vi ännu komma att möta
hundra vilda stammar, hvilka för att få äta upp oss skola rusa
mot oss och strida med oss. Vi ha ingen önskan att oroa dem.
Vi ha penningar med oss och äro följaktligen ej fattiga. Om de
bekämpa oss, måste vi anse det som en olycka, som en sjukdom,
hvilken vi ej kunna undgå. Vi skola fortfarande göra vårt
yttersta att blifva vänner med vildarna, och floden är bred och
djup. Om vi strida, strida vi för vårt lif. Det är ej omöjligt
att vi komma att lida hunger och brist. Måhända skola vi
påträffa många flere vattenfall eller komma till någon stor sjö,
hvars vilda vågor vi ej kunna öfverfara med dessa kanoter, men
vi äro ej några barn, vi ha hufvud och armar, och äro vi ej
dessutom alltid under Guds öga, hvilken skall göra med oss
såsom Honom godt synes? Och derför, mina barn, fatten mod,
såsom jag gjort, och besluten er att, efter som vi hunnit ända
till midten af denna verldsdel och det skulle vara lika svårt att
återvända som att gå vidare, fortsätta vår resa och sträfva framåt,
alltid framåt, på denna flod och ingen annan, till salthafvet<footnote>En vän, som läst ofvanstående, har meddelat mig ett eget sammanträffande,
I ett af Tennysons poem tilltalar Ulysses sina följeslagare på följande sätt:

<poem>
«Kamrater,
I, som arbetat, sträfvat, tänkt med mig,
Som alltid med ett gladt välkommen helsat
Så storm som solsken, sättande mot allt
Fritt hjerta, öppna pannor; kommen, vänner!
För sent är ej  att söka än  en verld. —
Sä sättom ut med mod uppå de djupa
De sjungande böljor; ty min afsigt är,
Att änna solens bädd förrän jag dör!
Kanske hafshvirflarne oss sluka skola,
Kanhända nå vi ej  de sälla öar
Och se den store, välkände Achilles.
Fast mycket togs. fins mycket qvar och fast
Den styrka mattats, som i forna dar
Upprörde jord och himmel, äro vi
De samme dock, med samma sinnelag
Och samma mannamod och hjeltehiertan!
Oss tid och öden kunna svage göra.
Men stark är viljan dock ännu att strida,
Att söka, finna och ej vika mer!»</poem></footnote>."

Ett högt bifallsrop helsade mig, då jag slutade, och Manwa
Sera fullföljde ämnet, i det han i några få behjertade ord sade
att det var vår skyldighet att låta wanyamwezierna se af hvad
stoff hafvets barn voro gjorda, och derefter vändande sig till
araberna, bad han dem se på de svarta män som skulle utföra
hvad de ej vågade. Uledi, qvartermästaren, sade mig å
båtgossarnas vägnar att de ansågo mig som sin fader, och att om
än alla öfriga skulle vägra att följa med, Frank och jag kunde
stiga i båten, hvarefter han och hans vänner skulle våga den
långa resan, och det samma dag!

Det fans arbete tillräckligt för oss alla innan vi begåfvo
oss af på vår äfventyrliga resa. Först och främst måste vi
 anskaffa och bereda föda för åtminstone tjugu dagar. Flere af 
kanoterna behöfde repareras och alla förenas två och två för 
att förekomma kantring; särskilda mått och steg måste äfven
tagas för transporten af tre ridåsnor hvilka vi hade beslutit
medtaga för den händelse vi blefve tvungna att öfvergifva våra
kanoter och fortsätta resan längs stränderna.

Juldagen tillbragte vi högst gladt och angenämt såsom
menniskor de der hafva beslutit att njuta af lifvet så länge det
varar. På morgonen mönstrade vi alla våra män och anvisade
dem deras respektive kanoter. Namn, tagna från de britiska
kryssare med hvilka östra kustens folk hade blifvit
förtrogna, gåfvos dem äfven af zanzibariterna under högljudda
skrattsalvor; åt ett halft dussin förbehöllo oss Frank och jag
att få gifva sådana namn som vi ansågo passande.

<table>
<td>1. Upptäcktsbåten Lady Alice.<td>13. London-Town.
<td>2. Oceanen, förd af Frank. <td>14. Amerika.
<td>3. Livingstone. <td>15. Hjorten.
<td>4. Stanley. <td>16. Daphne.
<td>5. Telegraph. <td>17. Loen.
<td>6. Herald. <td>18. Nymfen.
<td>7. Jason. <td>19. Gamen.
<td>8. Argo. <td>20. Hajen.
<td>9. Pingvinen. <td>21. Araben.
<td>10. Jerfven. <td>22. Mirambo.
<td>11. Rådjuret. <td>23. Mtesa.
<td>12. Glasgow (flaggskepp, fördt af Manwa Sera).
</table>

Kapprodd mellan de olika kanoterna anstäldes, och de
besättningar som utmärkt sig erhöllo tyger såsom belöning.
Aftonen firades med kapplöpning, i hvilken för prisens skull
äfven araberna deltogo, till stor förlustelse för folket.
Glanspunkten var täflingen mellan den berömde Tippu-Tib och Francis
Pocock. Araben beredde sig med ovanlig beslutsamhet till att
täfla om priset, hvilket utgjordes af en rikt drifven större bägare
och kopp af silfver, en af de skänker jag erhållit innan jag
lemnade England. Banan var 300 yards lång och sträckte sig
mellan byns båda ändpunkter. Ehuru Frank ansträngde sig till
det yttersta, gjorde dock den muskulöse arabens senor att han
blef efter 15 yards. Derpå täflade de små gossarna i 
expeditionen med dylika i eskorten, och slutligen framfördes tio unga
qvinnor för att täfla om ett pris, och deras uppträdande på
rännarbanan väckte en stormande munterhet bland de hundratals
åskådare hvilka samlats för att bevitna denna ovanliga syn.

Några voro särdeles klumpiga och groteska i sina rörelser, i
synnerhet Muscati, höfdingen Safenis hustru; andra deremot voro ytterst
gratiösa och smidiga och sprungo med en Atalantas snabbhet.
Flickan Khamisi från Zanzibar förklarades för segervinnerska.

De utomordentliga festligheterna afslutades med en dans, som
utfördes af hundra wanyamwezier, hvilka buro alla de
fjäderprydnader som tillkännagifva krigets ära och fasa. Den
ackompagnerades af musik på trummor och melodiska stötar ur
elfenbenshorn.

Den 26 gaf Tippu-Tib en bankett med ris och rostadt
fårkött för expeditionen. Tillika bjöds på palmvin från Mpika-ön,
hvilket bidrog till att underhålla det glada lynne och de
sangviniska förhoppningar om framgång som dessa glada fester och
lekar hade uppväckt.

Följande morgon inskeppade sig i dagningen alla, män,
qvinnor och barn; de utgjorde till sammans 149 själar.
Expeditionens ridåsnor fördes äfven om bord, hvarefter vi sade
Tippu-Tib att vi den följande dagen skulle fara ett stycke uppför floden
och sedan låta strömmen föra oss nedåt ända till byn
Vinya-Njara för att taga ett sista farväl. Derpå satte vi öfver till den
lilla ön nära högra stranden, der vi uppslogo ett enkelt läger för
den enda natt vi skulle qvarstanna. Då jag, efter det vi
landstigit, hade förvissat mig om att hvarje själ som hörde till
expeditionen var närvarande, fyldes mitt hjerta med en känsla af
förtroende och hopp, som jag ej hade erfarit, sedan vi lemnade
Zanzibar.

På aftonen, då alla utom de påpassliga vakter hvilka
hade båten och kanoterna i sin vård, lågo försänkta i sömn,
hade Frank och jag ett allvarsamt samtal.

Frank hyste i själ och hjerta lika sangviniska förhoppningar
som jag om att vi slutligen skulle lyckas, men i anledning af
att den stora floden oupphörligt flöt mot norr röjde sig en viss
oro i hans anmärkningar.

"Innan vi slutligen bege oss i väg, sir," sade han, "vill
jag fråga er, om ni verkligen i er innersta själ tror att vi skola
lyckas. Jag frågar detta, emedan jag tycker att det är så
mycket som går oss emot — dock inte så som om jag ens för
ett ögonblick trodde att det vore bättre att återvända, då vi
kommit så pass långt."

"Tror? Ja, jag tror att vi alla åter skola komma ut i
ljuset någon gång. Det är sant att våra utsigter äro så mörka
som denna natt. Ej en gång Mississippi lade sådana
svårigheter i vägen för De Soto som denna flod nödvändigt kommer
att bereda oss. Möjligen sågo dess öar och skogar ungefär
likadana ut, men vi befinna oss här på en höjd af 1,650 fot
öfver hafsytan. Hvilka slutsatser kunna vi draga häraf?
Antingen att denna flod genomflyter en stor sträcka norr om
eqvatorn, gör en stor sväng och faller ut i Kongo — i så fall är
det ej troligt att det fins många katarakter i floden — eller
ock att vi inom kort skola finna floden i närheten af eqvatorn
plötsligt vända sig mot Kongo och derefter, likt Colorado-floden,
störta sig genom någon djup hålväg eller nedför stora katarakter;
eller ock är det antingen Niger eller Nilen. Jag tror dock att
det är Kongo, och om så är, finnas många katarakter. Låtom
oss dock hoppas att katarakterna alla ligga i en klunga, tätt
invid hvarandra.

"I hvilken händelse som helst, antingen det är Kongo,
Niger eller Nilen, är jag beredd, eljest skulle jag ej ega en
sådan förtröstan. Ehuru jag älskar lifvet lika mycket som ni
eller hvilken annan menniska som helst, skall jag dock för
framgången af detta företag sätta mitt lif, mitt allt på spel. För att
endast i nödfall uppoffra det har jag uttänkt en mängd medel
att bekämpa vilda menniskor, en vild natur och okända faror.
Det är en ofantlig risk, men ni känner ordspråket: 'Ingenting
våga, ingenting vinna.'

<table o>
<td c><sub>*</sub> <sup>*</sup> <sub>*</sub> <sup>*</sup> <sub>*</sub>
</table>

"Betrakta nu denna, den sista karta som européerna gjort
öfver denna trakt. Der är en blank, fullkomligt hvit fläck. Vi
vilja uppdraga två kroklinier för att närmare förklara hvad jag
menar. Den ena visar huru floden uppnår eqvatorn och vänder sig
mot vester. Förutsatt att der ej finnas några katarakter, böra vi
uppnå "Tuckeys yttersta katarakt" omkring den 15 Februari,
men om floden tar den större krökningen från 2° norr om
eqvatorn, kunna vi dock hoppas uppnå den omkring den 15 Mars, och
äfven om vi beräkna en månad för vattenfall eller forsar, ha vi
rättighet att hoppas att vi böra se oceanen antingen mot midten
eller slutet af April 1877.

"Jag försäkrar er, Frank, att detta ofantliga tomrum skall
komma att fyllas. Hvitt som det är, har det en egendomlig
tjusningskraft för mig. Aldrig har ett hvitt papper haft 
någonting så fängslande för mig som detta, och jag har i min
inbillning befolkat det, fylt det med de underbaraste teckningar af
städer, byar, floder, land och stammar — allt i fantasien —
och jag brinner af otåligket att få se, om jag har rätt eller
inte. Om jag tror? Jag ser oss glida utför floden, och mitt
sinne vill inte veta af en skymt af tvifvel. God natt, min
gosse! God natt, och må du under sömnen få lyckliga drömmar
om haf, skepp, nöjen och beqvämlighet! I morgon, min gosse,
kommer den dag, då vi skola utbrista: "seger eller död!"

*
</chapter>
<chapter name="Sjunde kapitlet.">
<h1>Sjunde kapitlet.</h1>

<img id="4450">"Hän mot det okända."</img>

Afsked af Tippu-Tib. — Anfallna från båda stränder. — Den fete vilden
skjuter bom på mig. — I elefanternas hem. — Insektlif. — Lowwa-floden. —
Nyårsdagen. — <i>"Sennenneh!"</i> — Qvinnosinnet frestas. — Belöning för en
god handling. — En flod-armada: krokodilbåtar. — Mellan katarakter och
kannibaler.

Krisen kom, när den 28 December grydde. En grå dimma
hängde så tät öfver  floden, att vi icke ens kunde se de 
palmklädda stränderna, der Vinya-Njara var beläget. Att anträda vår    
resa en så otreflig morgon   skulle hafva varit en oförlåtlig
dårskap. Folket hade ett lika ängsligt och dystert utseende som
väderleken. Vi tillagade frukosten i den förhoppning, att när
vi hunnit stärka vår själ genom tillfredsställande af magens
kraf, floden och stränderna skulle hafva återtagit sina vanliga
sköna drag och sina slående kontraster af ljus  och skugga.

Brisen förjagade småningom den tunga, tråkiga dimman,
solen blef åter synlig och bit för bit framträdde de vackra,
skogrika stränderna långsamt och högtidligt. Slutligen syntes den
gråa floden och klockan 9 på förmiddagen glimmade dess yta å nyo
spegelklar.

"Om bord, mina vänner! Låt oss genast bege oss af! Och
må vår resa bli lycklig."

Trumman och trumpeten kungjorde för Tippu-Tibs
lyssnande öron att vi begåfvo oss uppåt floden. På en halftimme
rodde vi öfver till venstra stranden, och när vi uppnått denna
en mil ofvanför Vinya-Njara, lade vi upp årorna. Den starka,
mörka strömmen förde oss nedåt, och snart fingo vi höra ett
djupt och melodiskt tonsvall af välljudande röster som sjöngo
en afskedssång. Hvad det ljöd vackert, medan vi foro dem
närmare! De täta snåren och den djupa skogen tycktes
genomträngda af tonerna, och floden tycktes mildt vilja bära dem fram
till oss. Allt högre klingade de, fulla af en patetisk, klagande
stämning. Med återhållen, andedrägt lyssnade vi till den härliga
sången, som omisskänligt talade till oss om skilsmässa, om slitna
vänskapsband, om ett långt, kanske evigt farväl. Det var
Unyamwezis söner som, stående utmed stranden i sina pittoreska
drägter, sjöngo för oss sin sista sång; vi kommo så nära, att
vi kunde se dem, och viftade åt dem med händerna. Sorgen
i våra hjertan hindrade oss från att tala. Den mörka floden
förde oss allt jemt framåt, svagare och svagare kommo tonerna
öfver vågen, och slutligen bortdogo de och lemnade oss allena
med vår saknad.

Men när jag lyfte min blick, såg jag det okändas
glimmande portal vidöppen och floden sträcka sig framför oss, mil
efter mil, med all sin mystiska tjusning. Jag steg upp och
betraktade folket. Huru få voro de icke att bryta sig fram genom
dessa mörkrets och fabelns nejder! Nästan alla snyftade. De
sutto nedlutade, böjde, såsom det tycktes, af sorg och med
betryckta hjertan.

"Söner af Zanzibar!" — ropade jag — araberna och
wanyamwezierna hafva ögonen fästa på er. De tala nu med
hvarandra om hvilka präktiga män I ären. Lyften upp era
hufvuden och visen er manliga. Hvad ha vi väl att frukta?
Hela verlden ler mot oss. Här äro vi alla såsom medlemmar
af en familj, förenade genom hjertats band och alla fast
beslutna att återvända till våra hem. Se denna flod; det är vägen
till Zanzibar. Ha ni någonsin sett en så bred väg? Ha ni
någonsin färdats på en sådan stig? Gripen med kraft om
årorna, ropa <i>Bismillah!</i> och låtom oss ila framåt."

Stackars kamrater! Med hvilka matta småleenden de
besvarade mina ord! Och huru klent de rodde! Men den starka
strömmen förde oss sjelf framåt och Vinya-Njaras byar sjönko
hastigt i fjerran.                                                                         

Jag påskyndade nu besättningen i båten, väl vetande att
jag på det sättet skulle få kanoterna i hastigare fart. Uledi,
qvartermästaren, gjorde några raska försök att sjunga en sång och
förmå de andra att stämma in i en glad korus, men hans röst
angreps snart af en så jämmerlig heshet, att det löjliga i hans
toner kommo hans unga vänner att skratta midt i sin
bedröfvelse.

Af den mängd vildar som stredo mot oss till lands och
sjös drogo vi slutsatsen att Vinya-Njara-distriktet var folkrikt,
men vi hade icke kunnat föreställa oss att det var så tätt
befolkadt som det visade sig af den långa raden af byar, icke
mindre än fjorton till antalet, hvardera med sina egna planteringar
af oljopalmer och bananer och hvardera skild från den andra
genom en tät buskskog.

När vi hunnit förbi Vinya-Njara, syntes små byar med tre eller
fyra mils afstånd emellan på hvardera stranden, men lyckligtvis
mötte inga fiendtligheter. Klockan 5 eftermiddagen landstego vi
vid en liten by, kallad Kali-Karero och lägrade oss der, sedan
inbyggarna lugnt dragit sig tillbaka. De återkommo en half
timme derefter, då broderskapsceremonien försiggick, hvarigenom
vi försäkrade oss om en fredlig natt. Inbyggarna i Rukura,
midtemot oss, närmade sig också med förtroende och genom ett
utbyte af små gåfvor förskaffade vi oss en välgörande förhoppning
om framtiden.

Åtföljda af ett par infödingar i en liten fiskarkanot, foro vi
på morgonen den 29 utför floden utmed venstra stranden och
ankommo, efter ungefär fyra mils resa, till utloppet af Kasuku,
en ström med mörkt vatten och ett hundra yards bredd. Midt
för dess mynning vid södra ändan af Kaimba, en lång, skogig
ö inåt högra stranden och strax ofvanför Kasukus mynning,
ligger den betydande byn Kisanga-Sanga.

Nedanför Kaimba-ön och dess granne antager
Livingstone en bredd af 1,800 yards. Stränderna äro ganska
folkrika; byarna på venstra stranden utgöra distriktet Luavala. Vi
trodde att vi skulle fara förbi ostörda, men snart dundrade från
de stora trummorna, urhålkade ur ofantliga trädstammar, en
signal längs floden att främlingar anländt. För att så mycket
som möjligt förhindra en brytning mellan oss höllo vi ut till
midten af floden och hvilade på våra åror. Men infödingarna
störtade genast emot oss från båda stränderna, med lika mycken
vildhet som enighet, hufvudena prydda med glädtigt vajande fjädrar
och alla beväpnade med breda, svarta träsköldar och långa spjut.

Tippu-Tib hade vid vår afresa stält till vårt förfogande
mot ersättning tvänne unga män från Ukusu — kannibaler — såsom
tolkar. Åt desse uppdrogs nu att ropa ordet <i>"Sennenneh"</i>
("Fred!") och att säga att vi voro vänner.

Men vildarna ville icke besvara vår helsning utan befalde
oss i en djerf, pockande ton att återvända.

"Men vi göra ju ingen skada, vänner. Det är floden som
drifver oss framåt, och floden kan hvarken stanna eller gå tillbaka.

"Det är vår flod."

"Godt. Säg till den att föra oss tillbaka, så skola vi gå."

"Om ni inte vända om, så måste ni slåss med oss."

"Nej, tänk inte på det; vi äro vänner."

"Vi vilja inte ha er till
vänner; Vi skola äta upp er!"

Men vi fortforo att
prata med dem, och som de
voro särdeles nyfikna, fortforo
de att höra på, och följden
blef att strömmen dref oss
nära högra stranden och så
nära intill ett annat distrikt,
att vår ohöfliga eskort, som
måste tänka på sin egen
säkerhet, helt hastigt vände
om uppåt floden och
lemnade oss i fred.

<img id="4451">Krigstrummor hos stammarna vid
öfre Livingstone.</img>

Äfven i byarna på högra
stranden hördes ett
förskräckligt trummande och blåsande i krigshornen, då piraterna
skyndade mot oss under vilda hotelser, och de skarpstäfvade kanoterna
drefvos framåt så snabbt, att de tycktes hoppa öfver vattnet
likt flygfiskar. De väntade icke, såsom inbyggarna i Luavala,
att blifva tilltalade utan kastade sina spjut så snart de kommit
50 eller 60 yards nära under ropen: "Kött! kött! Ah! ha!
Nu få vi fullt upp med kött! Bo-bo-bo-bo, Bo-bo-bo-bo-o-o!"

Bestämdt äro dessa vildar beslägtade med de förfärliga
bo-bo-boerna längre upp, tänkte vi, i det vi reste oss såsom en
man för att möta denna roflystna, menniskoätande stam. Vi
kunde icke ens vredgas på dem. Det föreföll mig så löjligt

att bli ond på ett folk som betraktade oss helt enkelt som en 
läckergom skulle betraktat en fet kapun. Imellanåt greps jag
också af någonting liknande en misstanke att allt detta blott var
en del af en ryslig dröm. Hvarför skulle jag icke kunna
förjaga den tanken att det verkligen fans menniskor hvilka
betraktade mig och mina vänner blott och bart såsom kött! —
Gudar, hvilken ohygglig idé!

"Kött! Ah! Vi få kött i dag! Kött! kött! kött!"

Jag såg en liten fet karnalje i en kanot och jag tillät honom
närma sig mig, men blott på ett spjuthålls afstånd; han svängde
sitt spjut med ett eftertryck som var allt annat än lugnande
för den som kunde träffas deraf och grinade med en så 
utstuderad vederstygglighet i sina anletsdrag, att jag kände på
mig, att om jag blott haft honom på en armslängd nära,
skulle jag hafva gifvit honom en duktig knuff i ryggen och
uppmuntrande ropat: "Bravo, gamle gosse! Du gör din sak
förträffligt!"

Jag kunde icke nå honom, men han fängslade mig genom
de hastiga rörelserna med det svigtande spjutet, sitt evinnerliga,
bredmunta grin, de stora, fyrkantiga tänderna, det med en
skicklig spjutkastares tillitsfulla hållning åt sidan lutade hufvudet,
den låga pannan, det fyrkantiga ansigtet, det korta och tjocka
håret. Skall jag någonsin kunna glömma honom? Det förekom
mig som om spjutet hade samma grymma, obevekliga utseende
som den grinande vilden. Slutligen såg jag honom föra högra
armen tillbaka och luta sig bakåt med allt jemt samma grin i
sitt ansigte, och jag kände huru jag sjelf började räkna ett,
tu, tre, fyra — och huj! Spjutet flög öfver min rygg och
nedföll hvinande i vattenytan på andra sidan. Förtrollningen
bröts, och den vilden grinade aldrig mer.

Att rensa floden från vildarna var blott fem minuters verk.
Vi plockade upp flere sköldar, och jag gaf befallning att
hädanefter skulle alla sådana sorgfälligt bevaras, ty jag hade kommit
att tänka på att de kunde blifva förträffliga skydd för våra
kanoter. En timme efter denna strid passerade vi nära
bifloden Urindi — en djup ström af 400 yards bredd vid
mynningen och med ljust, temligen klart vatten.

Vi foro vidare längs högra stranden och slogo kl. 4
eftermiddagen läger i en tät låg snårskog, hvarest flodhästar och
elefanter hade sitt tillhåll under den torra årstiden. När floden
stiger, står säkert en mycket större del af trakten under vatten.

Venstra stranden var mellan 70 och 80 fot hög; en punkt
i nordvest från vårt läger låg ungefär 150 fot högt.

I land der det fins lejon och leoparder är det första en
resande gör att bygga en säker hydda, <i>kraal</i> eller <i>boma</i> för sig
sjelf, sina oxar, hästar och tjenare; och i land hvilka, liksom
Usongora Meno och Kasera, der vi nu voro, hemsökas af
mennisko-lejon och dito leoparder, blir detta en oafvislig pligt. Vi
drogo derför våra kanoter till hälften upp i land och uppslogo
vårt läger midt i en ogenomtränglig snårskog.

På de höga, tvärstupande bergen midtemot låg Vina-Kya.
Inbyggarna här satte genast sina trummor och kanoter i
rörelse och närmade sig vårt läger. Vi kunde icke hjelpa det.
Vi hade likväl slagit läger i en låg snårskog. Huru kunde väl
den mest snarstickna, den grymmaste menniska hafva orsak
eller hjerta att klandra oss för att vi hvilade på detta ytterst
ödsliga ställe? Vildarna i Vina-Kya gjorde det likväl. Vi
uppmanade våra tolkar att uppbjuda all sin vältalighet. Och de
voro verkligen vältaliga att döma af deras åtbörder, det enda
språk som här var begripligt för mig. De fylde mig verkligen
med en egen, afundsam beundran för dessa tvänne unga män,
som visserligen voro kannibaler, men icke desto mindre
begåfvade med en förunderlig förmåga att göra sig förstådda genom
åtbörder — och de tycktes äfven hafva lyckats beveka vildarna
i Vina-Kya. Åtminstone veknade de för den dagen; men de
lofvade hugga hufvudet af oss tidigt följande morgon i och för
en afskyvärd stekfest som de ämnade fira. Vi beslöto att icke
invänta detta nöje.

I daggryningen gingo vi om bord och foro nedåt floden
omkring två mil nära utmed högra stranden; och se! på en
gång låg den storartade Low-was eller Row-was breda utlopp
framför oss. Den var öfver 1,000 yards bred och dess lopp
enligt kompassen från sydost eller rättast ost-syd-ost. En
plötslig regnstorm nödgade oss slå läger på norra stranden, der vi
funno skydd i skogens skugga.

Att döma af trädens höjd och storlek, betviflar jag att
Livingstones högra strand någonsin varit bebodd vid
Lowwa-flodens mynning. Ormbunkar i olika varieteter, unga palmer,
dadelträd, <i>Raphia vinifera</i> och <i>Mucuna pruriens</i> — en
skräck för den nakne infödingen derigenom att den envist
fäster sig med sina stickande, spetsiga borst vid huden —
massor af pepparbuskar, hundratals olika slag, slingrande
vinrankor, kautschukplantor, lianer och en ändlös massa 
rottingrör bildade, intrasslade i hvarandra, oegenomträngliga snår, som
afundsjukt gömdes undan solljuset af de höga, vidtomfamnande och
sammanflätade grenarna af fina, gråstammiga <i>Rubiaceæ, Bombax,</i>
teakträdet, oljopalmen, <i>Ficus</i> med tjocka, köttiga blad, och stora
gummiträd. Sådant är elefanternas hem, och de hafva trampat
de enda stigar som gå genom dessa snår. I trädens
grenvinklar syntes stora klumpar af ett slags svampaktiga utväxter, hvari
frodades orkidéer och spädare ormbunkar, och från flere grenar
nedhängde <i>Usnea</i>-mossan i fina, vackra fransar. Längs de bruna, leriga
stränderna växa, hvar helst en inskärning och lugnt vatten finnas,
<i>Cyperaceæ</i> och i djupare vikar och på grundt vatten papyrus.

En entomolog skulle jubla under ett besök i sådana svala,
fuktiga trakter som här kring de låga stränderna nära
sammanflödet af dessa två betydande floder. Myriapederna  med
sin långa, smidiga, chokoladglänsande eller alldeles svarta kropp
äro en af de första insektarter som här väcka en besökandes
uppmärksamhet. Dernäst komma de talrika arterna af bruna,
svarta eller gula myror samt termiterna, hvilka med omättlig
förstörelselusta alltid stycka, gnaga och plundra. Om icke
<i>mantis</i> dernäst fängslar uppmärksamheten, blir det säkert den oljiga
kålmasken med sin böjliga och glänsande rustning,  som kommer
en att tänka på slem och äckel. Mantis är bland insekter
hvad python är bland ormarna. Dess  besynnerliga skapnad,
underliga ställningar och hemlighetsfulla sätt hafva i alla land
retat folkets inbillningskraft.  Ehuru stundom fem tum lång, är
kroppen kring   midten   knappast tjockare  än dess ben. Mager,
trolsk och hemlighetsfull i sina  vanor, är han ett lika stort under
bland insekter som en elefant skulle vara i en ladugård.  Mariæ
nyckelpiga fängslar äfven ett mindre uppmärksamt öga, der hon
vandrar omkring i sin lysande röda drägt med svarta fläckar —
men om jag  inläte mig på detaljerna af det insektlif jag här
varseblef på en qvadratfots område, skulle ett helt kapitel snart
blifva fullt. Att skrifva om tropikernas naturunder torde  också
nu för tiden vara nästan öfverflödigt; det är väl bekant att i
dessa fuktiga gömmor jorden sväller af lif, att naturens
ursprungliga laboratorium är beläget i dessa för odlingen okända vrår
och att den vid klimatet ovane, som vågar störande inträda
deri, i de flesta fall får böta för sin djerf het med en sträng feber.

Man hör mycket talas om "skogens tystnad", men skogen
i tropikerna är icke tyst för en uppmärksam vandrare.

Hundratals sträfsamma insektstammars brummande och surrande
gifva lif åt de dunkla skuggorna bland urtidens grönska. Man
hör gnisslandet af millioner käkar, det vilda hväsandet af en
stam som nyss blifvit uppskrämd eller är redo att störta sig i strid,
suset af millioner späda vingar genom luften, marschen af en
insekthord under löfven, en störd gräshoppas häftiga språng, en
ifrig och pratsam syrsas skärrande, myrlejonets brummande,
oxgrodans bölande. Lägg härtill bullret af afbrutna stjelkar,
nedfallande blad, nötter och bär, då och då en bristande gren och
det ständiga suset och prasslandet i trädtopparna, antingen den
häftiga blåsten tränger derigenom eller de milda vindfläktarna
väcka dem till stilla hviskningar. Man må vara blind och allena
i djupet af en verklig tropisk skog, men hörselsinnet är nog att
bibringa en plågsam visshet, att en otrolig mängd små flitiga
varelser, hvilkas antal man icke ens gissningsvis kan uppskatta,
röra sig här bland skuggorna. Tystnad är omöjlig i en
tropisk skog.

Medan vi ännu omkring klockan tio i ett högst
beklagansvärdt tillstånd huttrade i de tarfliga löfskjul vi i hast
uppsatt, kommo bebyggarna af Iryambas skogshöjder midt emot
Lowwa-inloppet öfver för att se hvad det var för besynnerliga
varelser som föredragit den obebodda lundens gömma för deras
stojande sällskap. Mol tysta sutto vi nedhukade i våra löftält,
men vår kannibaltolk Katembos milda, förebrående stämma hördes
tala fredens, broderlighetens och välviljans ord. Regnet
smattrade oafbrutet, så att jag från min lägerplats blott otydligt kunde
höra Katembos röst, medan han allvarsamt men mildt samtalade
med sina oförvillade bröder från Iryamba, men jag kände mig
förvissad att de änglamilda tonerna skulle verka förföriskt på
hvilken lefvande varelse som helst, undantagandes en noshörning
eller en krokodil. Det långdragna, bräkande ljudet af
<i>Sen-nen-neh</i> som jag ofta hörde yttras af Katembo, studerade jag så
länge, att jag blef fullkomligt lika skicklig i dess uttalande som
han sjelf.

Fred slöts imellertid mellan Katembo å ena sidan och
kanotmännen från Iryamba å den andra, och de närmade sig
för att litet noggrannare skärskåda en af dessa män med den
sjukliga hvita hyn, medan denne under skärmen på sin mössa
spände sina stora, ihåliga ögon i de välfödda, bronsfärgade
infödingarna.

Sedan de låtit oss köpa tio väldiga pisanger, 13 tum långa
och 3 tum i genomskärning, upplyste de oss att vi gjort halt
på stranden af Luru eller Lulu, i den obebodda delen af ett
område tillhörande wanpumaerna, en stam som bodde inåt
landet; att Lowwa kom från öster och bildades af två floder,
nämligen Lulu, hvilken kommer från nordost, och Lowwa från
sydost, samt att ungefär en dagsresa uppåt Lowwa-floden skulle
finnas en stor katarakt, som var "mycket högröstad."

Från foten af Iryamba-höjderna på venstra stranden till
vårt läger på den högra, en mil nedanför de båda flodernas
sammanflöde, var Livingstone omkring 2,000 yards bred. Genom
kalkyl utan observation utröntes latituden vara 1° 28', eller 24
mil norr om Urindi, en biflod till Livingstone, 95 mil norr om
Lira och 199 geografiska mil norr om bifloden Luarnas mynning.

Rangen mellan dessa fyra stora bifloder kan relativt
bestämmas genom deras bredd vid eller nära inloppen. Luarna
var 400 yards bred; Lira 300 yards, men djup; Urindi 500
yards; Lowwa 1,000 yards. Den latitud-parallel på hvilken
Lowwas mynning är belägen är 50 mil norr om Tanganika-sjöns
nordligaste ända. Efter allt hvad jag kunde inhemta genom
jemförelse mellan namnen och i betraktande af mina sagesmäns
trovärdighet, är jag böjd att tro att den sistnämnda stora flodens
källor ligga nära sydvestra hörnet af Muta Nzigé-sjön,
äfvensom att Urindis hufvudströmmar flyta nära intill Luandas källor,
hvilken sistnämnda förenar sig med Eusizi och utfaller i
Tanganika-sjön, äfvensom att Lira måste upptaga vattnet från landet
vester om Uvira.

Längden af Urindi-floden, hvilken utfaller i Livingstone
endast 15 mil söder om Lowwa, kan lätt uppskattas vid en blick
på Luama-flodens lopp, som jag följde ända från dess källa till
dess sammanflöde med Lualaba. På samma sätt kan man bilda
sig ett omdöme om Liras lopp och utsträckning.

Dessa bifloders tilltagande betydenhet och storlek ju
nordligare man kommer häntyda också på en förlängning åt norr
af den bergskedja som begränsar Tanganika i vester, kanske
med en mindre krökning åt öster. Det bör äfven anmärkas att
under det floderna Luama, Lulindi, Kunda, Kariba, Rumuna,
Kipembwé, Lira, Urindi och Lowwra upprinna öster i landet inom
en sträcka af omkring tvåhundra mil af Livingstone, hafva vi
icke kunnat upptäcka mer än två jemförelsevis obetydliga floder,
nämligen Euiki och Kasuku, som upprinna i vester på samma
sträcka. Om landets natur i öster kan man döma, sedan man
genomläst det kapitlet som innehåller beskrifningen af vår resa
från sjön Tanganika till utloppet af Luarna.

Klockan 2 e. m. bröto vi upp från vårt läger i Luru-skogen
och rodde öfver Livingstone till Iryamba. Men sedan regnet
upphört, hade det börjat blåsa, och när vi kommit midt ut i
floden, uppväxte från norr en storm med så tunga vågor, att
tvänne af våra kanoter kantrade och två af våra män, Farjalla
Baraka och Nasib, drunknade, hvarjemte fyra gevär och en påse
glasperlor gingo förlorade. Ett halft dussin kanoter voro en
stund nära att dela samma öde, men någon vidare
olyckshändelse inträffade icke.

Jag fruktade nästan att folket vid denna olycka, som djupt
uppskakat dem, skulle blifva upproriskt och tvinga mig att vända
om; men med tillfredsställelse hörde jag dem blott säga att
deras kamraters plötsliga bortgång var ett slag af ödet och att
de med alla möjliga försigtighetsmått icke kunnat räddas.
Pessimisterna ibland oss kommo nog fram med sitt skrock och sina
spådomar, men ingen dristade högt uttala att vi borde uppgifva
vår plan; dock voro alla tydligen slagna af denna oväntade olycka.

Den 31, sista dagen af året 1876, fortsatte vi resan. Det
var en vacker morgon, himlen blå och klar, den höga skogen
stilla och mörk, floden flöt framåt utan en bubbla, likt en solid
massa poleradt silfver. Allt såg lofvande ut. Men från ön
nedanför Lowwas och Livingstones sammanflöde hördes den
varnande trumman öfverrösta flodens brus, och snart upprepades
det hemska larmet af andra trummor.

"Hållen er till sammans, mina män," utbrast jag, "kanske
få vi en het dust der nere."

Vi beslöto att hålla oss midt i strömmen, emedan så väl
ön som venstra stranden tycktes vara tätt befolkade, och
långsamt och jemt ro nedåt floden. Vildarnas kanoter kommo
framilande från båda stränderna, och allt tydde på ett häftigt anfall;
men då vi kommo närmare, ropade vi till dem: "Vänner,
<i>sennenneh!</i> Hållen er på afstånd. Vi skola inte göra er något
ondt; men lyften inte era spjut, ty då måste vi slåss."

De betänkte sig en stund och slogo derunder med spjuten mot
sköldarna samt yttrade några vilda ord, men slutligen drogo sig
kanoterna tillbaka, och då vi fortsatte att ro, förde oss den
jemna strömmen hastigt nedåt floden förbi det folkrika
området och ön.

Innan vi helt och hållet passerat den senare kommo vi till
en annan ö, som var obebodd, och sedan vi rott igenom ett 
smalt sund, foro vi tvärs öfver utloppet af en omkring 25 yards
bred ström, hvilken kom från vester och hvari syntes flere små
kanoter och några dussin fiskare, sysselsatta med att taga upp
sina nät ur vassen.

Vid middagstiden kommo vi till södra ändan af en
obebodd, låg och sandig ö, som befans ligga på 1° 20' 3" s. lat.
Flodens höjd öfver hafsytan var på detta ställe 1,729 fot.

Söder om detta ställe foro vi åter rakt öfver till högra
stranden och funno här en liten flod af 40 yards bredd vid
mynningen och nära midt emot den samma i midten af floden
fem låga, buskbetäckta holmar. Efter ytterligare omkring fem
mils rodd slogo vi läger i skogen på högra stranden.

Det nya året, 1877, började med en angenäm färd de tre
första timmarna efter soluppgången förbi en obebodd trakt; min
af dagliga bekymmer plågade själ fann derunder ro genom att
undrande betrakta naturens djupa slummer. Skogen andades
öfver allt skönhet och högtidlig frid, en ljuf, drömmande hvila,
som alstrade en känslofull, mildt melankolisk stämning. Det var
fåfängt att söka kasta en blick igenom den tjocka skogsväggen,
som stod svart och ogenomtränglig för solljuset, hvilket tycktes
nästan bränna sjelfva floden — men hvad förmår väl hindra
inbillningen? Jag fröjdade mig åt dessa lugna stunder, då mitt
hjerta, förgätande de mörka och onda dagar vi upplefvat,
beslutsamt slöt sig för alla dystra aningar och öppnade sig endast
för nöjet att fullt njuta af den vilda ödemarkens högtidliga stillhet.

Men strax efter klockan nio upptäckte vi att vi nalkades
nybyggen både på öarna och stränderna, och åter väckte de dofva
stridstrummorna skogens ekon, dundrade längs floden och kommo
våra pulsar att slå fortare.

Vi foro imellertid vidare i sluten ordning såsom förut nedåt
floden. Men ur de palmbetäckta strändernas skugga framskjuta
plötsligt rakt framför oss tio stora kanoter, de vilda
besättninningarna börja sjunga sina stridssånger och imellanåt lyfta de
under åtbörder af hot och trots sina spjut och sköldar i höjden
och sänka dem åter med dånande slag.

När vi kommit närmare, ropade vi <i>"Sen-nen-neh"</i> — vårt
Sesam och Schibboleth, vårt vaktord och vår lösen. Men de
ville icke svara.

Hittills hade man kallat oss wasambyer; nu fingo vi heta
wajiwaer (solens folk?), våra gevär benämndes <i>katadzi</i>, medan
de förut kallats <i>kibongeh</i> (blixt). Vi besvuro Katemba att vara
vältalig, mild i sin stämma, fridsam i sina åtbörder.

De svarade:

"Vi skola äta wajiwa-kött i morgon! Åhå, vi skola äta
wajiwa-kött."

En gammal höfding gaf derpå en befallning, och 100 åror
började på en gång piska vågorna till skum och kanoterna
störtade mot oss. Men striden blef kort och vi fingo fortsätta
vår färd.

Floden vidgade sig bortom dessa öar till en bredd af 3,000
yards; venstra stranden var hög, den högra låg. Vid middagen
voro vi på 1° 10' s. lat.

Fem mil längre ned. smalnade floden till omkring 2,800
yards och vi foro förbi en obebodd landsträcka, hvilken
mellantid vi njöto i ro, tills vi hunno södra udden af en stor ö, der
vi slogo läger för att icke än en gång behöfva strida.

Den 2 Januari var en liflig dag. Först fingo vi fara
gatlopp förbi Kirembuka, en uppskakande dust, sedermera
utmanades vi af Mwana-Maras vilda söner, med hvilka
Mwana-Vibondos folk snart förenade sig, och slutligen måste vi klockan
omkring half elfva f. m. afslå ett anfall af Lomboerna vid Kiriro.
Vi kämpade i tre timmar nästan utan uppehåll, ty Kewanjawa
och Watomba-stammarna deltogo i den vilda fäktningen och
bistodo stammarna från högra stranden. — Sedan fingo vi hvila
ungefär en timme, men efter dess förlopp kommo vi till en
ögrupp, hvilken efter hvad vi sedermera erforo kallades Kibombo,
och då vi funno att Amu Nyam-stammen med mycken ifver
rustade sig till strid, lade vi upp bakom en af öarna för att
försöka underhandla innan vi riskerade en ny drabbning. Öns
latitud var 0° 52' s. lat.

Katembo, vår tolk, och hans vän afsändes i en kanot med
åtta man halfvägs till stranden för att tala fredens öppna och
ljufva ord med amu-nyamerna. De fingo intet muntligt svar
utan måste vända om hufvudstupa för en hastigt framskyndande
svärm af kanoter. Amu-nyamerna hade tydligen icke gifvit sig
tid att begära några upplysningar af sina vänner strax ofvanför,
ty de närmade sig med öfvermodig hållning, liksom vore de
vana vid att alltid segra. Imellertid visade vi dem
koppararmband och långa snören med snäckor, samtidigt hvarmed vi
gallskreko vårt <i>"Sen-nen-neh"</i> under fredliga åtbörder. De
skrattade åt oss; och en af dem, som bar en ofantlig sköld, hvilken
liknade en dörr och var målad med sot, nyttjade sitt långa spjut
liksom ett pekfinger och frågade oss, visande på Katembo, om
denne talade sanning — om vi trodde att vi skulle kunna
bedraga dem på så mycket kött blott genom skänker af några snäckor
och litet koppar. 

Våra kanoter lågo långsides utmed den vassbevuxna ön,
och så snart det första spjutet kastats, fingo wangwanaerna
order att svara dem med skrot, hvilket injagade en sådan
förfäran hos dem, att ett par skott af hvarje man var nog att
drifva dem tillbaka i oordning. Efter en stund hemtade de sig
och började på längre håll afskjuta sina förgiftade pilar; men våra
Snider-gevär svarade dem med sådan effekt, att de slutligen
upphörde och vi ännu än gång befriades från köttsnikna fiender.

Klockan 2 e. m. foro vi åter några mil nedåt floden och
gjorde halt klockan half 5 e. m. för att slå läger på en öppen
plats å högra stranden. Om vi vågat, skulle vi kanske kunnat
fortsätta färden nattetid, men klokheten förbjöd oss att göra ett
sådant försök, alldenstund katarakterna kunde blifva farligare än
kannibalerna.

Inemot aftonen oroades vi å nyo af att pilar nedföllo i
vårt läger. Naturligtvis rusade alla efter gevären; men sedan
jag försäkrat mig om från hvilket håll pilarna kommo, befalde
jag folket att fortsätta sina göromål såsom om ingenting händt
och skickade tjugu man i två kanoter nedåt floden med
befallning att närma sig fienderna bakifrån men att under inga
omständigheter gifva eld, så vida de icke blefve anfallna af ett
öfverlägset antal.

Just som mörkret inbröt kommo våra kanoter tillbaka med
tre till händer och fötter bundna fångar. Med undantag af den
stackars dvergen vid Ikondu längre uppåt floden hade jag icke
sett en mensklig varelse så obehaglig att skåda. Det fans i
deras ansigten icke ett drag som äfven en lättrörd menniskovän
skulle kunnat anse höja dem till de ädla vildarnas kategori.
Jag tror icke att jag var förblindad af fördomen; jag betraktade
dem med samma ögon hvarmed jag förut mött fem hundratusen
svarta mäns blickar. De voro olidligt fula. Jag ville imellertid
icke oroa dem på aftonen utan lät borttaga fotbojorna och lossa
på repen kring deras armar samt uppdrog åt Katembo och hans
vän att hålla dem sällskap och gifva dem föda samt åt Wadi
Rehani att tillse att de behandlades med vänlighet.

På morgonen voro de sällskapliga och svarade villigt på
våra frågor. De voro wanongier — en stam inåt landet —
som hade ett litet fiskläge omkring en timmes väg nedanför vårt
läger, benämndt Katumbi. En mäktig stam kallad Mwana Ntaba
innehade landet nedanför Katumbi, nära några vattenfall, hvilka,
sade de, kunde blifva vår undergång. På flodens venstra sida
midt emot Mwana Ntaba bodde wawinzaerna, söder om en stor
flod kallad Rumami eller Lumami. Den stora flod på hvilken
vi nyss förut färdats var dem bekant under namnet Lowwa.

När vi stego i kanoterna, afskuro vi repen och läto de
obehagliga och motbjudande varelserna bege sig af, en tillåtelse
hvaraf de med glädje begagnade sig.

Stränderna voro från tio till tretio fot höga, af gråbrun lera,
branta och med öppna platser här och der. En half timme senare
ankommo vi till en kanal, som gjorde en tvär krökning åt nordost,
och sedan vi följt den samma, befunno vi oss på en gång midtför
en mycket folkrik trakt och höllo oss tätt till stranden. Snart
syntes flere stora kanoter komma fram bakom en ö till höger om
oss men tycktes tveka, om de skulle vända om eller fara närmare.

Vårt "Öppna dig, Sesam!" — <i>"Sen-nen-neh!"</i> — hördes
från Katembos läppar med hans vanliga patetiska, bräkande
tonfall, och till vår glädje upprepades ordet af mer än hundrade
röster. <i>"Sen-nen-neh! Sennenneh! Sennenneh!"</i> — skallade det
under märkbar täflan att öfverrösta hvarandra. Floden dref oss
utför, och då de icke ville komma närmare, ansågo vi det bättre
att låta det stanna vid denna sakernas ställning än att genom
en rörelse som kunnat misstydas äfventyra att råka i fiendtligheter.

En half timme drefvo vi vidare nedåt floden på detta
sätt och underhöllo vildarna med en ständig eld af vänliga
åtbörder och känslofulla <i>sennenneh</i>-rop. Vi upptäckte till och
med att det låg en viss trollmakt i ett långdraget och mildt
uttalande af ordet <i>sennenneh!</i> Flere män i expeditionen, som
förut förlöjligat den absurda, jämrande och ömkliga ton hvarmed
Katemba uttalade <i>sennenneh</i> och beledsagat den med sitt gäckande
<i>Ba-a-a-a,</i> beundrade honom nu för hans takt. De vänliga vildar
med hvilka vi nu utbytte dessa enkla, bräkande artigheter lärde
oss genom sitt uppförande inse att det var en verklig trollformel
till fred att förlänga hvarje ord med en röst som darrade af
svårmodig klagan.

Vi kommo omsider till en banan-lund med rik och
härlig grönska, som mot den mörka urgamla skogen der bakom
blef än mera angenäm och behaglig. Nedanför denna lund  
syntes på stranden hundratals män och qvinnor, stående och 
sittande, hvilka nyfiket betraktade vår annalkande flottilj.

En af båtroddarna ropade <i>"Sennenneh!"</i> med lycklig verkan.
Knappt hade den sista tonen förklingat förr än <i>"Sennenneh!"</i>
ljöd från en hel korus af röster ur den stora samlingen,
långsamt, högt och harmoniskt, tills båda strändernas ekon
återupprepade deras rop i hela dess obeskrifliga och löjliga patos.

Tonfallet i rösten var mildt, infödingarnas hållning och
qvinnornas närvaro tydde omisskänneligen på en fredlig stämning,
och således gafs befallning att fälla ankar.

Vi vinkade åt vildarna i båten, som hittills hållit sig
framför oss, att komma närmare, men de svarade med en
axelryckning och ville icke åtaga sig ansvaret för att börja umgänge
med främlingarna. Vi vände oss då till deras kamrater på
stranden, ty afståndet mellan oss och dem var knappast 100
fot. De utbrusto i ett högt skratt, dock utan hån eller förakt;
vi hade blifvit så förtrogna med den nästan omärkliga
skilnaden i yttringarna af infödingarnas affekter, att vi numera ganska
lätt upptäckte äfven den svagaste skiftning i de känslouttryck
hvaraf en vild menniskoras är mäktig. Vi sträckte ut händerna
emot dem med insidorna vända uppåt och hufvudet sentimentalt
lutadt åt sidan och bådo dem med vinnande uppriktighet att de
skulle betrakta oss som vänner, hvilka voro vidt skilda från sitt
hem och hade kommit på villospår men sökte återfinna rätta
vägen genom att följa med floden.

Verkan häraf var utomordentlig. Hela skaran tycktes falla
i ett slags konvulsioner af ömhet. De slösade med uttryck af
deltagande, och med ens uppstod ett plötsligt utbyte af sympatiska
meddelanden.

"Ah", tänkte jag, "hvad Livingstone skulle blifvit förtjust,
om han varit med och fått se denna syn! Han skulle bestämdt
blifvit hänförd och mer än någonsin öfvertygad om den verklige
vildens oskuld och rena tänkesätt" — och jag måste medgifva
att anblicken  var utomordentligt angenäm, men — jag väntade.

Vi höllo upp långa perlhalsband i olika färger och visade
dem — blå, röda, hvita, gula och svarta.

"Åh-ah!" suckade flere af dem beundrande, och hufvud
lutades mot hufvud under uttryck af förtjusning och beröm.

"Se så, mina vänner, kommen hit och låtom oss språka
Kommen med en enda kanot. Det här tillhör den som vågar
komma oss närmare."

De synas tveka en stund, några aflägsna sig men
återkomma snart med meloner, kycklingar, bananer och grönsaker
m. m., hvilket allt sammans föres ned i en liten kanot. Två
qvinnor stiga i och ro modigt ut mot oss, medan dödstystnad
råder bland mitt folk och vildarna på stranden.

Jag såg de båda qvinnorna göra en och annan kokett min.
och ehuru min arm började tröttna vid att hålla de präktiga
perlbanden upplyfta så länge, vågade jag dock icke draga den
tillbaka för att icke bryta förtrollningen. Jag ansåg mig som
en martyr i den allmänna fredens intresse, och denna känsla
förlänade mig ett stoiskt tålamod.

"Gosse," hviskade jag till Mabruki, min böss-bärare, "när
kanoten lägger till långsides, så hugg fast i den och låt den
med de inte komma undan."

"<i>Inshallah</i>, herre!"

Kanoten med de båda svarta skönheterna kom allt närmare,
och desto artigare blef jag, desto längre sträckte jag ut armen
med de förföriska glänsande perlorna.

Slutligen var kanoten framme och lade till långsides.
Mabruki fattade genast tag i den helt obemärkt. Jag delade
sönder perlbanden som jag tyckte det passade, under det jag talade
till Katembo, hvilken tolkade huru lycklig jag kände mig öfver
att se två så vackra barn komma ut och helsa på den hvite
höfdingen, som var så vänligt sinnad och tyckte så mycket om
att tala med vackra qvinnor. "Se der! det der skall ni ha —
och ni det der," sade jag och delade perlorna mellan qvinnan
vid styret och hennes kamrat.

De klappade förtjusta händerna och visade sina gåfvor för
dem som stodo på stranden; de lifliga handklappningarna
derifrån vitnade om äfven deras tacksamhet.

Qvinnorna förärade mig nu <i>malofu</i> (palmvin), kycklingarna,
bananerna och manioken som de medfört och som mottogos af
båtbesättningen och andra intresserade medlemmar af expeditionen
med så lifliga handklappningar, att infödingarna på stranden
utbrusto i konvulsiviskt skratt. Mabruki fick tillsägelse att släppa
kanoten, då qvinnorna sjelfva höllo sig intill båtarna, och freden
bekräftades. Snart kommo de stora kanoterna närmare och lade
sig långsides med båten, så att på hvardera sidan bildade sig
liksom en tät mur af egendomliga menniskoansigten.

"Sägen oss, vänner," sporde vi, "huru det kommer sig att
ni äro så vänliga, då de som bo uppåt floden äro så elaka."

En höfding svarade:

"Derför att några af våra fiskare i går voro uppåt floden
till några holmar nära Kibombo-ön midt emot amu-nyamernas
byar; när vi hörde amu-nyamernas krigstrummor, höllo vi utkik
och sågo era kanoter, då de kommo utför floden. Ni stannade
på Kibombo, och vi hörde när ni talade med dem och sade att
ni voro vänner. Men amu-nyamerna äro ett dåligt folk; de äta
menniskor, men det göra inte vi. De börja ofta strid med oss,
och blir någon fången, så äta de upp honom. De anföllo er,
och medan ni stredo mot dem, kommo våra fiskare hem och
berättade att wajiwaerna (vi) kommo; men de sade också att
de hade hört wajiwaerna säga att de kommo såsom vänner och
att de inte ville ha strid. I dag skickade vi en qvinna och en
gosse uppåt floden i en kanot med en mängd lifsmedel. Om
ni varit elakt folk, skulle ni tagit den kanoten. Vi lågo bakom
buskarna på ön der borta och spejade på er; men ni sade
<i>"Sen-nen-neh"</i> till dem och gingo in i kanalen mellan ön och
våra byar. Om ni tagit kanoten, skulle våra trummor ha kallat
till krig, och ni skulle varit tvungna att slåss med oss såsom
förut med amu-nyamerna. Vi ha lemnat våra spjut på en af
de der öarna. Se, vi ha ingenting."

Det var sant, såsom jag till min förvåning och beundran
redan sett. Här hade jag således tillfälle att se huru obetydliga
de skrankor äro som skilja råheten från älskvärdheten. Blott
ett par mil ofvanför bodde Amu-Nyam-kannibalerna, som försökt
att fånga och äta upp oss, och helt nära dem bodde en stam,
som afskydde det onaturliga bruket att äta sitt eget slägte och
med hvilken vi snart ingått freds- och vänskapsförbund.

De upplyste oss att deras land hette Kankoré, att
höfdingens namn var Sangarika och att byn midt framför oss
benämndes Maringa; att tre mil längre ned låg Simba-Simba: att
landet var litet och blott räckte till slutet af öarna; att sedan
vi passerat dessa, skulle vi komma till ett område, som egdes
af mwana-ntabaerna, med hvilka vi säkerligen komme i strid;
att mwana-ntabaerna innehade landet ända till fallen samt att
nedanför fallen lågo flere öar, som beboddes af baswaer, hvilka
voro mwana-ntabaernas vänner. De sade vidare att det vore
omöjligt att komma utför fallen, emedan floden brusade fram
mot en höjd, störtade öfver den samma och tumlade nedåt,
oupphörligt nedåt med ett förskräckligt dån och buller, så att
vi ovilkorligen skulle gå förlorade. Det vore mycket, mycket
bättre, menade de, att vi vände om.

Den besynnerliga benägenheten att omdöpa hufvud-floden
med den närmaste stora biflodens namn visade sig äfven här,
ty Kankoré-stammen kallade floden vid fallen Rumami eller
Lumami, och sedermera benämndes den aldrig mera Lowwa.

Vi erhöllo äfven andra upplysningar, såsom att Watwa- 
och Waringa-stammarna bodde på andra sidan om Lumami. En
dverg-stam, benämnd wakwangaer, sades bo i sydvestlig riktning.
Wavinzaerna innehade trakten mellan Lumami och Lowwa midt
framför oss. Bakutzierna eller wakutierna bo vesterut på andra
sidan Lumami, hvilket äfven öfverensstämmer med hvad
vägvisaren Abed sade. På högra stranden ligga Kankura, Mpassi och
Mburri, det sistnämnda landets höfding heter Mungamba.
Vidare finnes en stam kallad Ba-ama, hvars höfding, Subiri, drifver
handel med hundar och snäckor. Hundarna anses nämligen af
ba-amaerna vara en läckrare föda än får och getter. Särskildt
fingo vi en varning att akta oss för bakumuerna, en mäktig
stam af ljushyade kannibaler, som ursprungligen haft sitt hem i
nordost men, beväpnade med båge och pilar, eröfrat en ansenlig
sträcka i Uregga och äfven gått öfver den stora floden. De
skulle, sades det, otvifvelaktigt spana upp och döda oss alla.

Kankoré-männen voro lika klädda och tatuerade som
wareggaerna, genom hvilkas skogar vi nyligen färdats. Qvinnorna
buro såsom prydnader bitar af svarfvadt trä och halsband af
fossila <i>Achatina</i>-skal samt väl polerade jernringar såsom armband
och benprydnader.

Sedan vi fått dessa upplysningar af de vänliga kankoréerna,
lyfte vi våra stenankar och foro långsamt nedåt floden.
Framför hvarje by vi passerade sågos grupper af män och qvinnor
sitta på stränderna och med liflighet besvara vår fredliga helsning.

Snart hunno vi nedanför öarna till venster, och från sitt
senaste lopp mot nordvest krökte sig floden nu småningom mot
nordost, och de från 80 till 150 fot höga stränderna på högra
sidan reste sig öfver oss med grönklädda platåer här och der i
behaglig omvexling med lundarnas mörka löfmassor.

Omkring klockan 2 e. m. — medan vi rodde långsamt
framåt, nyfiket lyssnande efter dånet från de farliga vattenfall
för hvilka vi blifvit varnade, och våra farkoster befunno sig på 
endast omkring 30 yards från högra stranden — störtade plötsligt 
åtta vildar med sköldar fram ur ett busksnår och slungade under
upphäfvande af sina stridsrop sina spjut mot oss. Några
träffade och trängde djupt in i båten; andra flögo öfver. Vi höllo
ögonblickligen ut i strömmen, och då vi kommit i fåran, funno
vi att vi oförsigtigt blottstält oss för den vaksamma Mwana
Ntaba-stammen, som genast rörde sina ofantliga trummor och
rustade sina många kanoter till strid.

Hittills hade vi icke sett några kanoter som hållit öfver
50 fot i längd med undantag af den antika, sekel-gamla
farkost som vi inrättat till sjukhus för våra kopp-patienter; men
de som nu kommo fram ur sina gömställen vid stränderna
och bakom uddarna voro verkliga vidunder. Vildarna voro
utstyrda i full krigsmålning, den ena hälften af kroppen var
färgad hvit, och den andra röd med breda svarta strimmor
— en <i>tout ensemble</i> af egendomligt och diaboliskt utseende.

<img id="4452">Mwana Ntaba-kanot (Krokodilen).</img>

De långa farkosterna hade ett utseende som påminte om krokodilen
och var allt annat än lugnande, under det de stridande, stående
upprätta och instuckna mellan roddarna, tycktes gripna af det
vildaste berserkamod. Hornstötar, som genljödo från strand till
strand, fulltoniga trummor och en korus af höga tjut skänkte
en vild glans åt den batalj hvari vi snart skulle blifva invecklade.
Vi formerade linie, satte upp våra sköldar såsom skydd för
de icke-stridande och afvaktade det första anfallet med
synbart lugn. En af de största kanoterna, som vi sedermera funno
höll 85 fot 3 tum i längd, begick i sin djerfhet det misstaget
att utse båten till sitt offer; vi sparade vår eld tills den
kommit på femtio fots afstånd, och sedan vi skickat besättningen
en salva, rodde vi ned på kanoten, hvarvid manskapet, som icke
förmådde vända tillräckligt fort för att rädda sig, störtade sig
i floden och sam till sina vänner, medan vi satte oss i
besittning af Livingstones <i>Great Eastern</i>. Hastigt utrymde vi nu två

af våra smärre kanoter och bemannade vidundret med tretio man
samt fortsatte färden på en linie, med båten främst såsom ledare.
Denna olyckliga början nödgade mwana-ntabaerna att skyndsamt
begifva sig nedåt floden, stötande i hornen och med sina
trumslag allarmerande båda stränderna, tills omkring femtio kanoter
syntes i vild fart ila nedåt floden tydligen i onda afsigter.

Klockan 4 e. m. kommo vi midtför en omkring 200 yards
bred flod, hvilken jag kallat Leopold-floden till erinran af h.
m:t Leopold II, konung af Belgien, och hvilken infödingarna
kallade antingen Kankora, Mikonju eller Munduku. Måhända blef
jag förd bakom ljuset af infödingarna, eller kanske egde de
verkligen ett sådant öfverflöd på namn; jag anser imellertid, att
hvilken benämning de än uppgifva på en flod, bör den alltid
nämnas i samband med den antagna.

Kort efter det vi passerat denna biflod blef Livingstone,
som förut varit 2,500 yards bred, märkbart smalare och krökte
sig skarpt mot ost-nordost; på venstra stranden låg en höjd 300
fot öfver floden. Nära intill krökningen på högra stranden
passerade vi några granitklippor af en till sex fots höjd öfver
vattenytan, och strax nedanför dessa hörde vi dånet af den första
katarakten i Stanley-fallen.

Men högre än larmet af fallen hördes det gälla tjutet af
de vilda mwana-ntabaerna på båda sidor af floden. Vi
befunno oss nu gent emot den oundvikliga nödvändigheten att
förverkliga det beslut vi fattat innan vi anträdde den farliga
färden — nämligen att segra eller dö. Hvad är att göra?
Skola vi vända om och möta de rasande kannibalerna, hvilkas
förfärliga skrän öfverröstar den högtidligt dånande katarakten,
eller skola vi ropa <i>"Mamba Kwa Mungu"</i> — "Vårt öde hvilar
i Guds händer" — och våga oss utför katarakten, trotsande
dess fasor!

Imellertid glida vi långsamt nedåt vår undergång till mötes,
och ett beslut måste genast fattas. Gud vet att hvarken jag
eller mina följeslagare önskat framkalla ett sådant val, ty
sannolikt är det blott ett val mellan död genom grymma knifstygn eller
genom drunkning. Om vi icke föredraga knifvarna, hvilka redan
äro hvässade för oss, är döden genom drunkning viss. Sålunda
stälda ansigte mot ansigte med det oundvikliga, vända vi oss
mot högra stranden, der vildarna vimla i skogarna och på floden.
Vi kasta ankar och börja striden, men efter 15 minuters förlopp
finna vi att vi icke kunna drifva dem bort. Vi lyfta åter ankar
och gå tillbaka uppåt strömmen till den nyss nämnda krökningen,
der vi styra tvärs öfver floden och dela våra krafter. Manwa
Sera skall med fyra kanoter gå litet längre uppåt strömmen och,
medan vi sysselsätta vildarna i fronten, föra sina män genom
skogarna och anfalla dem bakifrån. Kl. 1/2 6 e. m. våga vi
försöket och ansätta dem hårdt i några minuter, tills vi vid ljudet
af ett skott i skogen störta mot land och lyckas landstiga under
en skur af spjut och pilar. Striden fortsättes från träd till träd
ända till solnedgången, då vi, sedan vi omsider drifvit fienden
på flykten, få ro för natten.

Till kl. 10 e. m. voro vi ifrigt sysselsatta med att
uppföra en ogenomtränglig förskansning eller <i>boma</i> af vidjor och
grenar, och först derefter fingo vi, ytterligt uttröttade som vi voro,
gå till hvila utan något slags beqvämligheter och utan eldar
men, åtminstone hvad mig sjelf angår, med en känsla af
tacksamhet mot Honom som vakat öfver oss i dessa bekymrens
stunder och med en er, kel bön att Han måtte hålla sin
skyddande hand öfver oss i de förfärliga dagar som möjligen stundade.

*
</chapter>
<chapter name="Åttonde kapitlet.">
<h1>Åttonde kapitlet.</h1>

Tidig strid. — Väg-«blädning». — Vi taga en ö med storm. — Ett förtvifladt
dilemma. — Underbar räddning. — En förfärlig marsch. — Fred genom list.—
Nedanför femte katarakten. — Våra kannibal-fångar. — Strid med wanarukuraerna.
— Vi nalkas sjunde katarakten. —• En öfvergifven ö. — Sjunde katarakten och
Stanley-fallen. — Den första af katarakterna. — I säkerhet för Stanley-fallen.

Den 5 Januari voro vi i rörelse klockan 4 på morgonen
och tillagade i god tid den föda som behöfdes för att stärka
oss till vårt förestående värf, medan ännu den skrikande makin
och gorillan fylde den mörka skogen med sina hemska läten.

Vi fingo vara ostörda till klockan 8 f. m., då
mwana-ntabaernas kanoter sågos komma öfver till venstra stranden, och
vid signalerna från dem blef det snart lifligt i skogen bakom
lägret, då vildarna började samlas. Frank utdelade tretio
patroner till hvarje af de fyrtiotre gevär vi ännu hade qvar.
Inberäknadt mina egna bössor, hade vi till sammans fyrtioåtta,
sedan Manwa Sera förlorat fyra Snider-gevär i Ukassa-forsen och
fyra musköter gått till bottnen, då de tvänne kanoterna kantrade
i stormen som uppstod vid öfverfarten af Livingstone nedanför
Lowwas mynning. Men fruktansvärdare för fienderna än
Snider-gevär och musköter var det förtviflans mod som nu fylde allas
hjertan och skänkte hvarje man köld och beslutsamhet.

Till sjös hade kannibalerna föga utsigt till framgång, och
att så var upptäckte mwana-ntabaerna redan efter några salvor
ur våra gevär; de förenade sig derför med baswaerna, hvilka
under natten kommit öfver från sina öar nedanför fallen. Till
klockan 10 f. m. stannade vi trygga i lägret, men då bröto vi
fram derur, anföllo fienden och fortsatte striden oafbrutet till kl.
3 e. m. Tio af våra män blefvo sårade och tvänne dödade.
För att liken icke skulle blifva föda åt kannibalerna, anförtrodde
vi dem åt Livingstones snabba, mörka vågor.
<img id="4402">Karta över en del av Livingstone-floden vid Stanley-fallen.</img>



Slutligen drogo vildarna sig tillbaka, och ehuru vi hvarje
ögonblick väntade ett nytt besök af dem, fingo vi vara ostörda
de följande två eller tre dagarna.

Tidigt på morgonen den 6 började jag undersöka den första
katarakten af Stanley-fallen, Jag träffade på en liten ström,
omkring 200 yards bred och skild från hufvudströmmen genom
en sidomur af vulkaniska klippor, och utför denna ström flöt
båten utan fara ett par mil. Snart syntes andra
klippmurar, några lägre, smalare bergåsar och andra större med höga
träd och bebodda af Baswa-stammen. Bland dessa holmar
störtade den venstra strömarmen fram i kaskader eller skummande
massor öfver låga terrasser med från ett till tio fot högt fall.
Baswaerna hafva utan tvifvel nyligen flytt till dessa holmar för
att undkomma någon mäktig stam, boende inåt landet vester
om floden.

Hufvudströmmen, 900 yards bred, ilade fram mot ost-nordost
och bröt sig, efter en mil af forsar, mot en hög bergås, som
sträckte sig från norr till söder och hvars topp sannolikt låg
300 fot öfver floden. Från ett träd såg jag vid en höjd af 20
fot från marken med kikaren genast att det var omöjligt att
komma utför på högra sidan, emedan vågorna här voro ofantligt
stora och stupningen så stark, att vattenytan var idel skum, samt
att floden vid foten af den bergås som hindrade dess lopp
tycktes svälla upp till en vattenbank, hvarifrån den i en tafla
af obeskriflig förvirring rusade nedåt till hvirfvelströmmarnas
fasor och ett rasande tummel af vilda, strida vattenmassor. Det
var således ganska lätt att förstå hvad våra vänner kankoréerna
menat, då de vid försöken att skildra sceneriet vid första
katarakten lade ena handen på tvären öfver den andra — de ville
nämligen säga att vattnet, som häftigt drefs mot klippan, svälde
upp och i en våldsam bränning störtade tillbaka öfver strömmen,
som oafbrutet kom åkande utför den branta sluttningen.

Jag beslöt derför att nedstiga landvägen utmed den venstra
flodarmen, och för att förvissa mig om bästa vägen tog jag
med mig åtta man och qvarlemnade fem att vakta båten. Inom
två timmar hade vi trängt igenom snårskogen och "blädat" en
gångstig nedanför fallen — en sträcka af två mil.

Nu återvände jag till lägret och skickade Frank med en
afdelning af 50 man med yxor att göra stigen klar samt en
betäckning af 15 man med musköter att stationeras i skogarna
utefter den tillämnade vägen, och sedan en vakt af tjugu man
qvarlemnats att bevaka lägret, rodde jag sjelf längs venstra 
stranden 3 mil uppåt floden. Vid en krökning en mil ofvanför
lägret upptäckte jag en liten flod med svartgrumligt vatten,
omkring 40 yards bred och kommande från sydvest, hvilken jag
gaf namnet Svarta floden efter vattnets färg. Två mil ofvanför
denna utföll Lumami, som Livingstone kallar "Youngs flod", i
hufvudfloden, 600 yards bred vid sitt utlopp mellan låga tätt
skogbevuxna stränder. Vid middagen tog jag en observation,
— och befunno vi oss då på 0° 32' O" s. lat.

Vid middagen den 7 hade vi med kanoterna kommit så
nära det första fallet i venstra strömarmen som klokheten
medgifvit och voro färdiga att draga dem öfver land. Genom snåren
af rör, palmer, vinrankor, slingerväxter och buskar hade Frank
huggit en 15 fot bred väg, temligen rak, undantagandes att
här och der qvarstod en väldig skogsmonark, och alla buskar
som huggits ur snårskogen hade han lagt öfver vägen i en
stor tjock trafve. Ett tarfligt läger hade äfven inrättats vid
halfva vägen åt flodsidan och alla effekter hade blifvit ditförda.
Klockan 8 e. m. hade vi halat kanoterna en mil framåt.

Följande dag grepo vi oss, efter som folket var vid godt
mod, å nyo an med kanoterna, den 8 kl. 3 e. m. hade vi
passerat den första kataraktens fall och strömhvirflar, och
farkosterna summo nu i ett lugnt sund mellan Baswa-ön och venstra
stranden.

Då vi icke ville stanna i en så farlig nejd längre än som
var nödvändigt, gingo vi åter om bord, rodde försigtigt ut ur
sundet och kommo snart till den stora floden, som efter allt
utseende erbjöd oss en ansenlig sträcka lugnt vatten. Men snart
hörde vi dånet af en ny katarakt och måste hålla intill land
in åt venstra stranden. Vi kommo in i andra sund, som stilla
slingrade sig mellan snårbetäckta holmar, och efter två timmars
kringirrande mellan dystra öar och bankar kommo vi åter till
den stora floden, der katarakten dånade högtidligt och
fruktansvärdt nära. Då det led mot aftonen och vår belägenhet var
ytterst obehaglig, beslöto vi att tillbringa natten på en ö som
låg midt ute i strömmen. Imellertid hörde vi trummor och
stridshorn ljuda på venstra stranden, och oaktadt öboarna äfven
besvarade dem, var det, då det här gälde att af tvänne olyckor
välja den mindre, bättre att våga en drabbning med vildarna
på ön än med dem på fastlandet, tills vi närmare kunde bestämma
våra mått och steg. Vi hade icke tid till rådplägning, knappt
att besinna oss — strömmen var häftig, och det dofva dånet af
den andra katarakten som ännu starkare än den första fylde
våra förskräckta öron, sade oss att vi voro plötsligt och för
alltid förlorade, om vi läte rycka oss utför.

Öboarna voro färdiga att mottaga oss, men sporrade af vår
förfäran för fallen, drefvo vi våra farkoster rakt mot stranden
omkring 500 fot ofvanför vattenfallet. Inom en qvart hade
vi slagit ett torftigt läger och omslöto det med ett lätt
vidjestängsel, under det vildarna öfvergåfvo ön och skyndade öfver
till sina skrikande och tjutande vänner på venstra stranden.
I en liten by nära intill vårt läger träffade vi en gammal qvinna
vid bort åt 65 års ålder, som hade ett stort sår i foten och
derför icke kunnat fly med de andra. Hon var en ganska
beskedlig varelse; vi förde henne till lägret, och genom att
förbinda hennes fot och visa henne någon vänlighet och välvilja
lyckades vi göra henne temligen meddelsam. Men Katembo
förstod blott några få ord af hvad hon sade, hvaraf jag drog den
slutsatsen, att vi nu hastigt närmade oss trakter der ingen af
de dialekter vi kände var förstådd.

Vi kommo imellertid under fund med att ön hette
Cheandoah eller Kewandoah och tillhörde Baswa-stammen, att de
tjutande vildarna på venstra stranden voro de beryktade
bakumuerna — en mycket krigisk kannibalstam — att de nyttjade båge
och pilar och att det var denna stam som för lång tid sedan
drifvit baswaerna att söka en tillflykt på dessa öar. Då vi
frågade qvinnan om namnet på den stora floden, svarade hon att
venstra grenen hette Lumami, den högra Lowwa. Den venstra
stranden uppgaf hon heta Kukeya, den högra Ngyeyeh.
Wakibiano, sade hon, var namnet på den stora ö som vi passerat,
då vi sågo baswaernas byar nedanför den första katarakten. Med
orden Ubi eller Eybiteri förstodo vi att hon betecknade fallen
som alldeles ofarbara.

På morgonen den 9 undersökte vi ön Cheandoah, som var
mycket längre än vi i början trott. Den var starkt befolkad
och hade fem byar. Vi funno här ett öfverflöd af spjut
och jernsaker af alla slag som nyttjas bland infödingarna, såsom
knifvar, hammare, yxor, tänger, städ eller rättare dubbelhammare,
borrar, pålningsverktyg, metkrokar, kastspjut, jernstänger; spjuten,
de första jag sett af detta slag, hade alla breda spetsar. Nästan
alla knifvar, stora eller små, sutto i träfodral, klädda med 
getskinn och prydda med polerade jernbeslag. I storlek vexlande
från slagtarknifven till fruntimmersdolken, hängde de i breda
remmar af oberedt getskinn, röd buffel- eller antilophud, så att
de kunde bäras öfver axlarna. Vidare sågos här jernklockor
liknande våra ko- och getskällor, underligt skurna hvisselpipor,
fetischer eller afgudabilder af trä, grofva och oformliga figurer
föreställande menskliga varelser och rikt målade med cinnober,
omvexlande med svart; korgar af palmfibrer, stora pipor af trä
och mörk lera, arm- och benringar af jern, talrika, dyrbara
halsband af <i>Achatina monetaria</i>,
de svarta frön af ett slags
ört och de röda bären af
<i>Abras precatorius</i>; koppar-,
jern- och träkulor. Husen
voro försedda med gaflar och liknade
dem som vi förut sett på höjden af
de kullar på hvilka Riba-Ribai, Manyema
är beläget. Baswaernas sköldar voro
också af samma typ.

<img id="4453">Baswa-knif.</img>

Öns vegetation omfattade nästan
alla slags växter och träd som finnas
i dessa trakter, och bananer,
kastor-oljeträd, sockerrör, maniok och majs
funnos i synnerhet, oljepalmen icke att
förgäta, ty i flere hus påträffades
ofantliga krus med mörkrödt smör.

<img id="4454">Olika slags knifvar.</img>

Det stora problem som nu förelåg mig var
huru vi skulle kunna komma förbi Bakumu-vildarna,
hvilkas skrän och ursinniga tjut skallade mot oss
från venstra stranden och hördes öfver kataraktens
dån och förskräckliga buller. Flere förtviflade
utvägar framstälde sig för mig, medan jag vandrade
omkring på ön, och om bland mina följeslagare
funnits ett hundratal erfarna och modiga män, skulle
det icke varit omöjligt att släpa kanoterna utefter
ön i hela dess längd förbi den första terrassen af katarakten
och, sedan vi begifvit oss öfver till Ntunduru-ön, forsla dem
vidare genom snårskogen der och våga sig utför fallen vid
Åsama-ön; men i hela expeditionen funnos icke tretio män som ville
lyssna till order och noggrant följa gifna befallningar.

<img id="4455">Baswa-korg med lock.</img>




Öster om Cheondoah delades den högra grenen ytterligare 
af en annan ö, och flodens utseende var obeskrifligt vildt och dånet 
af de rasande vågorna bedöfvande; i den venstra grenen var
strömmen åter så stark, der den störtade utför terrassen att
vattenmassan yrde omkring i en ofantlig hvirfvel med fördjupning i midten
af fulla aderton tum under ytterkanten. Vi sköto en rutten och
utdömd kanot ut i fallet och sågo den drifva nedåt med pilens
hastighet, svänga omkring i den förfärliga hvirfveln, ögonblicket derpå
ryckas ned i det ofantliga svalget och en stund derefter uppkastas
med aktern före omkring 30 yards nedanför. Nära stranden
funnos bassinlika urhålkningar i klipporna, der vattnet imellanåt
häftigt upprördes, vek tillbaka ungefär tolf tum och sedan
sjudande höjde sig med ett brus och buller som var förfärligt att höra.

Det fans blott ett sätt att lösa problemet och det var att
möta bakumuerna och våga det värsta samt sedan draga
kanoterna genom den täta skogen på venstra stranden. Vi rustade
oss således till striden, som vi kunde förutse skulle blifva
hårdnackad. I daggryningen den 10 Januari smögo vi oss, med
häftigt slående pulsar, ungefär en mil uppåt floden och skyndade
sedan i en förtviflad hast öfver till stranden, der vi genast fingo
fullt upp att göra. Vi följde strömmen nedåt till krökningen strax
ofvanför katarakten och fastgjorde der våra båtar och kanoter.
Medan Frank med åtta musköter och sextio yxor qvarstannade
för att uppföra en förskansning, förde jag tretiosex man i kedja
genom snårskogen och dref de förenade baswaerna och
bakumuerna tillbaka till deras byar, af hvilka den närmaste låg en
mil från stranden. Här. satte de sig envist fast, ty de hade
staplat upp högar af ris och huggit ned stora träd till
förskansningar samt erbjödo oss en front af blott några man. Vi måste
krypa genom skogssnåren på södra sidan och lyckades
genombryta hindren och drifva dem ut. Vi hade nu tillkämpat oss
fred för den dagen och återvände till lägret. Expeditionen delades
i tvänne partier eller arbetslag, det ena för att arbeta om natten,
det andra om dagen, hvarefter jag med en vald trupp af
pionierer med yxor och bössor högg en smal, tre mil lång väg,
hvilken förde oss midt emot Ntunduru-ön; till ledning gjorde vi
märken i träden och anlade torftiga lägerplatser vid hvarje half
mil. Material till ljus — torkade palmgrenar och qvistar,
bestrukna med gummi — anskaffades också från byn för
nattarbetarnas behof; dessa pertstickor uppsattes temligen högt på
träden för att upplysa snåren.

Denna dag blefvo vi icke vidare oroade. På aftonen
började Frank sitt arbete med femtio yxor och tio man såsom
fältvakt, hvilka förlagts i buskarna framför arbetslinien. Före
dagningen väcktes alla, och efter en rask marsch lyckades vi
uppnå den första lägerplatsen kl. 9 f. m. med alla kanoter och
packning. Upder eftertruppens framtågande gåfvo bakumuerna
till känna sin närvaro genom plötsliga, häftiga skrin; men
fältvakterna svarade dem genast med sina reffelbössor och behöllo
sin ställning tills de fingo förstärkning af andra beväpnade, hvilka
nu ryckte upp i linien liksom dagen förut. Vi drefvo vildarna
två mil inåt landet till andra byar, som vi icke sett förut, och
äfven dessa tvungo vi dem att öfvergifva.

Frank, som njutit blott en kort hvila under dagen,
fortsatte manligt sitt arbete på aftonen, och i dagningen hade han
färdig ytterligare tre fjerdedels mil. Den 12 kl. 10 f. m. kommo
vi efter en ny ilmarsch till vår andra lägerplats. Äfven denna
dag egde mindre fiendtligheter rum, men då vi snart gjorde oss fria
från vildarna, fick dagpartiet tid att hugga en half mil god väg,
och denna sträcka ökade Frank under natten till en och en
fjerdedels mil. Den 13 kl. 5 e. m. hunno vi oskadade vår tredje
lägerplats. Med undantag af Kachéché och några män som
utstäldes till vakter hvilade vi alla denna natt, men följande
morgon gjorde vi, stärkta efter våra mödor, den fjerde och sista
ilmarschen och uppnådde efter 78 timmars oerhörda
ansträngningar den efterlängtade floden och sköto ut våra kanoter.

Bakumuerna, som blifvit ytterst modfälda genom de
ständiga nederlagen och sin ringa framgång, lemnade oss nu att
försöka vår lycka på floden, hvilken, ehuru farlig, lofvade oss
större framgång än vi haft till lands. Följande skildring af de
nästa tvänne dagarnas färd är ett utdrag ur min dagbok:

"<i>Januari 14</i>. — Så snart vi uppnått floden, började vi flotta
kanoterna utför en två mils sträcka af forsar till en lägerplats midt
emot södra ändan af Ntunduru-ön. Sex kanoter roddes lyckligt utför
af båtens raska besättning. I den sjunde kanoten befunno sig Muscati,
Uledi Muscati och Zaidi, en af ledarne; Muscati, som satt vid rodret,
förlorade sin sinnesnärvaro och kanoten kantrade på ett ställe der
strömmen var särdeles strid. Muscati och hans vän Uledi summo
utför den häftiga strömmen till Ktunduru-ön, der de räddades af den
åttonde kanoten, som fördes af den manhaftige Manwa Sera och Uledi,
qvartermästaren på <i>Lady Alice</i>; men den stackars Zaidi, ledaren,
som döfvades af den rytande strömmen, trodde olyckligtvis att hans
räddning vore säker, om han höll sig fast vid kanoten, hvilken
<img id="4404">Zaidis förtviflade läge och räddning genom qvartermästaren Uledi.</img>


likyäl snart dref förbi dec nya lägerplatsen midt för deras ögon som 
Frank skickat att anlägga den samma, och hans död tycktes yara 
oundyiklig. Men en mild försyn, hvars makt han sjelf med tacksamhet
erkände, räddade honom yid evighetens rand. I det stora fallet yid
norra ändan af Ntunduru-ön reser sig en enstaka, spetsig klippa;
mot denna dref kanoten, nedtrycktes af yågorna och klöfs i tyå de]ar,
af hyilka den ena begrofs i svallet och den andra restes på ända öfver
vattenytan. Yid den senare klängde sig den halft drunknade mannen
fast och kröp upp på klippspetsen, som icke yar högre än att vattnet
vätte hans fotknölar. När han såg uppåt fallet, hade han till
venster en sträcka af nära 50 yards strid ström; till höger nära 50 yards
skummande bruna vågor, och tätt bakom honom störtade vattnet
rakt ned sex eller åtta fot genom en 10 yards bred öppning mellan
klippspetsen hvarpå han satt och en bergsholme af 30 yards längd.

"Hans gråtande vänner kallade mig till stället från mina göromål
uppåt floden, och jag kunde knappast tro mina ögon eller göra mig
reda för den besynnerliga slump som fört honom dit, ty man kan
väl knappast tänka sig en farligare belägenhet än den hvari den
stackars mannen befann sig. Han skulle med fullt skäl kunnat
använda uttrycket "jag har blott ett steg till min graf". Men den
öfvergifne mannen på den smala klippspetsen var, ehuru hans knän
imellanåt sköljdes af de stigande vågorna, synbarligen lugnare än
någon af oss; fastän vi kunde komma honom 50 yards nära, kunde
han icke höra ett ord af hvad vi sade; han kunde likväl se oss och
trygga sig vid tanken att vi hyste deltagande för honom i hans
vådliga belägenhet.

"Sedan vi hemtat oss från vår bestörtning, började vi vidtaga
åtgärder för att rädda honom. Några män skickades att samla rotting,
hvaraf snoddes en tross, med hvilken vi försökte släppa ned en liten
kanot till honom, men i samma Ögonblick han tycktes kunna fatta
tag i den rycktes den bort af den mot fallet brusande strömmen,
som var så stark, att trossen sprang som en segelgarnsända och
kanoten for förbi honom som en pil, uppslukades i fallet, stötte emot, brast
och krossades slutligen i små stycken. Derpå försökte vi kasta till
honom störar fästa vid starka slingerväxter, men strömmen var så
ojemn och vräkte så våldsamt, att detta icke lyckades; han vågade
sjelf icke röra en hand utan satt tyst och åsåg våra fåfänga
bemödanden, under det vi småningom började känna oss öfvertygade om
att hans dorn, fastän uppskjuten, var döden.

"Efter en stunds ängslig öfverläggning med mig sjelf begärde
jag en ny kanot och fäste vid dess förstäf en tross af tre en tum
tjocka rottingrör, hvilka hopflätats och omlindats med alla tältrepen.
En dylik tross fästes vid sidan och en tredje i aktern, hvardera af
90 yards längd. En kortare, 30 yards lång, fästes i kanotens akter,
att kastas till honom af en man som skulle följa med.

"Två frivilliga uppropades. Ingen ville stiga fram. Jag utfäste
belöningar. Ändå anmälde sig ingen. Men då jag började göra
föreställningar och fråga dem hvad de skulle tycka om att vara i
en sådan belägenhet, utan att någon enda vän erbjöd sitt biträde
deras räddning, steg "Uledi, qvarter mäs tåren, fram och sade: "Nog,
herre, jag skall gå. <i>Mambu Kwa Mungu</i> — mitt öde hvilar i Guds
händer." Derpå började han genast göra sig i ordning genom att
binda ländstycket fastare kring midjan. Marzouk, en af båtgossarna,
sade nu: "När Uledi går, så går jag med." Två andra af
båtgossarna, Shumari och Saywa, erbjödo nu också sina tjenster, men
jag höll dem tillbaka, sägande: "Ni tyckas riktigt ha ledsnat på mig,
efter som ni vilja dö allihop, eller hur? Hvad skulle vi göra, om
vi förlorade alla våra präktiga båtgossar?"

"Uledi och hans vän Marzouk stego i kanoten med en min som
skulle anstått gladiatorer, och vi applåderade dem hjertligt samt
uppmanade dem att vara försigtiga. Derpå vände jag mig till hopen
på stranden, som skulle sköta trossarna och bad dem iakttaga den
yttersta försigtighet, då de tre unga männens lif berodde på deras
punktlighet att lyda de order som komme att gifvas.

"De bägge unge frivillige fingo nu tillsägelse att ro öfver floden,
så att aktern kunde styras af dem som stodo i land. Bog- och
sidotrossarna höllos slaka tills kanoten kommit på 20 yards afstånd från
de rytande fallen. Uledi försökte nu kasta akterkabeln till Zaidi,
men den ursinnigt sjudande floden dref kanoten genast åt sidan, så
att den blef så godt som hängande öfver den branta lutningen af
den venstra armens bruna vågor, ur hvilkas hvirflar vi måste draga,
upp den. Fem gånger förnyades försöket, men slutligen den
sjette firade vi, uppmuntrade af trossarnas hållfasthet, ut kanoten,
tills den var blott 10 yards från Zaidi, och Uledi lyfte nu
aktertrossen och kastade den öfver till honom, så att den träffade hans
arm. Han hade knappt hunnit fatta den förr än han rycktes ned i
det skummande djupet. I tretio sekunder syntes han ej till, och vi
trodde honom redan vara förlorad, då hans hufvud plötsligt dök upp
ur de brusande vågorna. Ögonblickligen gafs order: "hal in!" men
vid första taget sprungo bog- och sidotrossarna och kanoten började
glida ned åt venstra strömarmen med mina två båtgossar om bord!
Aktertrossen brast dernäst, och fasande för utgången, stodo vi
mumlande <i>"La il Allah, il Allah"</i> och sågo huru den lösa kanoten dref
sin säkra undergång till mötes. Men plötsligt stannade den. Zaidi
höll sig i bränningen fast vid sin tross och gjorde samma nytta som
ett varpankare som strök kanoten ned mot klippholmen. Uledi och
Marzouk sprungo ur kanoten, lutade sig fram och hjelpte Zaidi ur
fallet; hvarefter det lyckades dem att efter förtviflade
ansträngningar draga kanoten upp på holmen.

"Men ehuru vi hurrade och innerligt gladdes åt detta lyckade
försök, var denna förändring i deras belägenhet blott ett uppskof
med dödsdomen. Mellan dem och den säkra tillflyktsorten lågo 50
yards vilda vågor och en omotståndlig vattenmassa, till höger om dem
var ett 300 yards bredt vattenfall och nedanför en mil smärre
katarakter, våldsamma forsar och stora hviflar, vågor höga som små
hus i midten af den förfärliga floden och der nedanför de grymma
kannibalerna på Wane-Mukwa och Asama.

"Huru skulle man nå dem på ön, var den fråga som nu förbryllade
mig. Vi knöto en sten vid ett omkring 100 yards långt groft snöre
och efter tjugu fåfänga försök lyckades de fatta tag deri. Vid ändan
af snöret fäste de tältrepet, som förut befann sig i deras våld; vi 
halade det till oss och knöto vid det samma den tjocka rottingtrossen,
som de drogo till sig och fäste vid en klippa, så att vi ändtligen,
tycktes det, fingo ett broband öfver strömmen. Men då det började
blifva skumt,ropade vi till dem att vi ämnade uppskjuta vidare
åtgärder till morgondagen.

"Imellertid hade den nionde kanoten, hvars styrman var en
öfvertalig af båtbesättningen, också kantrat, och af de sex männen
deri hade styrmannen sjelf drunknat till vår stora lednad, men
kanoten räddades. Alla de andra farkosterna fördes lyckligt öfver, men
så länge min stackars trogne Uledi och hans vänner ännu sitta qvar
på holmen så godt som i dödens armar få vi ingen ro utan tillbringa
aftonen nedslagna, sorgsna och oroliga.

"<i>Januari 15</i>. — Min första pligt denna morgon var att skicka
helsningar till de tre modiga ynglingarna på holmen och försäkra
dem att de skulle blifva räddade innan många timmar förflutit.
Tretio med bössor beväpnade män skickades till betäckning åt tretio
andra, som skulle leta rotting i skogen, och kl. 9 hade vi redan öfver
sextio starka rör, jemte andra långa slingerväxter, och sedan vi
hunnit fläta i hop dem, kastades de ut till Uledi och hans vänner.
Dessutom skickade vi ut smala trossar att fästas omkring midjan på
hvar och en, hvarefter vi kände oss temligen säkra mot alla
olyckshändelser. Nu ropade jag till dem och uppmanade Uledi att först
bege sig af, i det tio man fattade i kabeln, hvars andra ända han
fastgjort vid midjan. Jag såg Uledi lyfta sina händer mot himlen,
och viftande åt oss, störtade han sig i den rasande floden, gripande
tag i brokabeln, då han sjönk i djupet. Snart syntes han åter och
halade sig hand om hand framåt, medan vågorna slogo öfver honom,
så att han imellanåt försvann helt och hållet och det slutligen såg
ut som om han knappt skulle kunna andas; men med en oerhörd
ansträngning, kastade han kroppen ryckvis upp öfver svallet och arbetade
sig sålunda fram genom vågorna till dess han kom oss så nära, att
ett dussin väntande händer kunde sträckas ut och rädda den
halfqväfde mannen. Zaidi följde strax efter, och efter de utomordentliga
prof han redan gifvit på sitt mod och sin fasthet fruktade vi icke
mycket för hans säkerhet; han kom också lyckligt i land, der han
varmt lyckönskades till sin dubbla räddning ur lifsfaran. Marzouk,
den yngste, kom sist, och med återhållen andedrägt betraktade vi
den raske gossens kamp i detta dödens vilda famntag. Han hade
hunnit ungefär halfvägs, då vågornas tryck blef så starkt, att han
förlorade taget i båda trossarna, hvarvid männen på stranden
uppgåfvo ett skri af fasa, fruktande att han alldeles skulle släppa i sin
förtviflan. Jag ropade nu till honom med barsk ton: "Håll fast,
din tok, och visa att du är karl!" och med tre duktiga tag kom
han fram, så att han kunde nås af sina räddare, som alla omfamnade
och berömde honom. Yåra glädjerop hördes öfver de rytande vågorna,
så att de kannibaliska wane-mukwaerna kunde förstå att vi upplefvat
någon stor och uppskakande tilldragelse."

Vid norra ändan af Ntunduru-ön förena sig fyra särskilda
flodgrenar, som i hastigt lopp flyta mellan Cheandoah och de
närliggande öarna, och deras samlade vattenmassa störtar ned i
en ofantlig sjudande och brusande kittel, hvari den än kastas
uppåt än slungas flere fot ned med ett förfärligt dån längs efter
en ö mellan Ntunduru och Asama. Längden af denna
vattengraf är blott ungefär en och en half mil, och bredden endast
500 yards, men den utgör ett af de vildaste vattenscenerier man
kan tänka sig.

För att kringgå detta förfärliga ställe blef det nödvändigt
att hugga en nära 3 mil lång väg till det lugna sundet mellan
Asama-ön och venstra stranden. Här och der sköto uddar från
fastlandet ut i den sjudande viken och tvingade oss att göra
omvägar, hvilka visserligen förlängde vårt arbete men betydligt
underlättade transporten af våra farkoster öfver land. Hvarje
blad på Asclepias-buskarne var betäckt med små röda myror, som
anföllo oss så ursinnigt, att vägrödjarne snart fingo ryggen
fullsatt med små blemmor och min hufvudsvål sved som om den
rifvits med en stålkam. Ett slags högt spjutgräs, med
kardborrar, hvilket växte på ställen hvilka förr varit bebodda,
besvärade oss äfven. Männen beväpnade sig imellertid vid inträdet
på denna mark med grofva käppar och marscherade stadigt
framåt i linie samt slogo ned gräset framför sig, så att vägen
blef 30 fot bred. Vid nattens inbrott hade vi endast några
hundra yards fram till sundet.

På det att kannibalerna på Asama-ön och wane-mukwaerna
ej skulle få kännedom om våra afsigter, återvände vi till vårt
läger midt emot Ntunduru-ön och dagarna den 16 och 17
Januari användes till att släpa våra kanoter till ändan afvägen,
hvarvid det höga gräset och snåren fullkomligt dolde vårt
förehafvande. — Fastän vi voro ytterligt trötta efter detta ständiga
anlitande af våra krafter, stego vi upp en timme före dagningen,
försågo oss med påkar och trängde igenom de återstående 300
yards grässnår just vid soluppgången.

Folket på Asama-ön samlades snart vid de bedöfvande
slagen på sina stora trummor och sköto ut sina kanoter, hvaraf
de egde ett stort antal, utmärkt väl bygda; men då vår
räddning berodde på vår skyndsamhet, qvarstannade endast 20 man
för att bevaka vägen, medan Frank och Manwa Sera med
biträde af alla de andra arbetsföra, män, qvinnor och barn, hjelpte
till att hala kanoterna till embarkeringsplatsen. Asamaerna gjorde
blott föga motstånd mot vår embarkering, men då vi kommit
ut, anföllo de oss med ett raseri, som jag gerna skulle velat
återgälda, om det icke varit så farligt för oss, stackars
uttröttade varelser. Jag tog min tillflykt till ett litet knep. Manwa
Sera fick tillsägelse att hålla sig efter med hälften af kanoterna
och sätta sitt folk i land längst upp på ön, medan jag dristigt
styrde rakt ned på vildarna och landsteg nedanför. Vi som voro
främst anföllo genast krigskanoterna under skrik och
trumhvirflar, så att hvad som felades oss i antal fullt ersattes genom
oväsendet. Sedan vi kommit en mil utför floden, styrde vi rakt
mot en lågt liggande landningsplats på ön. Innan vildarna
hunnit hemta sig från den förvirring denna manöver framkallade,
utvalde jag tjugu man och skickade dem att möta Manwa Sera
och hans trupp, och inom kort hade de tagit två byar med
alla deras icke stridbara invånare jemte en stor hjord getter
och får. När dessa ankommo till landningsplatsen, der
fiendernas kanoter ännu sökte underhålla striden, visades de för
deras krigare, och af pur häpnad upphörde de med
fiendtligheterna och drogo sig tillbaka till venstra stranden för att
rådslå om hvad som vore att göra. Imellertid sökte Katembo på
allt sätt göra sig förstådd af qvinnorna, och vi lyckades snart
lugna deras farhågor, dock icke fullkomligt förr än jag öppnade
en påse med snäckor och med vänliga ord gaf några stycken
åt hvardera. Asamaerna som befunno sig i sina kanoter midt
emot, voro visserligen vid dåligt humör men likväl ganska
intresserade åskådare, af hvad som tilldrog sig och började snart
meddela sig med sina anhöriga och barn, emedan de önskade få
veta hvad vi gjorde. Under det mitt folk höll på med att i hast
uppföra en vidjeförskansning kring landningsstället, fortsattes
underhandlingen om fred och vänskap. Vid middagstiden styrde en
kanot med två man mycket försigtigt mot oss, och medan de ännu
tvekade att följa vår uppmaning att komma upp långsides,
fattade en af mina båtgossar helt raskt tag i och drog den
intill, under ett allmänt och högt ropande af <i>"Sennenneh!"</i> I
denna kanot placerade vi till en början sex qvinnor, tre barn
och några getter samt stötte ut kanoten till kannibalernas
krigare, hvilka knappt ville tro sina ögon förr än den oskadad
befann sig i deras händer. Deras vrede tycktes nu vara
öfvervunnen, ty snart kommo fem man och en höfding, som efter
några skänker af snäckor och tygstycken visade sig mycket
ifriga att antaga det så egendomligt afslutade fredsfördraget och
stadfästa det genom att i några små skåror på sina armar
inympa litet af wangwanaernas blod. Fångar, getter, ända till det
minsta fjäderfä återstäldes samvetsgrant under högljudt bifall af
båda parterna.

Naturligtvis kunde vi icke vänta att de genast skulle känna
sig såsom gamla vänner efter morgonens fiendtligheter, men när
solen gick ner, funnos flere dussin infödingar i vårt läger utan
vapen i händerna och mycket villiga att efter bästa förmåga
besvara våra mänga spörsmål om landets geografi. Vårt folk
genomströfvade också med fullkomligt förtroende södra delen af ön,
och ingendera sidan hade orsak att beklaga sig öfver sina nya
vänner.

Menniskoskallar prydde bygatorna på ön, och en mängd lår- 
och refben samt kotor lågo upptrafvade i ett afskrädeshörn såsom
bleka vitnen om dessa vildars hemska smak för menniskokött.
Liksom wareggaerna buro asamaerna mössor af maki-, ap-, utter-, get-,
röd buffel- eller antilopskinn med långa remsor af pelsverket eller
svansarna hängande baktill. Palmer, bananer, maniok, rödpeppar,
majs och sockerrör växa här ymnigt; husen voro stora men icke
så nätta som hos vinya-njaraerna. Fisknät och korgar lågo i
mängd rundt omkring oss, och stora knippor af jern- och träspjut
visade att asamaerna voro lika krigiska som industriösa.

Öboarna voro icke otacksamma, ty på höfdingens befallning
skaffade de oss så mycket bananer, att våra kanoter lågo djupt
ned i vattnet, och visar detta, att blott man eger modet till
sjelfförsvar och är kannibalen öfverlägsen i styrka, äfven han kan
lägga i dagen menskliga egenskaper.

Den 19. fortsatte vi färden och styrde utför strömmen
mellan Asama-ön och venstra stranden. Floden gick fortfarande
åt nord-nordost liksom den gjort allt sedan vi passerade Leopolds
utflöde i Livingstone, en omständighet som en tid gjorde mig
mycket orolig, emedan jag befarade att hafva tagit oriktiga
observationer. Jag kände mig verkligen frestad att tro att
Livingstone, när allt kom omkring, haft rätt, oaktadt den stora floden
sjelf genom sin oerhörda utsträckning, bredd och djup var en
tydlig motsägelse mot ett sådant antagande.

Vid foten af femte katarakten, som låg vid södra ändan af
Asama-ön, var flodens höjd omkring 1,630 fot öfver hafvet och
latituden omkring O' 23' O" s. eller jemt 270 geografiska mil
söder om den punkt der Nilen befunnits hafva en höjd af 1,525
fot öfver hafvet. Likväl gick floden nästan rakt mot nordost på j
en sträcka der jag väntat att åtminstone få se den göra en krök- kal
ning åt vester.

Vid fyra på förmiddagen den 19 anstälda lodningar
erhöllos 33, 40, 47 och 41 fot; den venstra armen flöt med en
hastighet af två knop i timmen förbi Asama.

Den venstra stranden förändrades från en låg, sumpig
slättmark till vackra höjder af 60, 80 till 100 fots höjd och klädda
med storartade skogar af höga träd, hvaribland ofta varseblefvos
oljepalmen, vilda dadelpalmen och <i>Hyphene</i>-ipalmen.

Norr om Asama vidgade sig floden till en storartad bredd
af 2000 yards. Till höger bodde wané-mpunguerna och
wané-kipangaerna, men en af infödingarna på Asama-ön underrättade mig
att dessa stammar kommit från det inre landet, från Uregga. Jag
har flere gånger förvånats öfver likheten mellan några af dessa namn
och dem som jag hört uppgifvas af Rumanika i Karagwé — till
exempel Mikonju, en af vildarnas benämningar på Leopold-floden.
Månne icke mannen som lemnade oss denna upplysning åsyftade
en stam, kallad wakonjuerna — folket i Ukonju — hvilka
enligt Rumanikas uppgift voro menniskoätare och bodde vester om
Muta-Nzigé? "Wané-mpungu" har en märkvärdig likhet med
Mpundu, såsom det beskrefs af samma auktoritet.

Vid omkring 14' s. lat. upptäckte vi en liten 40 yards
bred flod vid dess inlopp i Livingstone från venstra stranden,
nära midt för Kyya Kamba-ön.

På eftermiddagen foro vi förbi flere gamla nybyggen, hvilka
sannolikt öfvergifvits af fruktan för wakunguerna, som äro
en skräck i dessa trakter på båda stränderna. Ett af dessa
nybyggen kallas Kyyo Kaba. Strax nedanför på högra stranden
ligger, midt emot Kanjebé-öarna, Aruko, ett område i Uregga,
och på venstra stranden Wandeiwa, som skiljes från Kyyo Kaba
genom ett litet sund med trögt lopp af 20 yards bredd.

Natten till den 19 slogo vi läger på högra stranden, såsom
det föreföll oss, på en marknadsplats. Trakten var inbjudande,
träden patriarkaliska, skogen kort före solnedgången enslig och
vi smickrade oss med hoppet att vi, innan solen nästa morgon
stigit så högt, att vildarna hunnit samlas på marknadsplatsen,
skulle vara borta. Jag hade också smickrat mig med att ha
temligen reda på vildarnas konster men fann till min stora
förvåning att jag, noga taget, ännu var blott en nyläring. En af
mitt folk kom nämligen med bekymrad min och underrättade
mig att vi blifvit fångade i ett nät.

"I ett nät!" utbrast jag. "Hvad menar du med det."

"Jo, det är sant, herre; de ha spänt ett högt nät 
omkring lägret, ett nät af starka tåg".

"Aha, fins det ett nät, så fins det också män bakom det,
som vänta på byte".

Jag kallade till mig Manwa Sera och gaf honom tretio man
med befallning att ro uppåt floden en half mil eller så och,
sedan han inträngt i skogen bakom lägret, lägga sig i bakhåll
nära någon stig som förde till torgplatsen der vi voro lägrade.
Efter en timmes väntan för att gifva mina utskickade nödig tid
gafs signal med en stark hornstöt och fyra man med sköldar
skickades att skära sönder nätet, medan tio man med bössor
och tretio spjutkastare stodo färdiga till handling i händelse af
behof. Medan nätet skars sönder, kommo fyra eller fem spjut
hvinande från småskogen. Vi sköto på måfå, rusade fram, och
sågo flere gestalter hastigt fly från grannskapet af lägret. Snart
hörde jag några af de våra uppgifva höga rop och såg dem hoppa
framåt med blodet strömmande från deras fötter, under det de
skreko:

"Håll er från stigen. Gå från vägen!"

Vid efterseende befans att de stuckit sig på afskurna skarpa
spetsar af <i>Pennisetum</i>-rör, hvarmed vägen var tätt besatt, som
inträngt i fötterna ända till benen. Imellertid hade utfallet krönts
med framgång, i det åtta wanémpunguer tillfångatagits utan någon
vidare olyckhändelse å vår sida och utan att ett skott blifvit
lossadt. Vildarna hade ett icke obehagligt utseende, ehuru de
våra af fördom och motvilja drefvos till påståendet, att de luktade
kött af döda män, när de nappade dem i benen och ryckte
omkull dem på vägen! Öfre tandraden var filad och pannan tatuerad
i två linier rundtomkring; tinningarna voro äfven punkterade.

Katembo frågade dem och de erkände att de legat på lur
efter menniskokött. De upplyste att folket inne i landet
kallades wareggaer och att wakumuerna, som kommo öster ifrån,
lågo i ständig strid med dem; att wareggaerna voro svarta,
liksom wané-mpunguerna, men att bakumuerna voro ljushyade
liksom en inföding från Zanzibar, som de utpekade. Fångarna
läto äfven förstå att deras by låg en dagsresa från vårt läger
samt att de åto gamla män och qvinnor äfvensom hvarje
främling de påträffade i skogarna. Våra tre åsnor tycktes ingifva
dem en ytterlig förfäran, och då en af fångarne leddes fram
till dem, bad han så bevekligt om nåd, att vi måste släppa
honom. Vi hade imellertid mycket roligt åt dem; men kl. 9
f. m. läto vi dem stiga i våra kanoter för att visa oss fallen,
dit de sade vi skulle hinna efter fyra timmars resa.

Vi styrde öfver floden till venstra stranden, hvilken var
hög och brant. En timme derefter sågo vi afrundade åsar på
båda stränderna, hvilka närmade sig hvarandra; men våra
ledsagare sade att det var ingen fara vid Kabombo som de
kallades. Allt jemt hållande oss utmed venstra stranden, kommo
vi efter en stund till en egendomlig, omkring etthundra fot djup
grotta i en lös, af vatten angripen porfyrklippa. I början trodde
jag det vara ett verk af menniskohänder, men vid närmare
undersökning visade det sig att en gren af denna klippa i forna tider
sträckt sig nästan tvärs öfver floden och att den nämnda grottan
bildats af vattenhvirflar. Innerst i den samma finnas öppningar,
genom hvilka man kan komma ut på torra marken ofvanför.
Några infödingar hade ritat fantastiska figurer, fyrkanter och
koner på den släta klippväggen, och följande deras exempel,
tecknade jag så högt upp jag kunde nå expeditionens namn och
dagen för upptäckten, hvilken anteckning utan tvifvel skall med
from vördnad bevaras af infödingarna såsom ett minne af den
hvite mannen och hans folk, som sluppo att blifva uppätna, när
de foro igenom deras land.

Två mil nedanför kommo vi till några klippsund samt de
tio Kabombo-holmarna. Strömmen rusade fram mellan dem med
en hastighet af omkring 5 knop i timmen, men med undantag
af några mindre hvirflar mötte passagen ingen svårighet. Ända
till denna punkt hade flodens lopp nedåt varit nordost,
nordnordost och ost-nordost, men nedanför den samma drog den sig
åt norr. På högra sidan började nu det stora Koruru-landet och
på den venstra Yambarri <footnote>Öfverste Long vid egyptiska armén mötte 1874 på väg till
Nyam-Nyam-landet vid ungefär 5° n. lat. en stam, benämnd Yanbari.</footnote>.

Men snabb fart foro vi nu två mil nedåt floden, som här
hade en bredd af omkrinng 200 yards, hvarefter fallen åter läto
höra sitt dofva brus. Våra kannibaliska ledsagare varnade oss
att icke våga oss för nära venstra stranden, och, då vi litade
på deras upplysningar, nalkades vi sjette katarakten utmed den
högra stranden och slogo läger icke fullt 400 yards från en ö,
som var tätt befolkad af en stam wareggaer, benämnd
wanarukuraer.

Här frigåfvo vi våra vägvisare, kannibalerna, och
återstälde till dem deras vapen. De begagnade sig af den
återvunna friheten genom att ögonblickligen springa sin väg utmed
stranden uppåt floden. Länge fingo vi icke vara i fred i vårt
buskläger, ty medan vi ännu voro sysselsatta med att uppsätta
en förskansning, tillkännagåfvo stridsrop, hornstötar och trumslag
att de alltid stridlystna inbyggarna nalkades, och inom kort voro
vi invecklade i den hetaste strid. Inom en timme hade vi drifvit
dem bort. Vi följde dem ett stycke hack i häl och kommo
till en stor by, der vi träffade tre eller fyra, temligen
ålderstigna qvinnor, och i afsigt att få några upplysningar om landet
och dess invånare togo vi dem med till lägret, hvarest vi icke
sparade på de medel att blidka och lugna uppskakade fångar
och förjaga deras fruktan, hvilka vi förut med så god framgång
användt.

<img id="4456">Håla nära Kabombo-öarna.</img>

Vi hade knappt hunnit tillbaka förr än en stor styrka — öns
hela befolkning — uppträdde i hufvudbonader af papegojfjädrar
och nackmössor af zibet-, ekorr-, get- och gorillaskinn, samt med
den djerfva sjelftillit som har sin grund i okunnigheten rusade
mot förskansningen. Angreppet blef genast afslaget, och i vår
tur störtade vi nu till anfall och drefvo vildarna tillbaka steg
för steg tills de kommo till ett omkring 50 yards bredt sund

hvari de kastade sig för att simma till sin ö. Två af de
sårade krigarna togos till fånga och fördes till lägret, der vi
förbundo deras sår och äfven på annat sätt visade dem en
välvilja som de tycktes uppskatta högt.

En del af folket sysselsattes på eftermiddagen med att
hugga en bred väg till sundet nedanför det första vattenfallet,
och på aftonen drogos kanoterna och båten upp ur floden
innanför inhägnaden och höllos redo att transporteras landvägen.

Förmiddagen den 20 användes till att hala våra farkoster
ned till sundet som de bortlupna wareggaerna först visat oss,
och efter ett oerhördt arbete kunde ändtligen hela expeditionen
öfver sundet flyttas från högra stranden till ön.

Anstäld observation gaf här 0° 2' s. lat.

Wana-rukuraerna hade under natten utrymt norra delen af
den stora ön, så att vi befunno oss i ostörd besittning deraf
och fingo njuta några timmars välförtjent hvila.

Sjette katarakten uppkommer genom en bred bädd af
grönaktig skiffer, hvilken skjuter ut från foten af de höga bergklintarna
på flodens venstra strand. Då denna bädd består af flere tunna lager,
har floden småningom deri gjort en mängd urhålkningar, af hvilka
en på venstra sidan, der strömmen är starkast och vågorna rasa
som värst, är ganska djup och bred. Närmare högra stranden
har katarakten mera utseendet af vilda strömdrag, och mellan
de talrika Wana-Rukura-holmarna och högra stranden har
bildats en smal gren, som faller ned öfver ett dussintal låga
terrasser, från 6 tums till två fots höjd, och fortsätter i en rad af
grunda forsar i en sträcka af sex mil, hvarefter den löper i
jemnhöjd med hufvudfloden nedanför sjette katarakten. På
eftermiddagen den 23 hade vi lyckats passera denna katarakt utan
allvarsammare olyckshändelse eller förlust af menniskolif.

Vi voro mycket skonsamma mot våra fångar och lyckades
sålunda förmå dem till språksamhet, men olyckligtvis förstodo
vi blott litet af hvad de med mycken munvighet meddelade oss.
Det vi begrepo var imellertid intressant.

De hade hört talas om Ruanda och pekade att det låg åt
ost-nordost; de kände äfven till wakombeherna, eller
wabembéerna, kannibaler som bo i landet mellan Goma och Uvira och
helt säkert innehafva stora sträckor nord-nordvest om Tanganika.
Den stam som först anfallit oss var bakumuerna, och de fyra
medelålders qvinnorna från byn Wati-Kytzya tillhörde denna
stam. De hade mycket ljusare hy än wana-rukuraerna.
Jagar öfvertygad om att dessa bakumuer äro en gren af
wanya-ruandaerna, ty i deras utseende återfinnas flere af dessa
etiopiska drag som höja nämnda stora folkslag öfver den vanliga
negertypen. Ukumu säges sträcka sig ganska långt åt öster
och måste således ligga mellan norra och södra Uregga. Konungen
lärer heta Sarindi, och hans residens sades vara beläget österut.

<i>"Ubingi"</i> betydde strid flod hos wareggaerna, baswaerna
och bakumuerna: <i>"chare-reh"</i> ett stilla vattenflöde. Ordet <i>"ma-vira"</i>
nyttjades af wareggaerna för att beteckna klippor, medan
bakumuer, baswaer, syd-wareggaer, wabwireer och wenyaer härför
använda ordet <i>"matari"</i>.

Två mil nedanför sjette katarakten var färden svår, men
sedan vi lyckligt passerat detta ställe, gjorde vi en timmes halt
på högra stranden för att lösgifva de fångar som tillhörde
wane-rukuraerna och bakumuerna. De tvänne sårade hade uppfört
sig ganska väl under de fyra dagar de hållits i fångenskap hos
oss och deras tillstånd förbättrades hastigt. Imellertid hade vi
användt alla lediga stunder till att försöka inhemta grunderna af
deras språk, och jag hade med deras tillhjelp uppsatt en lista på
nära 200 ord, så att om infödingarna längre ned utefter floden
talade samma språk, borde vi kunna meddela oss litet med dem.

Middagen den 23 befunno vi oss, sedan vi passerat sjette
katarakten, enligt observation 4 mil norr om eqvatorn.

Tre mil nedanför fallen passerade vi en liten, omkring 30
yards bred flod, som utmynnade i Livingstone mellan höga
stränder, och kort derefter närmade sig hvarandra Livingstones
stränder, hvilka här höjde sig betydligt, så att afståndet blef blott
700 yards, och allt antydde att en ny katarakt fans i närheten.
Medan vi ilade fram genom sunden, fälde jag lodet med tjugu
famnars lina men fann icke botten. Jag kunde icke förnya
experimentet, ty strömmens hastighet nödgade mig att hålla ett
vaksamt öga på kursen, och alla i kanoterna litade på min
ledning.

Tio mil norr om eqvatorn styrde vi nedanför sunden öfver
till venstra stranden och togo i besittning byn Utikera, der den
enda qvarvarande invånaren var en föga meddelsam gammal man.
Utikera ligger midt emot de tre klippöarna Mikuna. Jag
misstänker att detta nybygge öfvergifvits till följd af något krig som
stod för dörren mellan dem och några mäktiga stammar nedåt
floden, ty det syntes tydligt att folket begifvit sig bort flere
dagar förut. Den gamle mannen tycktes också vilja säga något
sådant, men. det är osäkert, om vi förstodo honom rätt. Byn
var stor och anlagd på samma sätt som de längre uppåt floden
befintliga hvilka förut beskrifvits.

Den 24 stannade vi för att reparera båten och kanoterna,
och följande dagen fortsattes resan. Livingstones lopp från sjette
katarakten till sunden nära Utikera hade varit nord-nordvestligt;
nu flöt den åt nordvest till vest med en bredd af 2,000 yards.
Vi föredrogo åter den högra stranden och kommo snart in i en
djup arm mellan en lång och ytterst pittoresk ö samt en låg,
med mangrove-snår kantad strand. Då vi hunnit ungefär halfvägs
i denna arm, hördes åter det dofva bruset från forsarna i
venstra armen, men den högra förblef lugn. Ön befans vara
omkring tio mil lång, och strax efter det vi passerat tre smärre
öar dånade den sjunde och sista katarakten i våra öron med
förfärande våldsamhet.

Det visade sig snart att trakten kring det sista fallet var
lika tätt befolkad som någon annan vid Stanley-fallen, ty
de stora stridstrummornas larm kallade snart hvarje ensam och
dröjande fiskare från sunden och hvarje jägare från
strändernas skogar till strid. Jag satt ännu och undrade öfver det
vilda hat och raseri som tycktes beherska dessa landets gamla
inbyggare, då vi hastigt tvungos att vidtaga åtgärder till
försvar och trygghet, ty dessa infödingar behöfde icke, när de
väl hunnit samlas i tillräckligt antal, lång betänketid innan de
grepo till spjut och sköldar och skyndade till strid. Vi gledo
utför floden, så långt försigtigheten tillät, och styrde derpå
hastigt mot stranden, der vi fattade posto i den täta skogen. Skyttar
utstäldes i en halfcirkel framför fronten, medan alla öfriga som
vanligt grepo till yxan och uppförde en hög och tät mur af
ris och vide till vårt skydd. Knappast var detta gjordt, förr än
wenyaerna angrepo oss med en beslutsamhet och djerfhet som skulle
blifvit olycksbringande för oss, om vi varit oförberedda. De
försökte upprepade gånger bryta igenom de gömda musketörernas
linie, men det lyckades dem icke ens att komma i sigte af vårt
läger. Deras stridshorn, och de tycktes hafva ett ovanligt stort
antal sådana, skallade i skogen med ett klagande ljud, och de
stora trummorna i de talrika byarna kring sunden genom hvilka
den stora floden störtade fram besvarade energiskt signalerna
som sändes dem.

I solnedgången uppgåfvo infödingarna den fåfänga striden,
och för att ej blifva öfverraskade om natten staplade vi upp ännu
mera vide samt drogo båten och kanoterna upp på land. Jag
beslöt att göra en dristig kupp tidigt på morgonen genom att
uppträda midt för vildarnas byar innan hanen hunnit gala och
taga i besittning någon plats nära fallen, så att Frank och
några af höfdingarna kunde börja att transportera farkosterna
till lands och fortsätta arbetet, äfven om vi ansattes hårdt af
wenyaerna.

Klockan 5 på morgonen lemnade jag lägret med tretiofem
man och kom efter ett svårt arbete i de täta skogssnåren i
närheten af en punkt der högra stranden krökte sig utmed sunden,
ofvanom hvilka låg ett stort antal byar. En grund, 40 yards bred
arm, som matades af några smala strömmar, hvilka kommo
från den stora floden öfver en dam af lösa klippor af 20 fots
höjd, skilde högra stranden från den punkt som upptogs af
nybyggena. Det var tydligt att denna dam under den regniga
årstiden sköljdes af en brusande katarakt och att den högra
flodarmen då, måste vara alldeles ofarbar — sannolikt det
egentliga skälet hvarför platsen blifvit vald af wenyaerna. Vid denna
årstid kunde vi likväl utan fara begifva oss öfver till den
obebodda ön och beslöto äfven att hindra fienden från att närma sig
denna del af floden. Från vårt läger till denna punkt hotade
ingen fara från floden, och Uledi och hans båtkamrater
beordrades  derför att föra båten och kanoterna nära dammen.

Till klockan 9 förmiddagen väntade jag att öboarna skulle
börja sitt anfall och skickade sedan några spejare ut i
småskogen att utforska hvad wenyaerna förehade, och de återkommo
med underrättelsen att dessa icke låtit höra af sig. Då vi
tågade framåt gångstigen, upptäckte vi till all lycka att
infödingarna synbarligen öfvergifvit ön. Byarnas storlek ådagalade
att det var ett folkrikt samhälle, och i afseende på sättet för
anläggningen liknade de en stad vid öfre Nilen. Den ena byn
var imellertid genom tydliga råmärken skild från den andra,
ehuru afstånden mellan dem voro helt korta, och hvarje by hade
4 eller 5 gator af 30 fots bredd och löpande parallelt, med
tvärgränder från ena sidan till den andra. Hela folkmängden i
denna stad eller grupp af byar kunde uppskattas till minst 6,000.
På andra sidan låg en annan folkrik by, hvars invånare öfver allt
klättrade upp på klipporna för att begapa oss i allsköns lugn, ty
då de icke kunde göra oss någon skada, var det oss omöjligt
hysa några fiendtliga afsigter mot dem.

Livingstone är på detta ställe från högra stranden tvärs
öfver till den venstra ungefär 1,300 yards bred, af hvilken
bredd den högra armen upptager 40 yards, ön Wenya 760 yards
och hufvudarmen 500 yards. Hopträngd till denna obetydliga
vidd mellan de lodräta klipphöjderna på ön och de branta
stränderna midt emot, brusar floden, såsom man kan föreställa sig
ganska starkt. Allt efter som floden, hvilken en mil ofvan om
fallen är 1,300 yards bred, under sitt hittills lugna lopp
afsmalnar, blir strömmen starkare och rusar med omotståndlig fart
några hundra yards framåt samt störtar sedan omkring tio fot
ned i en sjudande och larmande bugt, fårad af bruna vågor 6
fot i höjd, hvilka störta fram i ofantliga språng och bryta sig
mot hvarandra med ursinnigt raseri.

Jag kunde knappast tro att det var en stor flod som
brusade genom denna trånga ränna förr än jag fick se den oerhörda
vattenmassa som här slungades ned i djupet. Jag har sett
många vattenfall under mina resor i verldens olika delar, men
här störtade sig en ofantlig flod med hela sin kraft utför ett
fall af blott 500 yards bredd. Floden icke blott faller,
den slungas utför den sista katarakten af Stanley-fallen. I
jemförelse med detta brådstörtande fall och denna ursinniga fart
voro Ripon-fallen vid Victoria-sjön sömniga. Victoria-Nilen är,
der den stupar utför den branta sluttningen af sin bädd till
Unyoro, såsom läsaren kan se af den efter fotografi utförda
teckningen (del I., sid. 240), ganska vacker, pittoresk och utgör
till och med ett hänförande skådespel; men Livingstone har
öfver tio gånger så stor vattenmassa som Victoria-Nilen, ehuru
den har endast samma strandvidd, och är karakteristisk genom
sin oemotståndliga kraft, sitt ansenliga djup och dånande lopp.

Vid verkstäld höjdmätning midt för det sista af
Stanley-fallen befans att vi voro på 0° 15' O" n. lat., eller 17 mil norr
om det första mindre fallet i sjette katarakten; några mil
nedanför fallen erhöllo vi den 28 Januari 0° 28' O" n. lat. Genom
kokpunktens användande utröntes att lutningen var nära 120 fot
på dessa 22 mil, då höjden öfver hafvet vid sjunde katarakten var
1,511 fot. Då sjette och sjunde katarakterna till sammans hafva
en längd af blott 7 mil och de mellanliggande 15 milen äro
lugnt vatten, kan flodens lutning vid de båda fallen utan fara
för missräkning sägas vara 17 fot per mil.

Den klippiga udden på venstra stranden var fordom förenad
med wenyaernas klippö genom en ås, som tycktes hafva störtat
till sammans åt söder, att döma af de diagonala lagren, men
sedan dess har floden bortnött detta hinder, så att katarakten

<img id="4457">Sjunde katarakten, Stanley-fallen.</img>

nu omkring 300 yards sydost om sunden utan motstånd störtar
fram öfver refvet med hela sin styrka.

<img id="4458">Gädda, Stanley-fallen.</img>

Å träsnittet som visar oss den sjunde katarakten af
Stanley-fallen synes en rad höga pålar slagna nedanför fallen,
hvaraf man någorlunda kan sluta till så väl vattnets djup som
wenyaernas arbetsskicklighet. Ett ställe af omkring 300 yard


omkrets midt i fallen är otillgängligt, men med begagnande af
klipporna hafva infödingarna från båda stränderna på en sträcka af
100 yards lyckats nedslå grofva pålar af 6 tums diameter och vid
hvar och en af dem fästa de med rottingkablar ofantliga
ryssjor. Troligen ligga icke mindre än sextio å sjuttio ryssjor i
floden på hvardera sidan dagligen, och ehuru somliga stundom

<img id="4459">Fisk,  sjunde katarakten, Stanley-fallen. 28 tum lång; 16 tum i omkrets; ringmundt;
inga tänder; bred stjert; stora fjäll; till färgen ljusbrun.</img>

upptagas tomma, tyckas de i allmänhet vara ganska gifvande,
ty ur ett halft dussin ryssjor, som mina båtkarlar upptogo dagen
derpå för att undersökas, hopsamlades 28 stora fiskar, däribland
en gädda, som var 40 tum lång, 24 tum i omkrets och som
vägde 17 skålpund.

<img id="4460">Fisk, Stanley-fallen. Fina fjäll; vigt 23 skålp.; tjock; bred mun; 26 små tänder i
öfverkäken; 23 tänder i underkäken; bred tunga; hufvudet 11 tum
långt.</img>

Högre uppåt floden hade yi   äfven ganska ofta varseblifvit
högar af ostron- och musselskal utmed stränderna, i synnerhet


medan vi foro förbi öfre Wenya mellan Rukombehs
landningsplats nära Ukusu och Stanley-fallens första katarakt. Dessa
högar kunna i vissa fall anses såsom de enda återstående spåren
efter försvunna Wenya-generationer, hvilka nedsatt sig här, sedan
de genom förödande inbördeskrig
blifvit fördrifna från andra och
gynnsammare trakter.

<img id="4461">Palmoljekrus och palmvinkylare.</img>

Wenyaerna vid sjunde
katarakten ådagalade till min
öfverraskning icke blott mera
arbetsskicklighet än de ursprungliga invånarne,
baswaerna, utan äfven större
uppfinningsförmåga än någon af de
stammar vi hittills sett. I deras byar
upptäckte vi fyrkantiga träkistor af
en vanlig kappsäcks storlek, hvari
de förvarade sina skatter af
glasperlor och fruktkärnor, stora ostron- och musselskal. Årorna
voro af en särdeles vacker form och gjorda af ett träslag som,
mycket liknade mahogny; en betydlig mängd halftums tjocka
rep af <i>Hyphene</i>-palmens och banan-trädets fibrer påträffades
äfven. I nästan hvarje hus funnos ett eller två tio-gallons 

<img id="4462">Trummans öfre del.

Trumpinnar, knapparna af kautschuk.

Signaltrummor af trä hos
wenyaerna eller wagenyaerna och
stammarna vid Livingstone-floden.</img>

lerkrus fylda med palmsmör, hvaremot elfenben här måtte anses
vara af ringa värde, ty vi funno tre stora elfenbenständer alldeles
ruttna och oanvändbara, hvarjemte en mängd krigshorn voro
gjorda af elfenben äfvensom mortelstötar för maniokens
krossning till mjöl.

Sedan vi slagit läger nära högra stranden, ofvanför 
flodarmen,som här liknade ett sund, begagnade vi  oss af några 
af de stora högar med pålar som wenyaerna samlat för att
nedsättas i floden och  lade dermed en väg öfver klipporna
från den egentliga floden ned till det lägre liggande sundet, och
när aftonen kom, voro båten och kanoterna flott och utom all fara.

När vi dagen derpå styrde utför sundet, blefvo vi anfallna
både fram- och bakifrån, och nästan hela eftermiddagen
användes till att försvara ett tarfligt läger, som vi i största hast
anlagt, medan våra icke stridande lågo i skydd bakom en hög
bank och kanoterna. Emot aftonen drogo sig vildarna tillbaka.

På morgonen den 28 återtogo vi vårt arbete med större
energi, och klockan 10 förmiddagen hade vi passerat det sista
af Stanley-fallen och hunnit slutet af en hel rad svåra
ansträngningar, hvilka upptagit oss ända från den 6 Januari, eller i
tjugutvå dagar, under hvilken tid vi natt och dag varit jägtade af
de hätska kannibaler och rasande vildar som valt katarakternas
öar till sitt hemvist.

*
</chapter>
<chapter name="Nionde kapitlet.">
<h1>Nionde kapitlet.</h1>

Åter på öppet vatten. — Frank Pocock har tagit intryck af ställningen. —
Mburra eller Yaryembi. — <i>»Ya-Mariwa Ya-Mariwa!»</i> — Vår metod att göra
fångar. — Jättespjut. — Vi tröttna på att kämpa för lifvet. — Verkan af skratt. —
En kanotsvärm. — Ännu en oöfvervinnelig armada. — En elfenbenshy. — Lemningar
efter kannibalfester. — Schweinfurths Wellé. — Jagade till förtviflan. — Snopna
kannibaler. — Vild natur. — Bland vänliga infödingar. — Kongo!

Vi skyndade utför floden så hastigt som möjligt för att
komma från katarakterna, hvilka i flere dygn, natt och dag,
bedöfvande larmat i våra öron.

Livingstone vek nu af åt vest-nordvest och gick fram
mellan högresta stränder, der

<poem>Den dystra skogen, som gömmer natten
Och stänger solens och stjernors glans,
Sin skugga kastar på land och vatten,
Der vågor leka i yster dans.</poem>

Vi befinna oss åter glidande utför en präktig flod, hvars
breda, gråbruna vågor tjusa oss med sina mysterier. De
förfärliga tilldragelser vi upplefvat hafva icke gjort oss det
ringaste modfälda; vi anse oss belönade med att ännu få lefva och
betrakta den vilda naturen, och allas sinnen röja en ovanlig
lifslust. Båtgossarna roa oss med att sjunga sina mest lifvade
sånger, och hvarje medlem af expeditionen instämmer med
hänryckning. Män, qvinnor och barn lifvas till att uppehålla detta
friska, djerfva mod som hjelpte mig att framtränga genom de
af menniskoätare bebodda sträckorna kring Stanley-fallen. På
denna beslutsamhet och raskhet beror också vår framgång. Få
mina män tid att tänka, vilja de gerna försjunka i grubblerier öfver
vår belägenhet, blifva oroliga och nedslagna, anställa betraktelser
öfver de redan omkomnes öde och förespå sig sjelfva ett lika
bedröfligt slut.

Jag tyckte att äfven Frank tagit ett starkt intryck af 
det hastiga afbrottet af våra vedermödor och anblicken af den
nu breda, lugna floden, som en tid varit främmande för oss, ty
sedan båtgossarna blifvit hesa, hörde jag honom på en sorgsen
och klagande melodi sjunga följande sång:

<poem>"O, sköna land, o, ljufva hem!
Den sorgnes hopp, hans tro;
Dit icke synd och sorger nå,
Der allt är frid och ro!

O, sköna land! Jag längtar dit,
Till dem som gått förut!
Af gråt och vedermöda trött,
Der yill jag hvila ut!

O, sköna land! O, ljufva land!
Tung faller saknan's tår
För alla dessa sälla, som
Gått hädan år från år. 

När skall det dagas för min själ?
När skall jag se din strand?
Jag vakar, beder, natt och dag.
Blif mitt du sköna land!"</poem>

Jag tyckte att rösten blef darrande mot slutet af sången,
och för att icke sjelf blifva rörd, något som alldeles icke var
önskligt, sade jag glädtigt:

"Frank, min käre gosse, du kan ju narra hvem som helst
att fälla tårar med din sång; den är alldeles för gråtmild för
närvarande. Mina män äro så svaga och lättrörda, att den
minsta förstämdhet kunde angripa deras nerver och göra dem
alldeles odugliga för vårt värf. Sjung någon raskare melodi
som kan lifva upp oss, så att kanoterna flyga utför floden, som
om de drefves med ånga."

"Som ni vill, sir!" svarade han med en strålande och glad
min och sjöng derpå:

<poem>"Fladdra, vår ljusa fana
Gladt på vårt ökentåg!
Vandrarne led och mana
Framåt med ädel håg;
Tag utur rörda hjertan
Enklaste sångers gärd;
Till omkring dig vi samlas 
Sist till vår himmelsfärd!</poem>  

"Åh, Frank, du menar väl inte det skall bära i väg till
himlen ändå? Jag tycker du skulle föredraga en hemlandsfärd,
oeh jag skall be att få föra dig den vägen."

"Nå, hvad tycker ni om den här, sir?" frågade han:

<poem>"Min Gud, min Fader, blif mig när
På villad stig! Mig nåd beskär
Och mig af hjertat bedja lär:
<tab>Din vilje ske!

"Mörk är min stig och hård min lott,
Men lät mig icke knota blott
Och glömma att vi bönen fått:
<tab>Din vilje ske!"

Ack, hvarför sörja, klaga så,
När vänner, fränder på den gå,
Jag ödmjukt bedja vill ändå:
<tab>Din vilje ske!</poem>

"Frank, du tänker för mycket på de stackars kamrater vi
nyligen förlorat. Det tjenar till intet, min gosse; vi ha tagit
en gammal ökänd kanalje i båten och måste ro honom i land,.
d. v. s. ro honom ända ut i hafvet. Vi få nog tid till sorg
och saknad sedan, nu äro vi i mellersta Afrika; med vildar
framför oss, vildar bakom oss och vildar på alla håll. Framåt,
säger jag; framåt till döden, om Försynen så bjuder. Jag vill
inte höra någon klagan nu. Sjung, min käre Frank, sjung den
bästa sång du har."

Han svarade med att sjunga:

<poem>"Framåt, kristna kämpar!
Fram till härlig strid!
Se till korsbanéret
Ledande vår stig!"</poem>

Det blef för mycket för mig. Jag såg att han kommit
in i en allvarlig och religiös tankegång, och jag ville icke störa
honom vidare. Båtgossarna började nu också å nyo sin
barbariska men lifvande kör. och skogen vid stränderna genljöd på
ömse sidor af de skärande tonerna.

Kl. 3 e. m. kommo vi till en vid mynningen 300
yardsbred, vacker flod, hvilken kom från ost-sydost och hade låga,
trädbevuxna stränder. Sedan vi rott en mil, upptäckte vi en annan
af samma bredd; dessa tvänne floder utgjorde egentligen en ström 
som delade sig omkring två mil från utloppet. Sedermera 
uppgåfvos tvänne namn för den samma — Mburra och Yaryembi
— men jag tror att Mburra är den rätta benämningen på
denna flod innan den delat sig.

En mil nedanför sammanflödet vidgade sig hufvudfloden
åter till en bredd af 2,000 yards och delades snart å nyo
genom den stora och bördiga Ukioba-ön i två lika breda grenar.
Vi föredrogo den högra, som rann mot nordvest till nord omkring
två mil, hvarefter den krökte sig åt vest-nordvest. En stor del
af högra stranden syntes hafva ett långt, jemnt underlag af
sandsten med omkring 10 fot lös jord ofvanpå och höjde sig från
20 till 100 fot, öfverallt skogbeväxt, undantagandes här och der,
hvarest förut varit nybyggen eller handelsplatser.

Vi ämnade slå läger vid ett af dessa öfvergifna nybyggen,
men grannfolket i Usimbi uppträdde och sade att vi icke hade
rättighet att uppehålla oss på Korums mark samt tvang oss att
fortsätta färden. Vi bestämde oss då för den nedre delen af
Ukioba-ön, nästan midt emot Usimbi; men de dumma infödingarna
kunde icke fatta vår långmodighet utan bemannade sina kanoter
och kallade wakiobaerna till hjelp att fördrifva oss. Vi blefvo
tvungna att försvara oss, och affären slutade med att
Korum-folket skingrades med en förlust af en krigskanot och fem fångar.

Deras kanoter skilde sig betydligt från dem som nyttjades
ofvanför Stanley-fallen, ty de voro rymliga, flatbottnade farkoster,
som åstadkommits genom att urhålka ett friskt gummiträd,
(sannolikt af slägtet <i>Boswellia</i>), som växer till ganska stora
dimensioner i skogarna.

På morgonen den 29 foro vi öfver floden, och då vi funno
Usimbi öfvergifvet, höllo vi vårt intåg der. Byarna voro
anlagda på samma sätt som hos wenyaerna vid Stanley-fallen med
längd- och tvärgator i räta vinklar, och bildade icke, såsom vid .
öfre Livingstone, en enda lång gata. Hvarje hus hade en gård,
hvilken var mycket nätt inhägnad med ett plank af
trädstammar. Baktill eller åt landsidan skyddades byn genom tvänne
djupa grafvar, vid hvilkas gräfning jorden blifvit upplagd
innanför. Midt på en gata, som tycktes vara den förnämsta, stod
under ett kägelformigt tak och stödd af nio elefantbetar en
grof träfigur, föreställande en skäggig man. Den var uppstäld
på en fot af sammanpressad lera, och det hela vitnade att
mycken omsorg egnats deråt. Folket tycktes hafva synnerligt
förtroende till ett slags rappning af maniok-mjöl, hvarmed de
öfverstrukit plank, dörrposter och dörrträn, ja till och med de fikonträd
som voro planterade här och der på mindre platser för att skänka
skugga. Stora trummor, 6 fot långa, 3 fot höga och 2 fot
breda samt utskurna ur ett enda trästycke, stodo också på
gårdarna hvilande på breda och starka fötter.

Vi lössläppte våra fångar, ropade: <i>"Bismillah!"</i> och
fortsatte vår färd utför floden, som hade en bredd af 2,500 yards
nedanför Ukioba-ön. Stränderna voro höga, branta och skogiga.
Högra stranden bestod af rödaktig, lös sandsten till en fot
of-ofvanom vattenlinie å en sträcka af några mil nedanför Usimbi
Sandstenen efterföljdes sedan af tvärstupande gråaktiga,
kalkartade klippor, hvilkas höjd vexlade mellan 20 och 50 fot. En
mängd vikar af 20 till 25 yards bredd syntes på högra stranden
af den stora floden.

<img l id="4463">Sköldar hos Ituka-folket.</img>
Vid middagstiden blefvo vi åter
anfallna af infödingarna, då vi närmade
oss en stor by. Vi drefvo dem
tillbaka och fortsatte vår färd utan
vidare strid till kl. 1 e. m. Under
tiden tog jag latitud-observationer och
fann att vi hade hunnit till 0° 22'
29" n. lat.

Från kl. 1 e. m. voro vi i
handgemäng med en annan stam, som hade
mycket stora byar och löpande långs
stranden underhöll striden med oss
ända till kl. 4 e. m., då vi fingo i sigte den stora, längre ned
liggande byn Ituka och sågo huru flere kanoter hastigt stucko
ut i floden för att mota oss, hvarför vi beslöto att fatta fast fot
på stranden. Materiel för upprättandet af en förskansning
påträffades snart i de yttersta husen i byn, och kl. 5 befunno vi
oss temligen säkra på den branta strandåsen — sedan vi 
undanröjt alla hinder åt landsidan och skaffat oss fri utsigt öfver
floden framför och stranden nedanför oss.

Vildarna här tatuera sig rysligt för krig; ena hälften af
deras kropp var hvit, den andra gulbrun. De buro aflångt
fyrkantiga, mycket väl gjorda sköldar af rottingrör, hvilka voro
lätta, sega och ogenomträngliga så väl för spjutet som knifven.
Ett fyrkantigt ebenholts-beslag med en krämpa samt en längd- 
och en tvärslå gåfvo dem tillbörlig styrka. Upphäfvande sina
stridsrop — <i>"Ya-Mariwa, Ya-Mariwa!"</i> — störtade de
upprepade gånger fram mot våra förskansningar likt en buffelhjord,
och vid ett af dessa anfall blef Muftah Rufiji dödad genom ett
bredt spjutblad, hvilket, skarpt som en rakknif, uppsprättade
hans mage nära åtta tum; en annau sårades af ett spjut, som
strök utmed ryggen på honom. Flere bland oss undgingo med
knapp nöd de tunga spjuten, som trängde genom förskansningen
eller flögo öfver den. Frank undvek ett genom att hastigt kasta
sig åt sidan. Vi stodo oss imellertid rätt bra, skyddade som
vi voro genom dörrar, hustak, pålar, rishögar och våra stora
Mwama-Ntaba-sköldar, hvilka redan förut varit oss till ofantlig
nytta och i den hetaste striden ofta räddat våra lif och gjort
oss nästan osårbara.

Från det vi lemnade Ruiki-floden till eftermiddagen den
29 Januari hade vi tjugufyra gånger varit invecklade i strid och
derunder såsom byte tagit sextiofem dörrlika sköldar, hvilka
alltid vid början af en strid på floden uppresas af qvinnorna,
barnen och andra, hvilka icke deltaga i striden, såsom skydd
för skyttarna; bakom dessa sköldar stodo, lugna och tillitsfulla,
våra fyrtiotre musketörer och gjorde mera nytta än 150 obetäckta
skyttar. Styrmännen, som voro skyddade på samma sätt,
manövrerade sina farkoster utefter strömmen, medan vi fortsatte striden.
Spjut och pilar studsade kraftlösa tillbaka mot dessa sköldar.

Vid solnedgången drogo sig våra motståndare tillbaka och
gåfvo oss tid att förbinda våra sår och begrafva våra döda,
hvarefter vi beredde oss på ett nytt anfall till morgondagen genom
att utdela patroner. Sedan vi väntat till kl. 9 f. m. följande
dag utan att blifva anfallna, bröto vi upp och foro vidare.

Nedanför Ituka krökte sig floden åt vest-nordvest längs en
fyra mil lång ås vid namn Tugarambusa af 300 till 500 fots
höjd med lodräta, röda klippor, hvilken slutade med en 300 fot
hög, med en vacker skog krönt spets. Bortom denna bergspets
funno vi skydd vid ett sandstensberg, hvars branta sluttningar
voro betäckta med vackra ormbunkar och buskar, hvilkas blommor
liknade liljor och spredo en angenäm vällukt. På lägre ställen
vid stranden, der jordras inträffat, varseblefvo vi en rödaktig,
med gul lera betäckt sandsten.

Mellan dessa höga stränder rann floden i hufvudsakligen
vestlig riktning under en sträcka af sex mil, hvarefter den krökte
sig mot nordvest, under det åsarne som nu nått en ansenlig
höjd, drogo sig tillbaka och åt flodsidan gåfvo rum åt en tätt
befolkad och väl odlad slätt.

Den 30 invecklades vi omkring klockan 10 i en ny drabbning
på det vanliga sättet, i det några kanoter anföllo oss med
mycken beslutsamhet. Vi sköto bakom våra sköldar och togo till
fånga en kanot med åtta man, hvarefter vi drogo oss undan till
en liten grönskande ö midt emot Yangambi, ett af fem byar
bestående nybygge. Vi hade gjort den upptäckten, att
infödingarna aldrig blefvo så modfälda som just efter en sådan
förlust, och då detta salt var det billigaste att uppgöra en affär
som annars kostade blod. ansåsr jag det vara det bästa.
Genom fångarna kunde vi dessutom underhandla om genomtåg
utan vidare angrepp, ehuru dylika underhandlingar förorsakade
dröjsmål och kräfde ganska påkostande ansträngningar af
lungorna: då resultatet blef tillfredsställande på många sätt, var
detta sätt imellertid att föredraga framför att fortsätta
fiendtligheterna. Det gaf oss också bättre tillfälle att lära känna
hvilka våra fiender voro och att knyta bekantskap med dessa
länge okända folkslag. 

En af våra fångar sade att floden här kallades Izangi, att
nybyggena på högra stranden lågo i landet Korum och att
landet på venstra stranden var en del af Yambarri eller Vambari.

Då infödingarna märkte vår afsigt att, sedan vi fått deras
olyckliga vänner i vårt våld, göra halt på den grönskande
holmen midt emot deras by, drogo de sig undan för att rådslå.
Afståndet mellan den grönskande holmen och den högra stranden
af floden var blott 500 yards, och då stranden låg i öster,
föll solskenet rakt på dem, så att jag med tillhjelp af en
fältkikare lätt kunde urskilja till och med deras anletsdrag.

Ehuru striden upphört, fortforo de att trumma lika vildt
som förut; bas- och småtrummor höllo ett förskräckligt väsen,
så att man kunnat höra det på betydligt afstånd. På den höga
bergåsen tre mil bakom Yangambi syntes odlade terrasser och
en mängd byar, ur hvilka hundratals vildar skyndade ned till
den stora rådsförsamlingen, som tagit plats midt framför oss.
En mängd infödingar vandrade af och an på stranden,
derunder de till vår uppbyggelse svängde sina 6 fot långa, 6 tum
breda glänsande spjut, hvilkas åsyn framkallade åtskilliga
besynnerliga anmärkningar bland mina hårdt pröfvade följeslagare.

En ung man vid namn Mpwapwa utbrast:

"Ah, moder, med sådana spjut, som de der ha, kunna de
ju rista en menniska midt i tu."

En annan inföll:

"Nej,  min gosse, de der spjuten tillhöra deras afgudatempel 
och bäras endast för ståtens skull; den som blefve träffad af ett 
sådant, skulle det knappast finnas ett spår efter.

Baraka, humoristen, försäkrade att spjuten voro afsedda att
spetsa småbarn på. Under tiden hördes imellanåt höga
krigsrop från den på stranden vimlande hopen, och vi kunde tydligt
urskilja orden: <i>"Ya, Mariwa!"</i>                                                         

När oväsendet slutligen nått sin höjd och vi icke kunde
förstå något af hvad vildarna tjöto åt oss, lät jag våra fångar
stiga i sin kanot, skänkte dem några snäckor och vinkade åt
dem att begifva sig af. Då krigarna på stranden sågo sina
vänner återvända, samlades de vid landningsplatsen och
öfverhopade dem, sedan de väl kommit i land, med frågor, hvilkas
svar framkallade högljudda yttringar af förvåning och bifall.
Småningom slutade trummandet, stridsropen tystnade,
infödingarna upphörde att vandra af och an på stranden för att
samlas kring sina landsmän, och de förfärliga spjuten höjdes icke
mera mot oss i sin hotfulla glans. Vi väntade ungefär en
timme, hvarefter vi togo för gifvet att de efter detta ovanliga
prof på ädelmod icke skulle förnya fiendtligheterna, gingo om
bord i allsköns ro och foro oantastade utför floden.

För att icke blottställa oss för ett nytt anfall denna dag
togo vi vår tillflykt till en trädbeväxt ö midt emot en obebodd
skogsnejd och slogo oss ned der i urskogen med iakttagande af
nödiga försigtighetsmått. Dock blefvo vi icke obemärkta. En
ensam fiskare omtalade vår ankomst i de folkrika nybyggena
nedanför, och på båda stränderna började genast ett
förskräckligt trummande, som fortfor oafbrutet till morgonen.

Floden började småningom tilltaga i bredd: från 3,000
yards vidgade den sig till 4,000. Öarna blefvo allt flere och
prunkade med lummiga, af höga stammar uppburna trädkronor.
Vi började tröttna vid att slåss för hvarje dag. Den spänning
hvari vi lefde blef för långvarig, och den fiendskap vi oupphörligt
mötte började göra oss retliga, oroliga, bittra. Om vi bara
vågat färdas vidare nattetid? Men hvem kunde säga hvilka
faror som hotade oss der nedanför! Hvem skulle vi fråga, då
det icke fans en mensklig varelse som icke höjde sitt spjut och
tjöt mot oss af raseri så snart man blef oss varse?

Med känslor af harm och bitterhet lemnade vi vart gömställe
i snårskogen på ön. Vi beslöto likväl att hålla oss tätt intill
öarna, sluta våra öron för vildarnas infernaliska skri och orubbligt
vända våra blickar från de förföljande kannibalerna, tills de
kommit oss ett spjutkast nära, och då — ja, då måste vi slåss med
dem igen.

Vi höllo oss också nära intill öarna. Floden var ofantligt
bred och långt var det till stranden på ömse sidor, men likväl
icke nog för att bereda oss en fri genomfart. Vi måste offra
antingen några af våra män, qvinnor eller barn åt vildarnas
lystnad efter menniskokött eller ock å nyo bortslösa några
patroner. Fjorton kanoter lågo redan och väntade på oss
nedanför Divari-ön och öfverraskade oss genom sina vilda, hastiga
rörelser, men vi föredrogo förlusten af patronerna, och sedan vi
sändt dem ett tillräckligt antal sådana, skyndade vi åter öfver
floden, ty vi befarade att ännu flere kanoter kunde ligga på lur,
samt foro vidare utefter högra stranden, hvarest vi hade ett
kort nappatag med några Wariwa-kanoter vid Yavunga, hvilket
lyckligtvis blef den sista strid vi måste utkämpa den 31.
Infödingarna i Irendé och Uganja på venstra stranden hade uppfört
sig lika våldsamt som de i Yavunga, de hade sårat våra öron
med sina oförskämda fordringar på vårt kött och till och med
anstält jagt på oss; men de slagna hjeltarna från Yavunga lärde
dem att vara kloka.

Sedan vi på två hela timmar icke blifvit anfallna,
nalkades vi omkring klockan 10 förmiddagen ett annat nybygge på
högra stranden. Vi höllo å nyo ut till öarna. Floden började
synbarligen blifva bredare, och allt efter som den vidgade sig,
blefvo stränderna lägre och vi sågo icke längre dessa pittoreska
kullar, höga, skogiga bergåsar och bruna, röda eller gråa, med
tropikernas underbara växtlighet betäckta klintar hvilka så ofta
väckt vår beundran. Gräsklädda öar omvexlade med skogiga, hvilka
senare voro tillhåll för salttillverkare, som utdraga saltet ur
luten. Midt emot en stor, af palissader omgifven by vid namn
Mawembé, der marknad hölls just vid vår ankomst, träffade vi
nära en grönskande holme två qvinnor i en kanot, Vi hvilade
genast på årorna. Våra artiga helsningar stämde dem till vår
fördel. De skrattade så, att vi tyckte att marknadsfolket i
Mawembé nära 1,500 yards derifrån borde hafva hört det. Af pur
sympati skrattade vi också — men huruvida de voro mera
betagna af vår artighet än vi af deras är svårt att säga.
Jag hade hört talas om negrernas skrattförmåga, men aldrig
har jag sett någonting mera förvånande i den vägen, än då
dessa qvinnor lade sig baklänges med vidöppen mun och läto höra

ett oafbrutet skallande skratt, som rent af magnetiserade oss.    
De förstodo värdet af perlor och vi kastade till dem tio 
perlhalsband; men allt hvad vi kunde förstå af hvad de sade var att
den stora, inhägnade byn hette Mawembé och landet Koruru.

Strömmen ryckte oss slutligen bort ifrån dem, och tre mil
längre ned upptäckte vi en annan, af pallissader omgifven by,
hvars namn förblef oss obekant. Från de gröna holmarna rundt
omkring uppstego tjocka rökmoln, men menniskan i dessa
trakter var en så ondsint varelse, att vi icke vågade söka hennes
bekantskap. Genom vid middagstiden anstälda observationer
visade sig att vi befunno oss på 0° 35' 50" n. lat.

Här höjde sig åter den högra stranden i den ena
skogbeväxta branten efter den andra, öarna utgjordes af svarta
skogsmassor och mellan dem slingrade sig den breda flodens
silfverband. Venstra stranden låg så långt bort, att vi icke ens kunde
se den! I ett gömsle bland palmer, vinrankor och åldriga
träd, hvilka voro omspunna med jättelika slingerväxter och de
ormlika refvorna af <i>Calamus secundiflorus</i>, slogo sig våra trötta
män till ro och sökte göra heder åt den gudomlighet i dessa
ödsliga skogar som bevarat deras enslighet just för att skydda
oss i vår blottstälda belägenhet.

<i>Den 1 Februari.</i> Strålande och majestätiskt höjde sig solens
klot öfver skogen och kastade breda ljusglimtar bland
skuggorna, gjutande lif öfver den dystra ön, tills den tycktes vara
en högst afundsvärd tillflyktsort. Icke för oss likväl. Ödet
dref oss framåt. För oss fans ingen hvila. Menniskan jagade
oss bort och skogen dref oss ur sitt sköte, ty den hade intet
till vårt uppehälle.

Floden rinner nästan rakt — nordvest half vest. Högra
stranden, som vi å nyo följa, är brant och hög samt krönt med
väldiga skogar. Strandbädden utgöres af gul lera; ofvanför
denna lös jord och mylla, ur hvilken skjuta upp hundratals
arter af tropiska växter. Snart synes det tydligt att vi nalkas
nybyggen, ty en mängd diken funnos gräfda på strandens lägre
ställen i sned vinkel mot floden, hvilken vid högt vattenstånd
intränger i dessa diken och då medför en myckenhet fisk. Vi hade
sett sådana förut. Utefter stränderna och på de större öarna
ända från Stanley-fallen hade vi iakttagit några sådana bevis
på denna vildarnas smak för fisk, hvilken drifvit dem att verkställa
dessa mödosamma, ofta ända till 100 yards långa utgräfningar,
att fläta ofantliga vidjeryssjor, uppsätta rörstängsel vid 
vikarnas mynning, tillverka hela tågstaplar af starka växt- och
palmfibrer <i>(Hyphene)</i> äfvensom stora nät nedslå starka pålar midt
i katarakterna och, trotsande alla faror, dagligen våga sitt lif under
fiskfångst.

Omkring klockan 8 eftermiddagen kommo vi till en
handelsplats, vid hvilken tjogtals små kanoter vimlade. Vildarna
störtade genast i dem och kommo mot oss från alla håll. Länge
förblefvo vi lugna, men slutligen, då de började blifva djerfva
genom vår efterlåtenhet och kastade sina träspjut, hvartill de
allmänt redde sig vid kommando-ordet <i>"mutti"</i> — käppar —
blefvo vi nödsakade att svara dem med några skott, som
ögonblickligen drefvo dem på flykten. Trummorna ljödo nu rundt
omkring och med stridshornen anstäldes ett bedöfvande oljud.
Några kanoter förföljde oss envist. Omkring klockan 10 ankommo
vi till en annan handelsplats. Äfven här voro krigarna färdiga
till anfall, åter igen omhvärfdes vi af de små kanoterna som af
en svärm getingar, och åter måste vi gripa till vapen. De små
kanoterna aflägsnade sig hastigt under högljudda hotelser nedåt
floden, och krigarna på stranden skyndade inåt skogen. Vi
gjorde oss ingen brådska, ty vi hade redan funnit, att ju
hastigare vi foro, desto lättare råkade vi i strid. Vi gledo således
långsamt framåt; lugnet var så sällsynt, att hvarje ögonblick
deraf var oss dyrbart.

På middagen anstälde jag mina vanliga sol-observationer
och fann att vi voro på 0° 50' 17" n. lat. Vi fortsatte vår
resa med jemn men ingalunda hastig rodd. Vi hade ostörda
farit nedåt tioden omkring en timme, då vi å nyo varseblefvo
de små geting-kanoterna. och från venstra stranden, som låg
3,000 yards borta, syntes ytterligare ett antal kanoter under
hornstötar och trumhvirflar skjuta öfver floden med en förfärande
hastighet. Vi hörde vildarnas rop af trots eller hot, vi visste
icke hvilketdera — deras ständiga skrik och oupphörliga raseri
hade gjort oss likgiltiga.

Vi behöfde blott visa oss i dessa vilda trakter för att
uppväcka det mest ursinniga hat och mordbegär hos deras
inbyggare, liksom ett djupgående fartyg i lågt vatten rifver upp
gyttjan. Det tycktes vara en naturnödvändighet — hvarför skulle
vi då beklaga det? Kan någon menniska undgå det
oundvikliga?

Helsade med vilda rop af getingsvärmen, som af en
eller annan anledning syntes mer än vanligt triumferande, lemnade
vi klockan 2 eftermiddagen skyddet af de skogrika stränderna
vid en flodarm, som vid mynningen hade nära 2,000 yards
bredd. Knappt hade vi kommit ut på dess vatten, förr än vi
varseblefvo en mängd kanoter, som lågo samlade omkring några
holmar midt i strömmen. Männen i kanoterna reste sig så snart
de fingo oss i sigte, uppgåfvo ett högt skri och blåste i hornen
starkare än någonsin. Vi ro raskt för att uppnå högra
stranden och varseblifva högra armen af bifloden. Då vi kasta en
blick uppåt strömmen, se vi en syn som i vild fart jagar
blodet genom hvarje åder och väcker icke blott det lifligaste
intresse utan äfven den djupaste förfäran — en flotta af ofantliga
kanoter styr ned mot oss, i storlek och antal vida
öfverträffande allt hvad vi hittills skådat! I stället att fortfarande hålla
upp mot högra stranden bilda vi nu linie och fara rakt nedåt
floden med båten bakom. Då jag märkte vildarnas antal och
deras djerfva förföljelseplan samt derjemte en tydlig benägenhet
hos våra kanoter att vika ur linien, som borde vara fast och
sluten, gaf jag efter en stunds tvekan order att kasta ankar.
Fyra af våra kanoter låtsa icke höra och jag måste anställa
jagt på dem och hota dem med gevären. De återvända då till
linien, som består af elfva dubbla kanoter, ankrade med 10 yards
mellanrum. Båten styr upp till fronten och tager position 50
yards ofvanför. Män, qvinnor och barn, som icke kunna
deltaga i striden, uppsätta sköldarna längs båtarnas relingar, i fören
och i aktern, och bakom dessa hållas gevär och musköter riktade.
Vi hafva tid nog att betrakta den talrika styrka som
kommer styrande mot oss och att räkna antalet af krigsfartygen som
samlats från Livingstone och dess stora biflod. De utgöra
femtiofyra stycken. I spetsen går en en jättekanot med två rader
stående roddare, fyrtio på hvar sida, hvilka böja och vrida sig
i takt, i det de under en högljudd, vild sång drifva sin farkost
mot oss. I fören synas på någonting liknande en plattform tio
ståtliga, unga krigare med röda och grå papegojfjädrar på
hufvudet, i aktern stå åtta män, som styra den väldiga farkosten
med långa åror, hvilka i toppen äro prydda med elfenbenskulor;
tio män, som tyckas vara höfdingar, dansa upp och ned från
stäf till akter. Alla årorna äro upptill prydda med
elfenbenskulor, hvarje hufvud bär en fjäderkrona, kring hvarje arm glänsa
hvita elfenbensarmband. I kanotens bog vajar en tjock buske
af <i>Hyphene</i>-palmens långa, hvita fiber. Trummornas förskräckliga
larm, de oupphörliga stötarna i elfenbenshornen och en skärande
sång ur tvåtusen menniskostrupar verka allt annat än lugnande
på våra nerver och öka på intet sätt vårt sjelfförtroende.
Imellertid gäller det stå eller stupa. Vi hafva icke tid att bedja
eller att offra sentimentala blickar på vildarnas verld, icke ens
att skänka den en sorgsen afskedssuck. Det fins mycket annat
som måste göras både fort och väl.

Medan den främsta kanoten hastigt nalkas och de öfriga
slutit upp till den på ömse sidor under det vågorna piskas till
skum och vattenperlorna stänka omkring de hvassa bogarne
vänder jag mig om för att kasta ännu en blick på vårt folk och
säga dem några ord.

"Gossar, varen nu jernfasta; vanten tills I sen det första
spjutet och tagen då säkert sigte. Skjuten inte alla på en gång.
Sigten alltid tills ni äro säkra om er man. Tanken inte på att
fly, ty endast era gevär kunna här rädda er."

Frank befinner sig med <i>Ocean</i> på högra flygeln jemte en
vald besättning och ett godt värn af svarta träsköldar. Manwa
Sera har befälet på <i>London Town</i> å venstra flygeln och
kanotens sidor gnistra af gevär i temligen pröfvade mäns händer.

<img id="4464">Jättekanot och åra bos Aruwimi-kannibalerna.</img>

Jättekanoten styr rakt på min båt, som om den hade för
afsigt att ro oss i sank; men på femtio yards afstånd svänger
den åt sidan, och då den kommit nästan midt för, låta
krigarna i förstäfven sina spjut hvina genom luften, hvarvid å
ömse sidor uppstår ett buller af kroppar i hastig rörelse.
Hvarje ljud qväfves imellertid snart af den lifliga, smattrande
gevärselden. I fem minuter fortsättes skjutningen så ifrigt, att
vi icke hinna tänka på något annat; efter denna tids förlopp bli
vi varse att fienden håller på att ordna sig omkring 200 yards
ofvanför.

Vårt blod är i jäsning. Vi befinna oss i en
mordlysten verld och känna för första gången att vi hata det usla,
rofgiriga pack som bebor den. Vi lyfta derför ankar och
förfölja dem uppåt strömmen längs högra stranden, tills vi 
<img>Striden nedanför Aruwimi- och Livingstone-nodernas sammanflöde.</img>

upptäcka deras byar bakom en udde. Vi styra rakt mot land och
fortsätta på gatorna striden med dem som landstigit, jaga dem
upp i skogarna och slå till reträtt först sedan vi sålunda
straffat de djerfva kannibalerna för deras oförsynta påhelsning.

Medan jag mönstrade mitt folk för att åter gå om bord,
steg en man fram och sade att i den förnämsta byn fans en
<i>meskiti</i> — ett slags tempel af elfenben, och att der fans
elfenben så rikligt som om det varit endast "bränsle". Inom några
ögonblick stod jag framför detta elfenbenstempel, som helt enkelt
utgjordes af ett bredt, rundt tak, uppburet af tretiotre
elefanttänder, resta öfver en fyra fot hög, med kampescbträdsaft målad
afgud, i ljus cinoberfärg, med svarta ögon, skägg och hår. Figuren var
temligen grof men hade omisskännelig likhet med en man.
Wangwanaerna ville hafva dessa elefanttänder och fingo äfven
tillåtelse att taga dem med sig till kanoterna. Dessutom
hopsamlades etthundra andra elfenbenstycken i form af huggkilar,
långa krigslurar, mortelstötar för malning af maniok till mjöl och
af örter till spenat, elfenbensarmband och kulor, samt hammare
af elfenben, som nyttjades att bulta fikonbark till kläde.

Förråden af väl skurna, 10 fot långa åror, af hvilka
somliga voro försedda med jernspetsar, de ofantliga, 6 fot långa
spjuten, som voro afsedda mera till prydnad än nytta, de präktiga,
långa knifvarna, hvilka liknade persiska dolkar, och de
glänsande, jernbeslagna skidorna med breda bälten af röd
bufiel-och antilophud, hullingspjuten, ända från det lätta kastspjutet
till det tunga svärdspjutet med dubbla handtag, tänger, hammare,
arm- och benringar af jern och koppar, små jernkulor och
handleds-ringar af jern, jernklockor, yxor, stridsyxor, huggjern, hackor,
stöttor m. m. — allt detta visade att folket vid stränderna af
denna flod var mera idogt, intelligent och hemma i konst och
slöjd än något som vi hittills träffat, sedan vi började färden nedåt
Livingstone-floden. Det sätt hvarpå de bygde sina hyddor var
imellertid lika, undantagandes det kägelformiga tak som de rest
öfver sitt afgudabeläte. Deras kanoter voro mycket större än
mwana-ntabaernas ofvanför Stanley-fallen, hvilka voro prydda med
utskurna krokodiler och ödlor. Deras hufvudbonader af korgarbete
leopard-, zibet- eller apskinn liknade dem som vi sett i Uregga.
Sköldarna hade tycke af wariwaernas. Vidare funnos en mängd
prof på afrikanskt träsnideri, bestående af stora och små
afgudabilder, vackert formade stolar, dubbla säten, vandringsstafvar,
spjutskaft, åror, flöjter, grynmortlar, hammare, trummor, klubbor,
tråg, skopor och öskar, slefvar och skedar m. m. Dryckeskärlen
röjde också smak i ornamenteringen. Bordkärlen voro ganska
fina, piporna af ovanligt slag — med ett ord, allt som kunde
vara till gagn i ett välordnadt afrikanskt samhälle fans här i
ett skick som vitnade om en märklig intelligens och välmåga.

Talrika bevis på kannibalism utgjorde de mennisko- och
"soko"-skallar som grinade emot oss från flere pålar samt de
kring husen på afskrädeshögarna och vid flodstränderna ymnigt
kringströdda benen; på ett ställe vid stranden såg det verkligen
ut som om några hungriga kanotroddare vederqvickt sig med
ett kallt mål af en gammal qvinnas arm. Såsom ett tydligt
och ovedersägligt bevis på detta afskyvärda bruk må nämnas
att en sargad underarm af en menniska hittades nära en eld
tillika med några brända refben, hvilka troligen kastats i eldeny
sedan de blifvit afgnagna. Detta är visserligen blott en
tillfällighet, men vi ansågo det imellertid vara ett otvetydigt bevis.
Dessutom hade vi hört vildarnas hånande helsning att vi voro
välkomna, emedan de behöfde kött.

Vi stego i våra kanoter kl. 5 e. m. och foro utför
bifloden tillbaka till dess utlopp samt vidare utefter högra
flodstranden, der vi snart befunno oss framför andra byar, men efter det
lyckade motstånd vi gjort en sådan skara af höfdingar och den
förenade styrkan af tre eller fyra olika stammar var det icke
troligt att en mindre koloni skulle våga inlåta sig i strid med
oss. Vi fälde ankar omkring 50 yards från stranden. Tvänne
gamla män närmade sig kanten af en tvärstupande klippa och
skakade en vidjekorg med kiselstenar mot oss. Vi sutto
alldeles stilla och betraktade dem ungefär fem minuter, hvarefter
vi försökte börja ett samtal med dem. Vi förstodo blott några
få dussin ord som det lyckades oss att uppsnappa. Så mycket
fingo vi likväl veta att floden der vi nyss varit i strid hette
Aruwimi, att högra armen af den stora floden hette Irondo och
den venstra Rinda samt att området vid Aruwimis utlopp i
Livingstone-floden var Isangi i Koruru. Landet på venstra
strängen var fortfarande Yambarri eller Vambari, men framför eller
nedanför Yambarri lågo Baondo och Wakunga; på högra
stranden nedanför dessa bodde bemberrierna.

Aruwimi flöt rakt mot nordost. Den utföll i Livingstone
340 geografiska mil norr om Nyangwé. Ehuru jemförelsevis
grund och uppfyld med öar, är den Livingstone's mest betydande
biflod från öster. Jag tvekar icke att förklara den vara
Schweinfurths Wellé. Den uppgift han fick af inföddarna att Wellé
på långt afstånd från Monbuttu "vidgade sig till en ofantlig
vattenmassa" och att dess riktning i allmänhet var vestlig eller
nordvestlig, kan icke anses mera trovärdig än den upplysning
jag fick af alla vilda stammar utmed Livingstone, eller att denna
stora flod flöt "norrut, oupphörligt norrut". Då vi följt Luarna
från dess källa till den stora floden och känna till Tanganika-sjöns
utsträckning i norr samt mer än en gång besökt den centrala,
högländta trakt hvarest sjöarna Albert, Muta Nzigé, Alexandra
och Tanganika äro belägna, kunna vi väl antagas hafva en
temligen riktig föreställning om centraltrakternas både östra och
vestra vattenflöden. Om vi fortsätta våra antaganden, hvilka
äro grundade på ett långvarigt studium af vattensystemet i denna
trakt, finna vi det sannolikt att Wellé samlar vattnet från det
nordöstra hörnet af Livingstones källdal och, med samma
sträckning som hufvudfloden, flyter i nordvestlig eller vestlig riktning för
en eller kanske två grader samt derefter helt nära den vatten-delare
som skiljer Livingstones flodbädd från sydvestra Nil-, Benné- och
Shari-bassinerna, till dess den möter någon höjd som hindrar dess
lopp, då den kröker sig åt sydvest samt utfaller i Livingstone.
Sådant är antagligen Wellés lopp och på samma sätt flyter Luama
norrut från södra Goma till Umené och sedermera vesterut genom
Manyema till Lualaba. Urindi berättas hafva ett liknande lopp,
men det bästa exemplet på den egendomliga krökning som tillhör
Livingstones vattensystem är den stora floden sjelf, som löper
nordligt en sträcka af öfver tolf latitudgrader, vestligt öfver tre
longitudgrader och sydvestligt eller diagonalt genom tio
longitudgrader. Livingstones största biflod i söder rinner 1,100 mil
norrut innan den vänder sig åt vester och sydvest. Floderna
Kwango och Lumami erbjuda också genom sitt lopp bevis för
att denna krökning är karakteristisk för hela det vattensystem
som bildas af Livingstone och dess tillflöden.

Om vidare bevisning vore erforderlig, skulle jag till stöd
för mitt antagande kunna påpeka infödingarnas benägenhet för
kannibalism, deras öfverlägsenhet i afrikansk husslöjd, deras vapen
och sköldar, deras afgudabilder, deras besynnerliga kanoter, upplag
af kampeschträ, trädens ovanliga höjd och tjocklek samt
vegetationens karaktär i allmänhet — allt öfverensstämmande med
hvad den ofvan nämnde tyske resande skrifvit om Monbutlu- 
och Wellé-dalen.

Det må icke heller förgätas att mellan alla folkstammar på
vestkusten från Chad-sjön till Loanda förefinnes en märkvärdig
likhet, som enligt min tanke bevisar att de skyhöga Månbergen
som allt sedan Ptolemeus' tid förekommit på Afrikas karta
alldeles icke finnas. Då Schweinfurth reste genom vattenskedet
mellan Nilen och Wellé, fann han höjdskilnaden knappt
märkbar. På samma sätt kan man fara från Ituru till Unyanyembé
utan att märka att man passerat det bälte som skiljer Nilens
sydligaste källor från de yttersta källorna till Tanganikas
förnämsta tillflöde.

Vi ansågo det icke rådligt att uppehålla oss längre i
grannskapet af dessa mäktiga, väl beväpnade och krigiska stammar.
Vi lyfte derför ankar och foro vidare utför floden, men vid vårt
uppbrott skyndade vildarna ned till stränderna, rörde trummorna,
höjde sina stridsrop och utförde till vår uppbyggelse åtskilliga
gymnastiska hotande rörelser. De tycktes alldeles hafva glömt
att det var de som utmanat oss och att de kort förut
öfverfallit oss midt uti floden i den nedriga afsigten att mörda oss
alla, då deremot vi närmat oss i fredligt syfte och, ehuru
förgäfves, försökt blifva vänner med dem. Hade icke deras kanoter
flytt uppåt floden, tror jag verkligen att vårt uppbrott skulle
blifvit signalen till ett nytt anfall.

Denna den sista af de tjuguåtta förtviflade strider vi haft
med de rasande furierna i denna vildmark gjorde oss
misstänksamma mot allt som liknade en menniska och väckte hos oss
en känsla jemförlig med hvad den ifrigt hetsade hjorten känner,
då han, efter att många gånger hafva tröttat hundarna och anlitat
sina små knep för att undvika dem, flämtande och utmattad
hör sina förföljares hemska, skärande tjut bakom sig och
skälfver af fruktan. Så hade äfven vi modigt kämpat mot de vilda
horderna och brutit oss igenom tjogtals af deras flottor, natt
och dag uthärdat deras ihärdiga anfall och användt alla medel
till sjelfförsvar, men ännu skallade i våra öron deras vilda tjut
vid hvarje krökning af denna förfärliga flod, ännu stormade de
ormlika kanoterna oupphörligt fram till anfall och allt jemt
hördes det vilda, bedöfvande larmet af trummor, horn och stridsrop.
Vi började blifva utmattade. Och ännu äro vi endast i
kontinentens mellersta del. Döden har också utgallrat en och annan.
I hela expeditionen finnas ej tretio som icke blifvit mer eller
mindre sårade. Det är omöjligt att fortsätta detta förskräckliga

lif. En vacker dag måste vi lägga oss ned som lam och räcka
fram halsen åt menniskoslagtarna.                                                              

Det var nära solnedgången, och då jag såg mig omkring 
efter en passande lägerplats för natten, varseblef jag att floden,
sedan den upptagit Aruwimi, vidgats till en ofantlig bredd. I
stället för en höger och en venster förgrening, skilda genom en
enda rad af öar, funnos här tre till sex, skilda från hvarandra
genom sträckor af långa, skogrika öar, som med ändarna sköto
framom hvarandra. Då floden här hade en sådan bredd, var
det naturligt att här ej kunde finnas några katarakter. Färdig
att förtvifla, utpekade jag för folket en af kanalerna mellan öarna
och sade att Allah hade sändt oss medel till räddning. Mot
solnedgången höllo vi ned mot öarna, lupo in i det mörka, omkring
100 yards breda sundet och lade i land efter en timmes rodd,
fastgjorde våra kanoter och beredde oss att bivuakera i skogen på ön.

Följande dag höllo vi oss inne i sundet; men då öarna
stundom lågo på tvären i strömmen, befunno vi oss vid vårt
utträde ur sundet helt plötsligt framför Bemberri och märkte det
först då det var för sent att vända om. Genast, kallades
infödingarna till strid medelst ett förskräckligt trummande och omkring
femton kanoter rusade ut att möta oss. Men sedan vi besegrat
Aruwimi-flottiljen, var detta antal en obetydlighet; vi drefvo bort
vildarna, förföljde dem till deras byar och tvungo dem att söka
sin tillflykt i skogarna. Derpå gafs befallning att hvar och en
skulle förse sig med bananer och maniok. Sedan detta skett,
gingo vi åter om bord. Innan vi kunde finna en annan passage
mellan öarna, blefvo vi likväl upptäckta från andra byar, och
strax gjordes ett förskräckligt väsen på trummorna, hvilket eggade
till och med fiskargossar att på oss öfva sina bragder. Dessa
läto vi fritt uttömma allt det raseri hvaraf de voro mäktiga,
undantagandes att kasta sina spjut. Så snart de gjorde min af
att slunga dessa vapen sattes våra långa åror i rörelse med en
eftertrycklighet som befans tillräcklig att drifva dem bort. De
följde oss tre eller fyra mil samt uppgåfvo då och då ett klagande
tjut, som vi af det ofta upprepade ordet "kött" kunde förstå
utgjorde uttrycket af deras ledsnad öfver att de icke förmådde
åtkomma "köttet", som så hastigt flydde undan dem.

Slutligen upptäckte vi ett sund mellan en rad öar och foro
glada in deri, medan våra små plågoandar vände om och läto
oss fortsätta vår färd. Från Bemberri vexlade den stora flodens
lopp mellan nordvest till nord, half nord, nord-nordvest, nord
till vest och nordvest. Den 2 Februari misslyckades
latitudberäkningen.

Min anteckningsbok innehåller följande:

"<i>Den 3 Februari.</i> Flodens lopp från morgonen till middagen
nordvest. Latituden vid middagen var 1° 29' 1" nordlig."

"Vi försökte, så godt vi kunde, undvika en sammandrabbning med
vildarna, och härtill fordrades mycken klokhet och ständig vaksamhet
öfver sunden. Det lyckades imellertid, ehuru vi strax på eftermiddagen
voro ganska illa derån; i ifvern att undvika alla sund som kunde
föra oss åt höger råkade vi nämligen hålla litet för mycket ned
mot venstra stranden. Barunduerna, som vi hörde talas om i går,
fingo sigte på oss, i det vi passerade mellan ett par öar, och 
bemannade genast aderton krigskanoter. Men som vi hade ett godt 
försprång rodde vi förtvifladt utför floden mellan öarna, förföljda en
sträcka af omkring åtta mil, hvarefter de återvände.

"Livingstone sade att en färd nedåt Lualaba vore ett företag för
våghalsar. Han hade verkligen rätt, och jag skrifver dessa rader
nästan med en känsla af att de aldrig komma att läsas; likväl, då vi
envisas att, som ödet bjuder, komma vidare, så envisas jag äfven att
skrifva och lemnar resten åt en allgod försyn. Natt och dag plågar
oss det förfärliga trummandet, som angifver vår ankomst till 
vildarnas farvatten. Båda stränderna bebos af mäktiga stammar. Att
begifva sig öfver från högra stranden till den venstra är liksom att
hoppa ur askan i elden. Var rodd bland öarna med de vilda 
infödingarna på båda sidor om oss kan verkligen liknas vid ett gatlopp.

"<i>Den 4 Febr.</i> — Genom en öppning mellan öarna uppfångade vi
en skymt af talrika byar, men vi rodde hastigt igenom och hade vid
middagstiden uppnått 1° 45' 40". Flodens lopp har sedan i går mid-
dag i allmänhet varit nord-nordvestligt.

"<i>Den 5 Febr</i>. — Observationerna i dag vid middagen visade n.
lat. 1° 51' 17". Flodens lopp nord-nordvest.

"<i>Den 6 Febr</i>. — Kort innan vi sökte en lägerplats bland öarna
krökte sig floden för första gången åt vester. Dess lopp hade hela
morgonen varit från vest half syd, till vest till nord. 
Middagsobservationen visade att vi icke kommit mer än en knapp mil åt norr, ty
vår n. lat. var 1° 51' 59". Livingstone är nu från fyra till sju mil
bred från ena stranden till den andra. Så vidt vi kunna se med
kikare, äro stränderna ganska låga, från 6 till 10 fot höga och 
skogbeväxta. På öarna växa täta skogar.

"Denna utomordentliga färd har varit uppfyld af flodlifvets alla
så väl faror som nöjen. Nu glida vi fram öfver trånga strömmar,
mellan tjusande öar, höljda af palmer och kryddbuskar, hvilkas ljufva
dofter och vårliga färger komma oss att imellanåt glömma de faror hvari
vi sväfva. Framför oss slingra sig stränderna af andra öar, krönta med
evig vår och grönska. Här förekomma teak- och bomullsträd, <i>Hyphene</i>- och
<i>Borassus</i>-palmer, vilda dadelträd och Guinea-palmer, det höga, ormlika
rottingträdet med sina vackra, hängande fjäderlika blad, det buskiga,
mängrotade mangrove-trädet, det högresta gummiträdet, smörträdet, <i>Ficus</i>

<i>Kotsohyana</i>, det greniga <i>Tamar indica</i> med en snårskog i ovanligt många
varieteter. Utmed stränderna, i synnerhet vid de små lugna vikarne, 
frodas ymnigt ett grässlag, <i>Arundo phragmites</i>, hvars långa, ljusgröna
blad prassla, när vi glida förbi och en bris drar fram uppåt floden; här
och der träffas <i>Papyrus antiquorum</i> eller en art af <i>Edemone mirabilis</i>
eller <i>Eschinomenæ</i>. I det lugna, ljumma vattnet i de små sund som
nyckfullt slingra sig mellan de lägre öarna upptäcka vi en
underbar mångfald af vattenväxter; talrika arter af <i>Nymphæa</i> med hvita
eller lavendelfärgade blommor, och, hopflätade med sina smärta
stänglar, den bredbladiga <i>Vallisneria</i> samt bland dessa den blyga <i>Pistia
stratiotes</i> med sina rosetter och täcka grönska. På båda sidor af dessa
små sund växer, tjockt som en häck, den alltid grönskande ormbunken
i en oerhörd utveckling.

"I snårskogen — der de jättelika träden saknas — finna vi
<i>Amoma</i> frodas bäst; dess högröda frukt, som växer i klasar vid basen
af stjelken, är en dessert af fin syrlig smak och dess frön, som
vanligen kallas paradisfrön, äro mycket eftersökta af <i>bhang</i>-rökarna i
expeditionen, hvilka nyttja dem att rena andedrägten och öka saliven.
Bladen hafva alltid en frisk grön färg och gifva en verklig
föreställning om en tropisk skog och ett fuktigt, varmt klimat. Icke långt
derifrån finner man <i>Phrynium ramosissimum</i>, hvars långa och breda
löf begagnas af infödingarna till beklädnad på hyddor och fiskarskjul,
till föivaring af maniokbröd, till fat och saltkorgar samt till
förvaring af åtskilliga fisksorter för marknadsbehof. Vidare påträffas här
<i>Strelitza vagina</i> eller vild banan, violträdet, oljiga bönträdet,
elfenbenträdet, som torde kunna blifva en värdefull handelsartikel,
<i>Semicarbus anacardium</i>, den vanligen s. k. märkbläcksplantan, <i>Encephastos
Aldensteini</i>, ingefärsplantan, drakblodträdet, olika arter af <i>Verbenaceæ</i>
såsom <i>Vitex umbrosa</i>, nötträdet (<i>Jatrophe purgans</i>), som ofta af
infödingarna ställes i samband med andarna, i synnerhet af
wakerewéer och wajijier; den praktfulla blommande <i>Loranthus</i> eller någon
ovanlig art <i>Liliaceæ</i> fängslar också vår blick då och då, medan vi i
ett drömmande tillstånd glida förbi dessa okända små öar, fulla af
skatter som skulle göra en botanist hänryckt och kanske bereda den
företagsamme köpmannen god vinst.

"Bland andra nöjen som vi hafva, är äfven att hålla blicken fäst
på en solig strand, der vi kunna vara säkra på att krokodilen ligger
och drömmer om en fiskbankett, och hvarifrån han reser sig endast
för att störta sig i floden med ett väldigt plumsande; eller ock att
betrakta någon misstänksam och spejande flodhästs upptåg och lyssna
till hans rytande, hvars styrka fördubblas of ekot som rullar från
strand till strand i dessa öde nejder.

"Vi hafva otroligt mycket att frukta. Först klippor och
strömsättningar, katarakter och vattenhvirflar, som vi lyckligtvis lemnat
bakom oss och som vi bedja Försynen att vi icke mer måtte behöfva
vidare råka ut för. Så den plötsliga stormen, som nu dagligen brusar
uppåt floden och, sedan den lindrigt fårat dess yta, upprör den
i tunga, bruna vågor, liknande dem på en sjö. och som redan
förorsakat oss så mycket lidande, att vi omsorgsfullt undvika dem.
Men den största, alltid hotande faran är den som kannibalernas tjut
förkunnar då de varseblifvit oss. Ja, känslan af trygghet är af
mycket kort varaktighet, nöjet hastigt öfvergående, men känslan
af fara är alltid till stades och uppfyller vår själ, antingen vi sofva
eller vaka.

"<i>Den 7 Febr.</i> — Latitudbestämning omöjlig. Dagen har varit
stormig. Floden svälde upp framför oss i stora tunga vågor, vinden
tjöt och hven genom ljusningarne i skogen så att vi blefvo helt
modstulna. Till råga på våra bekymmer hafva lifsmedlen tagit slut;
vi hafva ingenting mer att äta och kunna icke få något utan med
risk af menniskolif. Tomma magar göra framtidsutsigterna i okända
och vilda trakter ännu mörkare. Yi hafva tre åsnor, men mitt folk
har vant sig att betrakta dem som deltagare och kamrater i
expeditionen. Förslag göras att vi skola offra dem, men folket mumlar att
de trogna åsnorna, som följt oss så långt och länge, icke få röras.
Godt och väl. men hvad skola vi göra: Sent på aftonen kommo
höfdingarna till mig och förklarade att de måste hafva lifsmedel till
morgondagen. Jag svarade att de skulle få sådana och att vi skulle
begifva oss in till första by vi fingo se och begära lifsmedel.

"<i>Den 8 Febr.</i> — Gud ske lof! En orolig dag har slutat med
lugn för våra längre upprörda sinnen. Vi hafva slagit läger på en
liten med snårskog beväxt holme på 1° 40' 44" n. lat. och 21° 4' o.
long. Midt emot ligger på 500 yards afstånd på venstra stranden byn
Rubunga i Nganza. På högra stranden, 1.700 yards från oss, ligger
den stora byn Gunji.

"Yar kurs i går var vest till syd, i dag vest-sydvest. Yi gingo
om bord kl. 7 f. m. och rodde förbi en lång, skogig ö till venster om
oss. Kl. 8 började vi observera en lång hög bergås på högra
stranden med odlade terrasser och en talrik befolkning, som vi sedermera
erforo hette Upoto- eller Mbapoto, såsom en man kallade den. Jag
stälde några allvarliga ord till mitt folk och befalde dem att hålla
i beredskap alla våra vapen, bössor, spjut, yxor och knifvar, ehuru
det vore förskräckligt att börja fiendtligheter vare sig för att få
lifsmedel eller af andra skäl. De knotade halfhögt och frågade hvad de
skulle göra för att tillfredsställa magens oafvisliga kraf, och dock
hade vi fullt upp med koppar, messing, jernstycken, glasperlor och
tyg; ingen ville sälja till dem en bit maniok-bröd eller ens se på dem
utan att lägga i dagen en hemsk törst efter deras blod.

"Jag hade lagt i ordning de vackraste och mest glänsande varor
bredvid mig och beslöt att vara listig och förslagen som en orm vid
den blifvande underhandlingen. Kl. 11 f. m. fingo vi byn Rubunga
i sigte, och Frank fick befallning att icke komma närmare efter mig
med kanoterna än en fjerdedels mil, hvarpå vi beslutsamt rodde ned
mot byn och lade upp årorna på några hundra yards afstånd derifrån.
Snart närmade sig oss tre kanoter, dock utan de vanliga vilda
demonstrationerna. Icke ens en trumma lät höra sig eller en hornstöt
eller ett rop. Detta lofvade godt. Yi försökte med orden
'<i>Sen-nen-neh!' 'Cha-re-reh!'</i> i milda, melodiska tonfall. De togo till flykten.
Äter såg det nu mörkt ut. Men tålamod !"

"Yi hade sparat en banan och en bit maniok. Munnar och
magar hade vi med oss. En lämplig åtbörd med bananen mot munnen
och en liten smekning af en hopsjunken mage tyckte vi borde vara ett sätt 
att uttrycka vår stora nöd vältaligt nog att kunna tränga till hjertat 
af en krokodil. Vi rodde byn 30 yards nära och fälde vårt
stenankar; jag steg upp och sköt tillbaka min slitna gamla solhatt, så
att infödingarna måtte kunna granska mina drag och det bevekande
uttrycket deri blifva tillbörligt synligt. Med bananen i ena handen och
ett glimmande armband af koppar samt glasperlor af olika färger i
den andra började jag pantomimen. Jag gjorde en gång i Brusa i
Mindre Asien bekantskap med en idiot, som för en para trakterade
mig med ungefär samma stumma sång som den hvarmed jag nu
anropade den församlade menigheten i Rubunga att bortlägga det dystra
allvaret, den likgiltiga minen, det hårdnackade lynnet och gifva vika
för lockelserna af en ärlig och hederlig bytesaffär. Jag slamrade
med koppararmbanden, vände med mycket behag på de glänsande
gulbruna smyckena, höll med all möjlig frihet i sättet för deras
blickar långa halsband af glänsande <i>Cypræa moneta</i> och retade deras
nyfikenhet med perlor af de grannaste färger. Den gula, polerade
messingstråden glömdes icke heller; och så lyfte jag å nyo bananen till min
öppna mun. Och sedan, hvilken orolig väntan, hvilket tålamod,
hvilken helgonlik min af undergifvenhet jag måste visa! Det är sant,
men jag tror att läsaren kan ursäkta denna förnedrande pantomim.
Jag hade med mig en mängd hungrande halfvilda barn, och genom
kannibalernas verld hade vi plöjt vår väg till dessa oförderfvade
naturbarn.

"Vi väntade och slutligen kom en gammal höfding utför stranden
ned till en lägre landningsplats i närheten af några klippor. Några
af de äldre infödingarne, hvilka buro en hufvudbeklädnad af
leopard- och zibet-skinn, slöto sig snart till honom och alla satte sig
ned. Den gamle höfdingen nickade. Vi lyfte ankar och med ett par
årtag förde vi båten i land; jag ryckte till mig ett eller par knippen
glasperlor och sprang i land, åtföljd af qvartersmannen Uledi, och
inom ett ögonblick hade jag fattat den gamle höfdingens torra hand
och tryckte den hårdt af glädje. Den varmhjertade Uledi, som blott
för ett ögonblick sedan svurit ett osläckligt hat mot alla vildar, och
mot den senfärdige gamle höfdingen i synnerhet, omfamnade honom
nu med sonlig värma. Unge Saywa, Murabo och Shumari, alltid
smidiga och rådiga, fattade de mindre höfdingarnas händer och gjorde sitt
bästa att med småleenden och ett hjertligt sätt förjaga den sista
återstoden af skygghet och lyckades så väl, att inom en otroligt kort tid
blodsbrödraskap ingicks med mycken högtidlighet och ett oåterkalleligt
förbund slöts om fred och bistånd mellan de nya vännerna.

"Den gamle höfdingen pekade på Eranks ansigte, som sken fram
bland hans kamraters mörka kroppar, och jag vinkade åt honom.
Kanoterna skulle alla fälla ankar på 100 yards från land, men Frank
fick tillsägelse att besvara Rubunga-höfdingens försäkran om vänskap.
Vi utdelade gåfvor bland infödingarna och fingo i stället stora knippen
fullmogna, halfmogna och gröna bananer samt fisk. Det överenskoms
att vi skulle slå läger på holmen, der vi befunno oss med en känsla
som om vi varit helt nära hemmet.
"Innan  jag skildes vid höfdingen i Kubunga frågade jag honom
om namnet på floden, nyttjande dervid en blandning af kiswahili-,
kinyamwezi-, kijiji-, kiregga- och ki-kusu-språken. Han förstod mig
efter en stund och svarade att den hette 'Ibari'. Men sedan han
fullkomligt fattat hvad jag menade, svarade han med ljudlig röst:
<i>'Ikutu Ya Kongo'.</i>

"Ända från det vi lemnade Stanley-fallen hade jag varit nästan
säker om att den förfärliga floden verkligen måste vara Kongolandets
flod, men det var imellertid angenämt att få höra det.

"Vi ha fått lifsmedel tillräckligt för denna dag. Qvinnorna
behöfva längre tid för att hemta mod att göra bekantskap med oss
främlingar och ha uppskjutit sina besök till i morgon. En stor
marknad skall hållas pä ön för var räkning. I morgon skola trummorna
ljuda i Rubunga men icke till strid utan för att kalla infödingarna
till lägret med födoämnen. Imellertid har vår hunger blifvit stillad, den
gnagande tomheten har blifvit aflägsnad och våra länge oroade sinnen
hafva fått lugn. Måtte detta lyckliga vänskapsförbund blifva
inledningen till många andra!"

*
</chapter>
<chapter name="Tionde kapitlet.">
<h1>Tionde kapitlet.</h1>

Uppdrifven tatueringskonst. — Misstänkt vänlighet.— Vänner eller fiender? —
Förrädiskt anfall. — Livingstones fauna. — Bland "houyhynymerna". —
"Yaha-ha-haerna." — Franks mod och räddning med knapp nöd. — Vår strid med
bangalaerna. — Hägring på floden. — Livingstones stora biflod. — Bland vänner.

Medan vi hvilade ut i snårskogen på holmen midt emot
Rubunga, njöto vi denna sinnenas ro som endast de få lyckliga
pläga erfara hvilka icke veta af ångest eller bekymmer. För
första gången på flere veckor hade vi sofvit godt. Det låg
ingen förställning i de glada morgonhelsningar som vexlades.
Den misstänksamma minen och den snabba, spanande,
misströstande blicken hade försvunnit och en otvungen glädtighet rådde
i lägret.

Omkring klockan 9 ankom den första kanoten, och dess
besättning helsades varmt och hjertligt välkommen. Snart
anlände flere, medan den stora marknadstrumman fortfor att kalla
infödingarna från båda stränderna — från Rubunga och Uranzi
på venstra, Gunji och Upoto på högra stranden. I lätta, snabba
och smakfulla kanoter af kaik-slaget tillförde de oss färsk och
torr fisk, sniglor, ostron, musslor, torkadt hundkött, lefvande
hundar och getter, bananer, pisanger, kläder af grästyg, maniok,
mjöl och bröd ungefär liknande skeppsskorpor, spjut, knifvar,
större och mindre yxor, klockor, armband af jern och gördlar —
kortligen allt som förekommer i handeln vid Livingstones
stränder. Knifvarna utgjorde egendomliga prof på afrikansk
smidesskicklighet; bladen voro i allmänhet vågformiga och krökta som 
skäror. De förnämsta bland vildarna buro 18Ñ tum långa vapen
med messingshandtag och egg på båda sidor och temligen breda
i spetsen samt med två blodkanaler längs midten af det breda
bladet; nära fästet var bladet genomborradt med två
halfrunda hål och skaftet ofvantill prydt med utterskinn.

Infödingarna fästa upp sitt hår med en egendomlig konst,
hvilken för waruaerna och waguhaerna består i att hopvrida det
i tofsar, som fästas bak i hufvudet med smakfulla hårnålar af
jern — ett mod som hyllas af många köksjungfrur i civiliserade
land. Tatuering användes ända till öfverdrift, i det huden
öfverallt från hårfästet ända till knäna är full med punkterade
märken. Bröstet liknar en pergamentskarta med hieroglyfer och
är märkt med upphöjda figurer, lister, fyrkanter, cirklar,
våglinier, rosetter och alla möjliga teckningar. Något färgämne
användes dock icke vid dessa märken och punkteringar;
huden utspännes helt enkelt och irriteras genom insläppandet
af något retmedel eller luft. Några af de glänsande knölarna,
hvilka innehöllo luft, voro stora som hönsägg. Icke mindre än
sex tunna upphöjda ränder gingo öfver pannan från tinning till
tinning, lika många utefter hvardera kinden, och från nedra
ögonlocket voro dragna vågiga linier ned emot munnen; på
hakan sågos rosetter, halsen tycktes öfversållad af stora blåslika
upphöjningar, och framsidan af deras kropp hade erbjudit den
infödde konstnären rymlig plats, hvarpå han strött sitt snilles
utomordentligaste skatter. Detta bruk har fått en sådan
utsträckning, att infödingarna äro förskräckligt vanstälda, i det
många hafva rent af onaturliga drag och hals.

<img id="4465">Knifvar,  Rubunga.</img>

Denna infödingarnas afskyvärda smak framstår yttermera
genom bruket af halsband af mennisko-, gorilla- och
krokodiltänder, som af många bäras i sådan mängd, att man ser litet
eller intet af halsen. Några buro polerade vildsvinsbetar, så att
spetsarna möttes från hvardera sidan.

Blodsbrödraskap var en ohygglig kannibalisk högtidlighet
hos dessa vildar och af dem eftersökt antingen derför att den
erbjöd tillfälle att tillfredsställa blodtörsten eller emedan den 
åtföljdes af ett utbyte af gåfvor, af hvilka de gerna ville draga
den största fördel. Sedan en inskärning gjorts i hvarderas
arm, böjde de båda bröderna sina hufvuden och infödingen syntes
suga ur såret med den största ifver — huruvida af smak för blod
eller af varm vänskap är svårt att säga. När de sågo att vi
voro frikostiga, blefvo de envisa tiggare, som blott med
svårighet kunde tillfredsställas. Koppar försmåddes, men messingstråd
var god som guld — allting utom kanoter kunde erhållas för
denna metall.

Det som mest förvånade oss af hvad vi sågo i Rubunga voro
fyra gamla portugisiska gevär, vid hvilkas åsyn alla expeditionens
medlemmar uppgåfvo ett glädjerop. De syntes dem vara
tydliga bevis på att vi icke tagit miste om vägen, att den stora
floden verkligen föll ut i oceanen och att deras anförare icke
bedragit dem, då han försäkrat dem att de en dag skull få se
öppna hafvet.

Till svar på våra frågor hvar de hade fått dem svarade
vildarna att de erhållit dessa musköter af män som en gång
gång om året i kanoter kommo från Bankaro, Bangaro, Mangara
eller, såsom det slutligen uppgafs med bestämdhet, Mangala för
att köpa elfenben. Dessa köpmän voro svarta och hade aldrig
hört talas om hvita män eller araber. En eller ett par af
infödingarna hade besökt Mangala, och af dem fick jag följande
lista på platser som de hört omtalas såsom liggande nedåt
floden och hvilkas namn böra intressera geografen.                              

Iringi.            Mpungu  (der floden inträn-

Mpakiwana.            ger yid venstra stranden).

Ukataraka.         Mangala.

Marunja.           Ibeko.

Ikoncgo.           IregTveh.   

Bubeka.            Bateké.

Imemé.              Ikumu.

Ikandawanda.    Irebu.

De nedanför Rubunga boende folken voro bakongoer,
mberrier, wakomeraer, wyyakaer, baurengerier, mangalaer.

På morgonen den 10 Februari kommo infödingar nedifrån
floden för att ledsaga oss vidare, och våra vänner i Rubunga
afsände äfven en kanot med flere man för att föra oss till
Urangi. Efter ungefär två timmars rodd anlände vi till det
ganska folkrika Urangi, som utgöres af flere tätt intill hvarandra
liggande byar. För att aflägsna hvarje möjlighet till en
brytning slogo vi läger å en vacker, af höga träd beskuggad slätt
på en temligen lång, skogig ö. Genast vid vår ankomst lade
en stor mängd af de eleganta kanoter som nyttjas i denna trakt
at från land för att möta oss. De hade en längd af femton
till fyrtiofem fot och voro allt efter storleken bemannade med
en till tjugu man. De voro alla sammans utmärkt vackra och
väl skurna, besättningarna stodo upprätt och drefvo med sina
kraftiga åror at ett lätt träslag farkosterna framåt med en
hastighet af 6 knop i timmen. Till form och utseende voro de
så olika kanot vidundren uppåt floden som stammarne sjelfva skilde
sig från hvarandra. Ganska besynnerligt var det att iakttaga
denna öfvergång från en stamegenhet och plägsed till en annan.
Det var tydligt att detta folk icke dref handel med de
ofvanför boende. Jag tror icke att vildarna i Rubunga eller Urangi
äro kannibaler, ehuru vi fingo tillräckliga bevis på att ett
menniskolif icke har synnerligt värde för dem, och halsbanden af
menniskotänder voro en i detta hänseende ingalunda lugnande
anblick — de väckte verkligen hemska tankar.

Vi mottogos med ett bullersamt välkommen. De trängde
sig på oss i stora hopar, en sak som med hänsyn till våra
senaste erfarenheter icke just stärkte den känsla af trygghet vi
en kort tid njutit i Rubunga. Men vi härdade ut och höllo
god min. Glädtighet, uppriktighet och sällskaplighet äro de
bästa vapen mot en vilde, och i konsten att använda dessa
egenskaper voro vi hemmastadda och lärda karlar. Jag såg icke
den minsta skymt af vrede, surmulenhet, tvifvel eller misstro
hos någon, man, qvinna eller barn, som tillhörde expeditionen.
Hvad Frank och mig sjelf angår, utmärktes vårt uppträdande
genom en englalik mildhet, som förtjent att kanoniseras. Jag
satt småleende midt i en grupp af tatuerade vänner med filade
tänder och ohyggligt sargade kroppar. De höllo i händerna
förskräckliga blottade knifvar eller svärd, med hvilka de skulle
kunnat hacka mig i stycken innan jag ens fått en aning om
deras afsigter.

Men snart hördes knot och till sist kom lägret i oro.
En klagade öfver att hans matta blifvit stulen, en annan
hade mist en knif, en tredje tyg, en fjerde hela sitt lager af
glasperlor; tre eller fyra spjut voro också bortstulna; och
slutligen nådde snatterierna sin höjd, i det två bössor försvunno.
Lyckligtvis blefvo dock tjufvarna gripna, innan de lyckats smyga
sig undan med bytet, och nu inträdde en ny sakernas ordning.
Vi togo fasta på den gamla regeln, att en oupplyst vilde icke
bör åtnjuta förtroende längre än man har ögonen på honom.
Vi bygde en inhägnad och vägrade infödingarna tillträde
till lägret men anvisade dem en särskild plats utanför detta.
Tillika upplyste vi dem att de som hade något att sälja kunde
föra sina varor dit, då de skulle finna köpare. Höfdingarna
gingo in härpå, och vänskap och blodsbrödraskap voro
synbarligen derefter lika ifrigt eftersträfvade som före dessa små störande
uppträden, helst ingen blifvit skadad och förlusterna burits
utan att några repressalier ifrågakommit.


<img r id="4466">Dubbla jernklockor i Urangi.</img>
Klockan 5 eftermiddagen lät den store höfdingen i Urangi
tillkännagifva sin ankomst genom att låta slå på sin dubbla gongong
af jern. Denna gongong utgjordes af två långa, klockformiga
instrument af jern, hvilka upptill sammanhöllos af ett
jernhandtag och som vid slagen af en kort käpp med en
kautschukkula i ändan läto höra ganska
behagliga toner. Höfdingen blef
mycket vänligt mottagen, och
ehuru han ej yttrade någon
önskan eller tycktes hafva för
afsigt att gengälda våra gåfvor,
lemnade han lägret långt ifrån
missnöjd. Han förklarade högt
för den vid floden samlade
menigheten att jag var hans
broder, att frid och endrägt skulle
råda mellan oss, att alla skulle gå
våra önskningar till mötes och "göra stor handel." Men sedan han
aflägsnat sig, blefvo infödingarna kitsliga och okynniga som barn.
Tjogtals kanoter foro hit och dit, upp och ned utanför fronten af
lägret, hvarvid vi hade tillfälle se att hvar och en vilde var
tatuerad på det afskyvärdaste sätt, att menniskotänder utgjorde en
omtyckt prydnad kring halsen, att deras egna tänder voro filade;
att de genom bangalaerna förskaffat sig messingstråd i förvånande
mängd, då de buro ringar deraf kring armar och ben; att medan
qvinnorna gingo nakna, männen buro ganska stora ländkläden
af grästyg; samt att elfenben fans att köpa i huru stor
myckenhet som helst och att slutligen palmvinet hade förvridit
hufvudet på en stor mängd af dem. Vi upptäckte äfven att Urangi
var i besittning af omkring ett dussin skjutgevär.

Af en vän som visade mig mycken uppmärksamhet fick
jag den upplysning att tre timmars väg från Urangi fans
inne i landet en stor handelsby, kallad Ngombé, dit
barangierna ofta foro med fisk, färsk och torkad, för att derför tillbyta
sig maniok, bananer, nötter och palmolja; att palmer växte
här särdeles ymnigt; att på högra stranden nedanför Gunji ligga
trenne områden, Umangi, Ukeré och Mpisa; samt att floden på
högra sidan är känd under benämningen Ukeré, medan den del
som flyter förbi Urangi kallas Iringi.

Vid solnedgången begåfvo sig våra besynnerliga vänner i väg
och rodde öfver floden till sina byar i en mycket angenäm
sinnesstämning, så vidt man fick döma af deras småleenden och
vänliga nickningar. Efter klockan 8 på aftonen hördes ett
förskräckligt trummande jemte ett halft dussin gevärsskott från
byarna i Urangi. Vi antogo att infödingarna dansade och
ymnigt drucko sitt palmvin, det smakliga och mycket omtyckta
<i>malofu</i>. I den djupa tystnaden omkring oss hörde vi ibland
rösten af en man, som tycktes läsa upp en proklamation eller
hålla ett slags föreläsning, så vidt vi kunde förstå. Kosten var
fullt hörbar men icke orden. Slutligen somnade jag inemot
midnatt.

En timme före dagningen voro vi i rörelse, tillagade vår
frukost, packade i hop och vidtogo de vanliga förberedelserna
för fortsättning af färden.  

Kort efter soluppgången kommo våra vägvisare från Urangi,
hvilka visat oss vägen från Rubunga, för att, enligt sitt löfte,
eskortera oss till en annan, längre nedåt floden boende stam.
Vi gåfvo dem en hederlig belöning för deras tillmötesgående.
Derpå gingo vi om bord.

Då vi höllo på att bryta upp från lägerplatsen, varseblefvo vi
tjogtals kanoter som kommo oss till mötes öfver den breda
flodarm som skilde vår ö från byarna. Detta var så naturligt, att
vi icke fäste oss dervid, ehuru vi tyckte att de voro
bemannade med ett större antal infödingar än dagen förut. I tio
minuter gledo vi lugnt och behagligt framåt. Plötsligt hörde jag
ett skott smälla och en skrotladdning hvina nära intill båten.
Jag vände mig åt sidan och såg röken efter ett skott framför en af
infödingarnas kanoter. Vi kunde knappast tro att våra vänner så
hastigt förvandlats till fiender förr än en af mina män utropade:
"Herre, en af vårt folk är dödad. Vildarna skjuta på oss."
Samtidigt med det skottet lossades varseblef jag att våra 
vägvisare skyndat undan med sin kanot, och nu blef det mig klart   
att allt sammans varit en på förhand uppgjord plan.                        

Orolig för expeditionens säkerhet, lät jag kanoterna ordna
sig i linie och börja striden. Vildarna anföllo oss tappert,
afsköto sina skarpt laddade gevär och drogo sig hastigt tillbaka
för att ladda om, medan de lätta träspjuten kastades med
förvånande säkerhet och de vackra kanoterna likt flygfiskar foro
fram och åter i svindlande fart och under mycket behagfulla
rörelser. Naturligtvis voro sköldarna uppsatta kring vår flottilj,
och bakom dem underhöllo vi en mördande eld; i båten voro
vi visserligen blottstälda men träffades likväl icke, tack vare vår
snabba gevärseld. Men de förföljde oss envist tills infödingarna
i Mpakiwana hörde skjutningen och skyndade till anfall samt
fortsatte striden med en ihärdighet som bragte oss nära
förtviflan. Vid middagstiden upptäckte vi ett sund bland öarna;
vi följde det och intrasslades ännu en gång i en väldig labyrint
af vikar och bugter.

För att närmare angifva kursen må nämnas att litet
ofvanför Urangi var latituden i norr 1° 36' O" och middagen den 11
erhöll jag ungefär tjugu mil vester om Urangi 1° 41' O" n. lat.

Öarna äro mycket talrikare nedanför Rubunga och prunka
med en underbar vegetation, i det de ega flere palmvarieteter
än de ofvanför belägna. Gigantiska träd af nyss nämnda slag
förekommo i mängd, liksom der, men här voro de inbäddade i
massor af mindre palmarter, vinrankor och slingerväxter. Då
stränderna icke ligga särdeles högt öfver flodytan, högst fem
till tio fot, öfversvämmas de ofta, när floden stiger, hvarföre
också här och der påträffas mindre sumptrakter der rörväxter och
unga palmer finna den mest drifvande jordmån. Dessa låga öar
äro tillhåll för en mängd plågoandar. Medan vi gledo förbi
dem under dagens lopp, voro vi ytterst besvärade af
blodtörstige bålgetingar och tsetsé-flugor, och om natten svärmade
muskiter omkring oss i sådan mängd, att vi knappt fingo sofva.
Dessa insekters surrande om natten verkade på våra halfvakna
sinnen liksom bullret af annalkande vildar, och det oupphörliga
viftande med qvistar af fikonträdet, hvarmed de hårdt
anfäktade dödliga hade beväpnat sig, pinade ända till daggryningen
mina trötta öron.

Vi uppfångade som hastigast en skymt af Ukatakura eller,
som det stundom benämnes, Ukaturaka, medan vi foro genom
det ena sundet efter det andra. Fem eller sex kanoter förföljde
oss ungefär fem mil, men slutligen undkommo vi dem.

Den 12 Februari förgick utan någon störande händelse,
öarnas antal tilltog oupphörligt; floden var ofantligt bred, öfver
sju mil. En gång sågo vi en by långt bort på högra stranden.
Låga öar af uppsköljd sand med ymnig växtlighet af <i>Arundo
Phragmites, Papyrus antiquorum</i> och många andra varieteter af
<i>Cyperaceæ</i> blefvo allt talrikare. Omkring dem vimlade
marabustorkar, baleariska tranor, den kortbenta <i>Balæniceps rex</i>,
flamingoer, sporrvingade gäss, svärmar af vilda ankor, lommar, isfåglar,
silfverhägrar, svart och hvit ibis och beckasin. Vi skulle
kunnat skjuta så mycket fågel som helst till föda, om vi icke hade
befarat att ett enda skott kunde hafva till påföljd en strid mot
eldvapen i vilda händer. Vårt enda hopp om att helskinnade komma
ifrån dessa trakter var att undvika den mordlystna menniskan.

På en af dessa öar sågo vi en elefant med ett par präktiga
betar, men han gick så säker förbi oss som om vi varit
obeväpnade; på en vassbevuxen ö af ansenlig längd varseblefvo vi
äfven en hel hjord röda bufflar, hvilka äro mindre och i
allmänhet alldeles olika den svarta buffel som finnes i östra hälften
af kontinenten. Vi längtade ifrigt efter kött och voro vana att
i land der man icke traktar efter främlingens lif egna ganska
mycken tid åt jagten, men vi vågade likväl icke skjuta. Många
mäns lif — egna och infödingars — berodde på vår
återhållsamhet härutinnan.

De högre belägna och mera skogiga öarna äro fulla af
apor, såsom <i>Cynocephalus porcarius</i>, den nattvakande makin och
en mängd långsvansade små apor. Vid ett tillfälle, då det
prasslade i buskarna, såg jag upp helt hastigt och fick se en
skymt af ett slags stor, skäggig apa, hvilken stod upprätt;
strömmen var imellertid stark och vi rodde hastigt framåt, så att det
var fåfängt att söka fånga henne.

I sunden var det särdeles godt om flodhästar och
krokodiler. På flere ställen sågo vi vid stränderna af dessa öar
ofantliga krokodiler ligga lättjefullt utsträckta på den glittrande
sanden, medan några mindre på vördnadsfullt afstånd från
dessa höga herrar efterapade deras liflöshet, tills plaskandet af
våra åror dref dem, unga och gamla om hvarandra, att hastigt
uppsöka sina hem i djupet.

En anmärkningsvärd omständighet var att ingen drifved
syntes till i floden. Ett och annat gigantiskt träd låg visserligen
strandadt på någon sandholme, men dessa i amerikanska floder
ofta förekommande, farliga navigationshinder äro ganska 
sällsynta på Livingstone. Detta har kanske sin förklaring deri att
dess flodbädd är hårdare och mera kompakt samt har en mera
lös slamjord än flodbäddarna i Nordamerika. Strandras förekomma
imellertid ofta, och vid öarnas stränder ligger mången fallen
skogsmonark; genom att styra några fot utanför dessa gick vår
färd likväl lyckligt utan att afbrytas af någon snärjande gren
eller trädrot.

På morgonen den 13 passerade vi antingen mynningen af
ett 500 yards bredt sund eller en flod — möjligen Sankuru — till
venster. Vi trodde verkligen att det blott var ett sund mellan
öarna, tills vi öfverraskades af dess ovanliga längd och än mera
häpna blefvo vi, då vi gått rundt en udde och plötsligt
upptäckte att vi voro helt nära en mängd byar. Det var för sent
att vända om. De stora trummorna och stridshornen skallade
genom skogarna och väckte öarnes vilda ekon. Med en
förkänsla af att vi nu skulle få det "hett" igen och snart å
nyo blottställas för alla de faror en fejd med vildar drager
med sig beredde vi oss till försvar med de resurser vi egde.
Qvinnor och barn befaldes att lägga sig ned på bottnen af
kanoterna och spjutkastarna att fatta posto bakom sköldarna för att
skydda gevärsskyttarna. Vi hade numera blott tretionio
skjutvapen — nitton Snidergevär och tjugu musköter — oberäknadt
mina egna reffelgevär. På 300 yards afstånd från det
närmaste nybygget rodde vi ut i flodens midt och ryckte nedåt i
sluten linie med båten främst. Vi hade derunder en dunkel känsla
af att någon ro icke skulle unnas oss förr än vi antingen
blifvit sänkta i grafven eller af Försynen begåfvade med vingar
att fly ur denna af fasor uppfylda verld.

De första stridsropen som höjdes, då de vackra men
obevekliga kanoterna skyndade mot oss, påminde mig om
"houyhynymerna", ty de gnäggande ljuden från krigarna i Marunja
borde rätteligen stafvas "Yaha-ha-ha." Dessa rop ljödo som
en gnäggningskorus af en hop fullblodshingstar. Om jag icke
lyckats förskaffa mig namnen på dessa stammar, skulle jag med
full rätt kunnat säga att efter "ooh-hu-huer" mötte vi
"bo-bo-boer" och efter en hård kamp mot dessa vilda "bo-bo-boer"
träffade vi de förskräckliga "yaha-ha-haerna".    Den resande som
möjligen blir min efterföljare skall otvifvelaktigt erkänna att
denna klassifikation är riktig.

Hvad mig angår, måste jag bekänna att jag genom att lyssna
på dessa sällsamma rop lät narra mig till en farlig overksamhet,
så att innan jag återfick besinningen hade jag redan tre kanoter
rakt framför mig och såg nio blänkande gevärspipor riktade mot
mig. Då jag hade min plats i båtens förstäf för att kunna leda
expeditionens färd utför floden, blef jag snart ett mål för skotten
från ännu flere, alldenstund de hastigt framilande kanoterna i en
halfcirkel närmade sig vår front. Men liksom vid flere andra
tillfällen räddades jag derigenom att sjelfva mitt utseende väckte
fiendernas förvåning. Om jag varit svart, skulle jag länge sedan
varit dödad, men nu liksom ofta förr var det nyfikenheten som,
starkare än hatet eller blodtörsten, midt under striden hejdade armen
som spände bågen eller var färdig att slunga spjutet. Äfven nu
då vildarnas tunna flinthanar voro spända och fingrarna hvilade
på det dödsbringande trycket, försjönk fienden i betraktande af
den tysta och orörliga gestalten af en varelse, hvilken måste
hafva synts dem lika besynnerlig som något af de diktade väsen,
hvilka traditionen från deras förfäder sökt beskrifva för dem —
<i>"en hvit!"</i>

Den minsta rörelse skulle naturligtvis haft till följd min
ögonblickliga död. Det var obehagligt att sitta och känna sig
vara målet för så många gevärskulor, men det var det klokaste
jag kunde göra. Medan jag var föremål för en stor
infödingskaras nyfikenhet, hade Frank väckt icke mindre förvåning hos
en mängd vildar som lurade på oss från venstra sidan, och våra
åsnor delade med oss äran att blifva begapade. Katembo
försökte börja ett samtal med dem och öfverraskade dem med
frågan, om de voro från Marunja, då vi också fingo veta hvilka
vi hade att tacka för denna obehagliga ära. Jag tror verkligen
att Katembo måste bära skulden till ett afbrott i denna
nyfikenhetens förtrollning, ty fem minuter derefter, sedan vi under
tystnad passerat nära två mil förbi deras byar, lossade en eländig
vilde ett skott och dödade Rehani, en af våra bästa män.
Instinktmässigt höjde wangwanerna sina sköldar, båten rodde hastigt
upp och öppnade sitt batteri af handvapen för att
hämnas Rehanis död och försvara folket som hönan försvarar sina
kycklingar, och inom tretio minuter måste de sjutio med
skjutvapen rustade kanoterna från Marunja draga sig tillbaka på ett
mera vördnadsfullt afstånd. Sedan de följt oss omkring fem
mil, uppgåfvo de jagten, och lyckligtvis sågo vi icke vidare
till dem.

Vid middagen gjorde jag en observation och erhöll en
nordlig latitud af 1° 28' O"; middagen den 12 voro vi på 1° 36' O"
nordlig latitud.Kursen hade bland öarna ändrats från vest halft 
nord till vest-sydvest.                                                                                   

Sedan vi undkommit marunjaerna, smögo vi oss vidare
ur sund och i sund, från bugt till bugt som slingrade sig
mellan öskogarna tills aftonen kom, då vi lägrade oss för att
undergå den vanliga nattliga tortyren af Livingstone-flodens
muskiter.

Sedan vi lemnade Urangi, hade vi på flere öar upptäckt
små läger, bestående af kanske ett dussin små gräshyddor eller
skjul, hvilka utan tvifvel blifvit uppsatta såsom ett tillfälligt skydd
af någon handelsidkande stam längre nedåt floden, och då vi
hört Mangalas makt mycket prisas af infödingarna i Rubunga,
drogo vi den slutsatsen att efter ankomsten dit skulle vi vara
fria från alla bekymmer och faror.

På förmiddagen den 14 Februari kommo vi, medan vi oroligt
höllo utkik för att icke genom något bedrägligt sund blifva
förda inom synhåll för andra byar, till spetsen af en ö, hvars
högra sida vi efter någon tvekan följde. Två andra öar lågo
till höger om oss och hindrade oss att se fastlandet. När vi
farit två mil vidare, kommo vi plötsligt rakt framför ett litet,
på högra stranden liggande nybygge. Det var för sent att vända
om och vi fortsatte således färden, smygande fram utför floden
och så nära intill ön som möjligt i hopp att hinna ett sund
innan vildarna varseblifvit oss. Men ack, midt under våra böner
om befrielse hördes skarpa och hastiga trumslag, som drefvo
blodet bäfvande tillbaka till hjertat, och ångestfull lyssnade vi
efter svaret. Snart slog den ena trumman efter den andra
allarm, tills de jättestora krigstrummornas dån kallade folket
till vapen.

Förtviflad sprang jag upp och tilltalade mina nedslagna och
hårdt pröfvade följeslagare sålunda:

"Mina vänner, det tjenar till ingenting att söka undkomma
dessa blodtörstiga hedningar. De der trumslagen betyda krig.
Det kan likväl vara möjligt att detta folk är bangalaerna, i
hvilket fall de, såsom handelsidkande folk, säkert hört talas
om männen från hafvet, och en liten gåfva skall kanske
tillfredsställa deras höfdingar. Gören i ordning era gevär, krut
och kulor, medan jag anställer observationer, och sen till att
sköldarna äro färdiga att uppsättas genast vid första bösskott
ni få se eller höra. Blott på det sättet kan jag rädda er, ty
hvarje hedning vi möta hädanefter, härifrån och till hafvet, är
väpnad med bössa, de äro svarta som ni och ha hundra
gevär mot hvart och ett af era. Om vi måste dö, så må det
ske med vapen i hand såsom män. Ingen må nu säga något
eller röra sig, medan jag talar och försöker möta dem
vänskapligt."

Vi gingo i land på den lilla ön midt emot den största
byn, och vid middagen erhöll jag latituden 1° 7' O" n. lat.
Imellertid hade vildarnas raseri flammat upp vid trummornas
åska, kanoter mönstrades, gevär laddades, spjut och svärd hvässtes,
allt i afsigt att nedgöra oss, och detta blott derför att vi voro
främlingar och vågade fara på deras flod. Likväl hade vi både
vilja och medel att köpa deras vänskap. Vi voro benägna att
underkasta oss hvilken beskattning, hvilken oförsynt fordran som
helst för tillåtelsen att få passera oantastade. Med undantag af
lifvet eller en droppe af vårt blod ville vi offra hvad som helst.

Långsamt och tyst aflägsnade vi oss från vår tillflyktsort
på ön och började färden utför floden. Båten intog sin position
i fronten, Franks kanot, <i>the Ocean</i>, till höger, Manwa Seras,
<i>London Town</i>, till venster. Bortom Manwa Seras kanot låg den
obebodda ön, hvars ovanliga längd hade bedragit oss och lockat
oss i denna svåra klämma. Från höger skulle fienden komma
med musköter och spjut och ett ohejdadt raseri, så vida vi icke
kunde beveka honom.

Vi hade hunnit ungefär en half mil från Observations-önr
då stäfvarna af en mängd kanoter syntes skjuta fram ur sundet.
Jag steg upp och for dem till mötes, hållande ett långt stycke
rödt tyg i ena handen och en rulle messingstråd i den andra.
Vi hvilade på årorna, kanoterna lade lugnt upp sina och alla
sutto uppmärksamt väntande på hvad som komma skulle. Då
vi drefvo utför strömmen, närmade sig skaror af kanoter.

Jag ropade an vildarna, hvilka voro de ståtligast utstyrda
jag någonsin sett. På något afstånd syntes de alle sammans
bära någonting som liknade engelska universitetsmössor men hvita
till färgen, hvarjemte de hängt på sig en massa glittergrannlåt
och kram af glänsande messing, koppar och poleradt stål.

Vildarna svarade icke på mitt tillrop; jag hade imellertid
förnyat det under samma åtbörder som haft en så gynsam
verkan i Rubunga. Jag observerade att tre eller fyra kanoter
nalkades Franks kanot i allt annat än fredliga afsigter, och flere
af dem hotade honom, hvarvid Frank steg upp och visade dem
sina vapen. Jag ansåg detta vara förhastadt och befalde honom
<img id="4405">Strid med 63 Bangala-kanoter.</img>

sitta ned och vända sig ifrån dem. Jag upplyfte åter det röda 
tygstycket och messingstråden och erbjöd dem genom pantomim
åt de närmaste, som jag förut vändt mig till: men nästan i
samma ögonblick lossade de vildar som hotat Frank sina skott
mot min båt och sårade tre af mina unga män — Mamhu,
Murabo och Jaffari — medan tvänne andra bland ikuderna
sköto på Franks kanot och sårade två — Hatib och Muftah.
Projektilerna utgjordes af taggiga jernstycken och kopparmalm
och voro alldeles lika dem som nyttjades af ashantierna. Efter
denna mordgerning gjordes icke något vidare försök att
bibehålla fred. Sköldarna sattes upp och befunnos vara ett
förträffligt skydd mot skrotsvärmen. Båt, kanoter och sköldar fingo sina
märken, men endast några få af dessa senare blefvo genomskjutna.

Striden börjades på allvar och fortfor så länge, att ny
ammunition måste utdelas. Vi märkte, att medan den fortgick,
sände hvarje by sitt antal krigare till förstärkning. Klockan
omkring två närmade sig en kanot på ett öfvermodigt sätt och
tydligen med drucken besättning och sköt på oss på 30 yards afstånd.
Båten höll genast ned på den och tog den, men vildarna
hoppade i floden, och skickliga simmare som de voro, räddades de
af sina i rättan tid till hjelp kommande vänner. Kl. 3
räknade jag sextiotre fiendtliga kanoter. Några af bangalaerna
— de angåfvo sig såsom sådana genom sina besynnerliga skri
"Yaha-ha-ha, Ya Bangala"! — "Ya Bangala! Yaha-ha-ha!" —
utmärkte sig genom en djerfhet och ett mod som det för vår egen
skull gladde mig att se icke vara allmänt. Min uppmärksamhet
fästes i synnerhet vid en ung höfding med en hufvudbonad af hvitt
getskinn och en kort mantel af samma material samt ringar af
tjock messingstråd kring halsen, armarna och benen, en utstyrsel
tillräcklig att skydda dessa kroppsdelar mot en skrotladdning
och visa att han var en vigtig man. Hans följeslagare i
kanoten voro tio till antalet och hans styrman skötte
farkosten så väl och vände så snabbt och säkert efter det höfdingen
och hans följeslagare aflossat sina skott, att vår skottafla
ögonblickligen inskränktes till endast förstäfven och en smal linie af
stående gestalter. För hvarje gång han flög framåt för att gifva
eld syntes hans landsmän lifvade genom exemplet till att täfla
med honom. Och om man antog att hvarje af de sextiotre
kanoterna hade öfver hufvud fem skjutgevär egde vi således 315
musköter mot våra fyrtifyra. De misstogo sig likväl i
antagandet att deras skrot hade samma genomträngande kraft och
gingo lika långt som våra. Endast några få af de djerfvaste
vågade sig, sedan de erfarit styrkan af vår eld, närmare än 100
yards. Den nyss omnämnde unge höfdingen kom ofta 50 yards
nära och skickade oss en smattrande skur af skrot, som dock
nästan hvarje gång gick för högt eller för lågt. Slutligen träffade
Manwa Sera honom i låret med en Snider-kula. Den tappre
ynglingen tog helt kallt och i allas vår åsyn en bit tyg, band
den varsamt omkring såret och drog sig sedan lugnt tillbaka
mot stranden. I hans rörelser låg någonting så ädelt och
behagfullt, att jag gaf befallning att han skulle få aflägsna sig ostörd.
Efter hans försvinnande blef skjutningen svagare, och klockan
half sex e. m. retirerade våra motståndare och lemnade oss att
sköta våra sårade och med tre ljudliga hurrarop fröjdas öfver
vår framgång. Detta var vår tretioförsta strid på denna
förfärliga flod samt för visso den mest hårdnackade vi haft att utstå.

Min pratsamme vän i Urangi hade berättat för mig att
bangalaerna, när de besökte hans land, hade för vana att
uppträda något skrytsamt, att de ofta togo sig friheten att på det
mest hänsynslösa sätt skjuta på hvad helst som förargade dem,
korteligen att de voro mycket "heta". Jag hade likväl icke
kunnat tro att de skulle öfverlemna sig åt sin "hetta" emot
folk som kunde anses såsom fränder till dem, hvilka utrustat
dem med bössor och krut. Mig synes det imellertid klart att
bangalaerna, så företagsamma de än äro, aldrig hafva gått längre
uppför Livingstone än till Upoto, ty i annat fall skulle de
säkerligen blifvit tvungna att mäta sin styrka med kannibalerna vid
Aruwimi.

Bangalaerna kunna sägas vara Livingstone-flodens ashantier,,
ehuru deras land har en jemförelsevis obetydlig flodkust. Deras
byar — en mil eller half från hvarandra — upptaga en
sträcka af 10 mil. De afyttra i Ikongo och Irebu längre
ned vid floden allt det elfenben som de köpt i Upoto, Gunji,
Mpisa, Ukeré, Rubunga, Urangi, Mpakiwana och Marunja. Jag
anmärkte, strax efter det striden började, att en mängd
kanoter kommo från en biflod, flytande norrifrån. Bangala-floden
har en lång tid förekommit på vestra Afrikas karta såsom
Bancaro-floden. Ordet Bangala, hvilket kan uttalas Bangara,
Bankara eller Bankaro, betyder folket i Mangala eller Mangara,
Mankara eller Mankaro. Jag har blott nyttjat den mera populära,
benämningen.

Bangalaerna äro ostridigt ett ganska öfverlägset folk. Jag
beklagar ganska mycket den starka motvilja de hysa för
främlingar och som de utan tvifvel skola bibehålla tills de
liksom ashantierna genom två eller tre skarpa fäktningar lärt sig
nedsätta sina anspråk på skottaflor bland egna likar eller
främlingar. Under det bangalaerna tillåtas passera Ikongo till
till Irebu, förvägras infödingarna i Ikongo och Irebu att passera
floden bortom Bangala.

Vi fortsatte vår resa denna minnesrika dag till en timme
efter solnedgången, då vi beredde oss att slå läger vid ett smalt,
krokigt sund, som tycktes förlora sig bland en massa små holmar.

Den 15 uppnådde vi vid middagen 0° 58' O" n. lat. De
häftiga vindar som denna tid på året dagligen stryka öfver
floden försvårade betydligt vår färd. De började vanligtvis vid kl.
8 f. m. och räckte till 3 e. m. När de smala sunden voro
farbara, kunde vi väl fortsätta resan utan afbrott, men när vi
måste följa de breda öppna strömdragen, stego vågorna ända
till 2 fot och utsatte oss för icke så liten fara. På grund af
vindarnas regelbundna återkomst och tilltagande styrka trodde
jag nästan att Livingstone utföll i någon stor sjö sådan som
Victoria Nyanza. Medeltemperaturen i skuggan öfversteg sällan
74° Fahr. (23,3 3° Cels.) och klimatet, ehuru icke torrt, var
mycket mera angenämt än den klibbiga fuktighet som
karakteriserar östra kusten. Skilnaden mellan hettan i dessa högländta
trakter och vid östkusten var så betydlig, att då det var farligt
att resa i solbaddet utmed östra kusten och nära hafvet utan
en solskärm, var en lätt mössa af kypradt bomullstyg tillräcklig
att skydda mig för hvarje känsla af obehag, när jag stod i båten
under en strålande sol på en molnfri himmel. Då jag satt mig ned
i båten, behöfdes det blott några minuter för att öfvertyga mig
att det äfven här var farligt att försmå en solskärm. Under
vistandet vid Stanley-fallen nyttjades icke sådana. Om nätterna
behöfves ganska väl en filt, ibland till och med tvänne.

De vindar som råda vid denna tid på året komma från
sydvest eller söder, d. v. s. från den tempererade breddgraden
vid södra Atlanten, och hafva afkylts lindrigt under passagen
öfver de vestra trakterna. Tidigt på morgonen visade
termometern ofta så lågt som 64° Fahr. (17,7 7° Cels.). Från 10
f. m. till 4 e. m. visade den från 75° (23,8 8° Cels.) till 85°
Fahr. (29,4 4° Cels.) i skuggan; från 4 e. m. till solnedgången
vexlade den mellan 72° (22,22° Cels.) och 80° (26,66° Cels.)
Från den 12 Januari till den 5 Mars hade vi icke något regn.

En anmärkningsvärd omständighet under vår vistelse i
dessa trakter var, att ehuru vi hade att utstå ångest och stora
kroppsliga ansträngningar, voro blottstälda för ständiga faror och
större umbäranden, i det vi nödgades veckor igenom lifnära oss
med omogna bananer, maniok och te utan socker, äfven dessa
födoämnen i små qvantiteter, voro vi — Frank och jag —
likväl vid bättre helsa under färden utför Livingstone än vid
någon annan period af vår resa; det kan imellertid ifrågasättas,
om icke denna ovanliga helsa kom sig deraf, att vi blifvit bättre
vana vid klimatet.

De bedrägliga hägringarna på Livingstone gjorde äfven sitt
till att underhålla vår fruktan under denna pröfningsrika tid, i det de
ej sällan, bäst vi njöto af tillfredsställelsen att icke vara hotade
af anfall, plötsligt kastade oss in i ett tillstånd af
misstänksamhet och oro, som sannolikt i nio fall af tio härrörde af de
öfverdrifna proportioner våra lättretliga nerver förlänade en flock
pelikaner eller vildgäss, hvilka syntes oss såsom en hel här af
högresta krigare. En liten krokodil, som solade sig i sanden
på någon udde, förekom oss stor som en kanot och ett gammalt,
gulnadt träd liknade ett skepp.

Middagen den 17 hade vi uppnått 0° 18' 41" n. lat., sedan
kursen den 16 och 17 varit sydvestlig, och den väldiga floden
sistnämnda dag kort före solnedgången börjat småningom kröka
sig åt söder.

Sedan den 10 hade det varit oss omöjligt att få köpa några
lifsmedel. Vildarna hade förefallit oss så otillgängliga, att vi
helt naturligt åter gjorde oss frågorna: "Hvar skola vi få mat?"
— "Hvad skola vi göra?" — "Hur skall allt detta sluta ?" —
"Hvarthän bär det?" — Mina stackars män sågo i de fyra
musköterna vid Rubunga den största anledning till glädje. De
betraktade dem då såsom början af slutet. Men nu? "Ack,
hvad skall det blifva af oss på denna förfärliga, grymma flod?"

De buro imellertid pröfningen med spartanskt lugn. De
voro öfvertygade, att om hade det stått i min makt, skulle
de aldrig behöft lida brist. De hade blifvit vana att lita
på mitt omdöme och försigtighet och blickade upp till mig
med barnsligt förtroende. Jag visste det allt för väl, och
begäret att visa mig värdig deras kärlek och vuxen min pligt
ökades allt mer. Jag kunde uppskjuta med anskaffandet af 
lifsmedel så länge deras säkerhet fordrade det, men menniskor kunna
ej lefva af väder och vind. Men hvar skulle jag få mat, när
vildarna vid vår blotta åsyn törstade efter blod? Huru skulle
lifsmedel kunna fås, då ljudet af våra röster ögonblickligen
möttes med dödande kulor?

Jag gör här följande utdrag ur mina anteckningar:

"<i>18 Februari 1871.</i> I tre dagar hafva vi genom Guds nåd,
ostörda af vildarnas larm och grymheter, fått färdas nedåt den stora,
floden. Vindarna hafva i två dagar besvärat oss mycket och gjort
oss stor oro, men i går var vädret lugnt och vackert, så att floden
liknade en skifva slipadt glas; vi kommo derför ett godt stycke
framåt. På eftermiddagen mötte vi en handelsexpedition från Ikengo
i trenne kanoter, deraf en bemannad med femton roddare i högröda
yllemantlar. Vi ropade an dem, men de ville icke svara oss. Denna
syn kommer mig att tro att floden är temligen fri från katarakter och
att det kanhända icke finnes någon mera än Sundi-katarakten och
Yellalla-fallen, som omtalades af Tuckey 1816, ty annars kan jag icke
förklara huru tre handelskanoter och en så riklig tillgång på tyg
och gevär kunna förekomma så långt uppåt floden.

"Sedan den 10 har det varit omöjligt att få köpa födoämnen
eller ens närma sig ett nybygge i vänskapligt ändamål.
Infödingarna hafva varit så oförsynta, att till och med fiskarekanoterna
skjutit på oss, som om vi varit oskadligt villebråd. Gud allena vet
huru vi skola lyckas längre ned! Jag har beslutit att, kosta hvad
det vill, försöka sätta mig i beröring med infödingarna i morgon.
En våldsam död är att föredraga för hungersdöden.

"Klockan 7 förmiddagen voro vi åter vid eqvatorn och vid
middagen fann jag att vi voro vid 0° 17' 59" s. lat., efter det kursen
varit nästan rakt sydlig sedan i går kl. 5 e. m.

"<i>Den 19 Febr. 1877</i>. — Denna morgon betraktade vi
hvarandra såsom den oundgängliga hungersdödens lifdömda offer eller såsom
oåterkalleligen hemfallna åt raseriet hos sådana vildar som de i Mangala.
Men då vi fruktade hungersnöden mest, beslöto vi åter trotsa
infödingarna. Medan vi foro utför Livingstone längs venstra stranden,
upptäckte vi klockan 10 förmiddagen en stor flod, vida mer än 1,000
yards bred, med stark djup ström och till färgen lik mörkt te. Denna
biflod är den största vi hittills funnit, och sedan den förenat sig med
Livingstone, tyckes den ensam beherska venstra hälften deraf, ty
den visar en besynnerlig motsträfvighet att förena sig med Livingstone
och gränsen mellan de båda strömmarna utmärkes tydligt genom en
i zig-zag gående fåra, liksom tvistade de båda stora strömmarna med
hvarandra om öfvertaget. Aruwimi och Lowwa skalle bägge till
sammans icke kunna jemföras med denna väldiga biflod. Dess häftiga
lopp och svarta vatten kontrasterar starkt mot den i hvitt och brunt
skiftande Livingstone. Vid öfre brädden af denna biflods mynning
ligger Ibonga, hvars inbyggare visserligen icke uppträdde afgjordt 
fiendtligt mot oss men besvarade våra helsningar med de egendomliga
krigsropen "Yaha-ha-ha!"

"Ehuru vi voro förskräckligt hungriga, passerade vi dock Bwena
och Inguba och gjorde allt för att förmå de gapande fiskarena att
meddela sig med oss — men förgäfves. De började genast syssla
med sina bössor och deras beteende bådade ingenting godt. Vi
ankommo imellertid till Ikengo, och då vi voro nära förtviflan,
landstego vi pa en liten ö midt emot sistnämnda nybygge och slogo läger
der. Snart kom en kanot med sju man öfver floden och vi höllo
vårt mynt i beredskap att visa dem.

"De närmade sig oss utan tvekan och lade sin kanot långsides.
Denna omständighet — ett mycket lofvande bevis på förtroende —
gjorde oss glada ända till hänryckning och vi helsade dem på det
hjertligaste välkomna. Vi voro frikostiga, vildarna mottogo våra
gåfvor utan misstro och derpå skyndade vi att under alla öfliga
ceremonier befästa den uppspirande vänskapen med vårt blod.

"De stannade hos oss en timme och aflägsnade sig derpå för att
underrätta sina landsmän, sedan de hos oss qvarlemnat en ung man,
en sak som, äfven den, bådade godt. Snart ankommo från en by
nedanför Ikengo två andra kanoter med tvänne höfdingar, hvilka
voro ytterst oförsynta och retsamma; efter två och ett halft års
erfarenhet om afrikanska seder läto vi likväl icke bringa oss ur
fattningen deraf, att ett par druckna  vildar behagade förolämpa oss.

"Det är besynnerligt, när man besinnar öfver hvilka småsaker
menniskan kan vara stolt. Européen är stolt öfver sin ljusa hy och
nästan alla infödda afrikaner tyckas vara stolta öfver att de äro
svarta. Det naturligaste antagandet är att stoltheten kommer af en
full mage. Esau var hungrig och glömde sin förstfödslorätt och sin
arfvedel, derför att magen var tom. Jag glömde allt i hop, emedan
min mage hade krympt af brist på föda. De båda
Ikengo-höfdingarnas oförskämdhet härrörde från en känsla af mättnad. Om deras
magar blifvit analyserade, skulle vi förmodligen funnit dem
innehålla osmält maniok, bananer och en ansenlig mängd fluida, och hvilka
stora förtjenster bodde väl deri som kunde göra dem så stolta? Deras
kroppar voro omgjordade med grästyg, som genom, långvarigt bruk
blifvit flottigt och svart. Deras vapen utgjordes af laddade flintlåsgevär
med tre tum krut och tre tum jern skrot. Och likväl voro de
olidligt råa.

"Småningom blefvo de lugnare. Yi fingo dem att sitta ned och
språka, skrattade med dem och vi blefvo synbarligen de bästa
vänner. Bland saker som retade deras fantasi tycktes min
anteckningsbok, som de kallade <i>taratara</i> eller spegel, vara det i deras ögon
underbaraste. De trodde att den egde mångfaldiga dygder och att den
kommit ofvan ifrån. Månne jag skulle kunna och vilja sälja den till
dem? Den skulle funnit mycket villiga köpare. Men som den
innehöll berättelser om olyckor genom eld och vatten, kartor öfver
floder, vikar och öar, teckningar af menniskor och seder samt
anteckningar i tusentals ämnen, kunde jag icke gerna afstå den ens för
en elefanttand.

"De blefvo åter trätlystna och surmulna. Det var som att leka      
och fjäska med bortskämda barn. Vi roade dem på hvarjehanda ikengo.
sätt, tills de slutligen blefvo sansade och den bättre sidan af deras
natur lyste fram. Sedan de ädelmodigt afböjt mottagandet af
gengåfvor, förärade de mig en melonskål med palm vin. Men jag bad så
enträget om lifsmedel, att de skickade sina kanoter tillbaka, och medan
de satte sig ned bredvid mig, blef det nu min uppgift att till
kanoternas återkomst söka intressera och tjusa dem med välvilliga åtbörder
och ett brutet språk. Klockan omkring 3 eftermiddagen anlände
lifsmedlen, hvilka utgjordes af flere korgar med maniok, bananer och
långa pisanger. Denna de två höfdingarnas frikostighet vann mig,
och mitt folk började äfven rycka upp sig ur den dvala hvari den
hotande hungersdöden försänkt dem. I solnedgången aflägsnade
sig våra vänner, som jag bearbetat på det ifrigaste, och
qvarlemnade hvar sitt spjut såsom underpant att de skulle återkomma i
morgon med nya kanotlaster af födoämnen och förnya vårt
vänliga samspråk.

"<i>Den 20 Febr. 1877.</i> — Mina två vänner, som nu blifvit nyktra,
medförde rikliga förråd af maniok-bröd och -mjöl, majs, pisanger
och bananer jemte två små getter och två stora melonskålar med
palmvin, och, hvad som var ännu bättre, de hade förmått sina
landsmän att hjelpa till att fylla vårt behof af lifsmedel. Vi höllo en
marknad på Mwangangala-ön, där tillförseln var ganska stor och
varorna som utbjödos hufvudsakligast bestodo af svarta svin, getter,
får, bananer, pisanger, maniok-bröd, mjöl, majs, batat er, jams och fisk.

"Den reslige höfdingen i Bwena samt höfdingen i Inguba blefvo
också genom de båda Ikengo-höfdingarnas inflytande bevekligt stämda,
och deras ankomst tillkännagafs genom slag på deras egendomliga
dubbla gongonger och stötar i de långa elfenbenshornen, hvilkas
toner på något afstånd klingade rätt harmoniskt. Hela denna dag
förde vi ett högst angenämt lif, umgänget med vildarna var
okonstladt och vänligt, och ehuru de fleste af dem voro beväpnade med
bössor, röjdes icke den minsta benägenhet till ohöflighet, råhet eller
våldsamhet, så att vi ännu en gång öfverlemnade oss åt en känsla
af trygghet, som vi icke erfarit sedan vi lemnade Urangi.

"Af mina vänner fick jag veta att namnet på den stora floden
ofvanför Bwena är Ikelemba. På min fråga hvilkendera vore den
största floden, den som flyter förbi Man gala eller den som kom
från sydost, svarade de, att ehuru Ikelemba är ganska stor, kunde
den likväl icke mäta sig med den "stora floden."•

"De gåfvo mig också följande små geografiska uppgifter, hvilka,
ehuru icke alldeles riktiga, likväl kunna intressera:
<i>
Venstra stranden.                   Högra stranden.</i>

Från Ikengo, i Nkondo, till ...  Ubangi ..........7 tim.

 "   Ubangi till Irebu..  1 dag.
 "   utmed Irebu........  3 "
Derifrån till Ukweré ...  1 "
  „          Nkoko Ngombé 1 „
   <i>Venstra stranden.            Högra stranden.</i>

Derifrån till Butunu  ...  1 dag.

„             Usini  .... 1   „

„             Mpumba . .  7 tim.

„             Nkunda ...  3 dag.

„             Bolobo   ...4  „    derifrån  till  Mompurengi 7 tim.
                                    „              Isangu... 7  „

Från  Isangu till Mankonno 4 tim.
„        „    „   Chumbiri 4  „

„        „    „   Misongo. 4  „

„        „    „   Nkunda  10 dagar.

„       „     „   Första katarakten

     (Livingstone-fallen)  1 dag.

"Barumbéerna äro en mäktig stam sydost från Ikengo på
venstra stranden. Sannolikt lyder den under baruaerna. Bunga
ligger på högra stranden. Ubangi är ett land som börjar midt emot
Ikengo på högra stranden och sträcker sig vidare ned midt emot Irebu.
Med undantag af Bankaro kan jag icke återfinna platsen för ett
enda af alla de namn som förekomma på den gamla stora karta öfver
Afrika jag har. Det är således klart att européerna aldrig haft
någon kunskap om landet ofvanför katarakten, hvilken säges vara
belägen omkring tretio dagsresor från Ikengo. Jag undrar huruvida
denna katarakt är den af Tuckey omtalade Sundi-katarakten.
Afståndet, som af infödingarna uppgifves till tretio dagsresor, torde med
vårt sätt att färdas icke vara mera än femton.

"Alla de vapen dessa infödingar ega äro prydda med fina
messingstrådar och messingsnubb. Deras knifvar äro vackra med
bilformiga blad och skaften rikt prydda med messingsbeslag samt
förfärdigade på ett sätt som ställer detta folk ganska högt ibland de
konstskickliga stammarna. Dessa knifvar bäras i breda slidor af röd buffelhud,
hängande i ett bälte af samma material. Utom ett gammalt
flintlåsgevär, är hvarje krigare rustad med fyra till fem lätta och långa
kastspjut med skaft af <i>Curtisia faginea</i> samt ett bredt svärd. De äro
väl växta, hafva chokoladbrun hudfärg och äro mycket svaga för
bruket af kampeschträd-puder och palmolja. De begagna snus i
ymnighet och deras tobak är olidligt stark.

"<i>Den 21 Febr.</i> — I dag klockan 2 eftermiddagen fortsatte vi
vår resa. Åtta kanoter följde oss ett stycke och togo sedan afsked
under många vänskapsbetygelser. Från Ikengo rinner floden åt
sydvest, under det Ikelemba bibehåller sin mörka färg oeh vidgar sig
till en bredd af öfver 3,000 yards; Livingstones rena, hvitgråvatten
vältrar fram i en bredd af omkring 5,000 yards i en mängd breda sund."

*

</chapter>

<chapter name="Elfte kapitlet.">
<h1>Elfte kapitlet.</h1>

Gatlopp. — Vänliga tillflyktorter — Aminas död. — Handelns verkningar till
menniskors hyfsning. — Den största karnaljen i Afrika. — Konungen i Chumbiri;
hans gästfrihet, hustrur, besittningar och slughet. — Daningen af ett språk. —
Pythoner. — Ibari Nkutu eller Kwango. — Förrädiska vägvisare. —
Stanleysjön — Höfdingen Itsi i Ntamo. — Förlusten af vår stora get. —
Flodobservationer.

På morgonen den 22 styrde vi från venstra stranden rakt 
öfver till den högra och vidare utefter Ubangis skogskust samt
hunno vid middagen 0° 51' 13" s. lat. Två timmar derefter kommo
vi till ett ställe der den stora floden hoptränges till en bredd
af 3,000 yards och flyter fram mellan två låga, klippiga uddar,
hvilka äro folkrika, väl odlade och prunka med banan-plantager
i mängd. Nedanom dessa ställen vidgade sig floden å nyo och
liksom längre uppåt syntes här åter skogbevuxna öar i sådan
mängd, att der bildades ett helt nät af slingrande och krokiga
sund.

Då vi önskade pröfva vildarnas karaktär, rodde vi tvärs
öfver till venstra stranden och mötte snart ett litet sällskap
fiskare, hvilka genom sitt raseri tvungo oss åter uppsöka de obebodda
och obesökta öarnas enslighet. Det var mera löjligt än farligt att
åse med hvilken ifver vildarna i Irebu sköto efter oss. De
tycktes tro att vi voro små värnlösa varelser utan huld och skydd
eller försvarsmedel, ty deras djerfhet var sannerligen oerhörd.
En kanot med endast fyra man kom framilande bakom en holme
nära venstra stranden och gjorde oss till skottafla på ett
afstånd af 100 yards. En annan skara rusade ut på en
sandrefvel och väntade, liggande på knäna, helt tåligt att vi skulle
komma närmare, och ehuru vi föllo af, så att vi kommo på 200
yards afstånd från dem, skickade de oss en stor skur skrot, som väl
icke gjorde någon skada men föranledde humoristen Baraka att
göra den anmärkningen att "hedningarna behagade traktera oss
mera med jern än med mjöl".

Att strida med dessa ursinniga vildar hade vi icke lust.
Floden var bred nog, de oräkneliga sunden erbjödo oss tillfälle
att undvika dem, och var den stackars kortsynta menniskan till
ytterlighet fräck, hade Försynen i sin välvilja öppnat för oss en
mängd slingrande vägar och ensliga vattenstigar, som vi kunde
följa utan att blifva angripna.

Middagen den 23 hade vi uppnått 1° 22' 15" s. lat.
Häftiga byar inträffade hvarje dag. Öarna voro oräkneliga,
sunden krökte sig hit och dit i det tysta landskapet. Till utseende
och storlek voro dessa öar visserligen temligen lika, ja, nästan
enformiga, men de föreföllo oss aldrig hvardagliga. Var det
månne af tacksamhet för det skydd de gåfvo oss mot de vilda
inbyggarna i dessa trakter? Det vet jag icke, men när helst
våra blickar dröjde vid någon af dessa holmar och inträngde i
dess af rikt löfverk beskuggade djup, syntes den oss så vänlig
och inbjudande. Månne de blefvo oss kära, derför att vi voro
förföljda af likar och förvisade från menniskors umgänge, tills
vi började betrakta dessa holmar såsom våra hem? Det kan jag
icke säga, men så länge jag lefver skall jag minnas dem. Ack,
hvad jag gerna skulle bjuda till att beskrifra deras skatter och
skönhet, om jag blott hade utrymme! Jag älskade dem oaktadt
deras getingar och tsetsé-flugor, deras mygg och muskiter. Intet
svek eller förräderi gömdes i deras sköte; lönmördaren greps
af fruktan i den dunkla skymningen derinne; vilden vågade icke
intränga bland deras skuggor utan med en känsla af förfäran;
oss skänkte de likväl en tillflykt i nöden och i deras enslighet
funno vi en tröst i våra bekymmer. Oskuld och frid bodde för
oss endast i vildmarkerna. Utanför dem mötte oss vilden med
vrede i sina blickar, illfundighet och blodtörst i hjertat och
mordvapen i sin hand.

Dessa obebodda holmar med sin "tropiskt rena luft och sina
palmers skugga" förekommo oss således såsom "paradisets
förgårdar". Likt skogens förföljda, tröttade villebråd sökte vi
vildmarkernas djup och ödslighet. Längs de slingrande sunden
sökte vi, famnade af skogshvalfvens skugga, den säkerhet som
menniskan förvägrade oss.

Floden blef bred som en sjö nedanför Irebu, dit vi hunno
den 24 på morgonen; men den skulle kunnat vidga sig till 100 mil
utan att vi märkt det, så tätt omgaf oss massan af öar.
På ömse sidor om oss funnos dock breda och djupa rännor och
smala sund mellan de långsträckta öarna. Vattenmassan syntes
outtömlig, ehuru den var fördelad öfver en så oerhörd vidd.
Det fans farleder tillräckligt beqväma att nyttjas af de största
ångare som färdas på Mississippi. Här och der glimmade
bland de grönskande öarna breda, hvita sandreflar, men på
ömse sidor flöto strömmar af flere hundra yards bredd och
ända till tre famnars djup.

Vid middagstiden hunno vi 1° 37' 22" s. lat. Vildarna
i Mompurengi visade sig på en holme och gåfvo luft åt sina
känslor genom att lossa ett par skott efter oss, men vi brydde
oss icke om att kräfva hämnd utan foro helt lugnt vidare.
Kachéehés hustru, den trogna Amina, afled en timme derefter
och hennes sista ögonblick voro djupt rörande.

När Kachéché underrättade mig om att hans stackars
hustru låg för döden, styrde jag genast ned till kanoten hvari
hon befann sig. Hon var vid full sans men mycket svag.

"Ack, herre," sade hon, "jag får aldrig se hafvet igen.
Ert barn Amina skall snart dö. Jag har så mycket önskat
att få se kokospalmerna och mangoträden; men — Amina dör —
dör i hedna land. Hon får aldrig se Zanzibar. Ni har varit
god mot era barn, och Amina kommer nog ihåg det. Verlden
är usel, herre, och hur skall ni hitta vägen deri! Far väl,
herre; glöm inte bort den stackars lilla Amina!"

Amina sveptes i sina bästa kläder, medan vi gledo fram
öfver vågorna, lades varsamt på sin sista bädd och i
solnedgången öfverlemnades hennes döda kropp åt flodens tysta djup.

På morgonen den 25 befunno vi oss åter ute på den breda
strömmen. Till höger sågo vi en del af fastlandet, som tydligen var
ganska lågt. Vi skyndade undan inåt sunden och foro vidare mellan
en mängd säf- och gräsbevuxna holmar, som utgjorde tillhåll för
en hop morska flodhästar, och en af dessa rusade mot en kanot
med öppet gap men nöjde sig lyckligtvis med en åra, som han
med käkarna malde i små bitar.

Vi hunno till middagen 1° 58' 12" s. lat. Klockan 4 e. m.
kommo vi till som det tycktes, en 1500 yards bred flod, som flöt
från nord-nordost, medan den kurs vi hittills följt på
eftermiddagen varit från nordost. Då der icke funnos några holmar,
misstänkte jag att det var en särskild biflod. Hufvudfloden
var här omkring sex mil bred. 

Under resan vidare den 26 blefvo de gröna holmarna allt
talrikare och syntes bebodda af flamingoer, pelikaner, storkar, ibis,
gäss, ankor m. m. Gräset är här en rik inkomstkälla för
salttillverkare, och röken från deras eldar låg i tjocka moln öfver
landskapet.

Ungefär två mil nedanför den omnämnda bifloden syntes
kl. 10 f. m. på venstra stranden Levy Hills, hvilka, då vi kommo
närmare Kutumpuku, sträckte sig ned emot floden och bildade
en ås. De sig närmande kullarna läto genast förmoda att
katarakter funnos i grannskapet, och minnet af de förfärliga
svårigheter vi haft att bekämpa vid Stanley-fallen trädde nu lifligt
fram för oss. Hvad skulle vi kunna uträtta med vår så
hårdt medtagna styrka, om samma förskräckliga scener väntade
oss här?

Enligt observationen på middagen befunno vi oss på 2°
23' 14" sydl. lat. Vi höllo upp mot högra stranden och kommo
till ett sund som jag i anledning af den stora mängd flodhästar
der fans kallade "Hippopotamus-sundet". På ömse sidor lågo
gräsbetäckta holmar i oräkneligt antal. Vi hade kommit
ungefär halfvägs genom sundet, då vi mötte sju kanoter, fulla med
vildar, hvilka voro på väg till sina fiskställen. Vid det
oväntade sammanträffandet blefvo de skrämda, och äfven vi, som
hittills ofta haft skäl att hysa fruktan för menniskor, kände
oss litet oroliga. Lyckligtvis drogo de sig skyndsamt tillbaka under
upphäfvande af sina förskräckliga "Ya-ha-ha!" och vi fortsatte
vår färd utför floden. Kl. 3 e, m. fingo vi i sigte den samlade,
4,000 yards breda strömmen, hvilken flöt mellan de branta, odlade
sluttningarna i Bolobo på venstra stranden och ett vackert högt
slättland — som efter hand stigit öfver den vanliga nivåen —
på högra stranden.

Tjogtals kanoter rodde fram och åter, sysselsatta med fiske,
eller på väg till sina fisklägen eller saltsjuderier på de
grönskande holmarna. Då vi kommo ut på öppna floden, fruktade vi
verkligen ett ögonblick att å nyo blifva anfallna; men vildarna
betraktade oss blott med förvåning och utan att visa någon lust
för fiendtligheter. På vår fråga svarades från en af kanoterna
att de präktiga 200 fot öfver floden belägna höjderna, hvilka vörå
öfversållade med byar, hette Bolobo. Då vi voro så nära
vildarnas bostäder, ansågo vi det säkrast att vänta till
morgondagen innan vi försökte inlåta oss i närmare förbindelser
med dem.

Den 27 på förmiddagen befunno vi oss ännu bland
holmarna och sunden, men strax på eftermiddagen försvunno
holmarna, och nu hade vi framför oss en präktig klar ström af
fyra mils bredd. De odlade höjderna i Bolobo på venster hand
hade förbytts i en rad skogiga kullar, och till höger reste sig,
höga och branta, de bruna, gräsbeklädda bergen, hvilkas spetsiga
toppar aftecknade sig mot horisonten.

Småningom minskades afståndet mellan stränderna, och kl.
3 e. m. märkte vi att den högra stranden antog en sydöstlig
riktning och slutligen utsände en lång, klippig udde, hvilken
tycktes oss, hvilka nu blifvit vana vid en väldig flodbredd,
utgöra början till en katarakt. Vi närmade oss den samma
med yttersta försigtighet, men vid framkomsten funno vi att
reflexen öfverdrifvit dess längd och höjd, ty mellan udden och
venstra stranden fans åtminstone 2,500 yards djupt vatten.

Den tid var nu kommen, då vi icke längre kunde smyga
oss fram mellan vassbevuxna holmar eller i tysthet drifva framåt
öfver ödsliga vattendrag; vi måste ännu en gång träda ansigte
mot ansigte med menskliga varelser. Midt emot Bolobo hade
vi redan iakttagit att vildarna här icke voro lika ursinniga och
blodtörstiga som i Irebu eller Mompurengi eller liknade de råa
sällarne i Mangala och Marunja. Dessa vildar tycktes ha något
mera af menniska i sig och kunna fatta att jordklotet bebos af
andra af samma slägte som de. Vi hoppades det åtminstone.
Vi önskade förvissa oss om riktigheten af denna förmodan och
sökte nu ifrigt tillfälle att utbyta - helsningar och bevisa vår
slägtskap ined dem. Vi hade genom flitigt arbete samlat ett
ansenligt ordförråd i de afrikanska språken och ansågo oss
tillräckligt hemma i vildarnas tungomål för att börja
använda det.

Bakom klippudden träffade vi tre infödingar sysselsatta med
att fiska elritsor med not. Vi hvilade på årorna och tilltalade
dem. De svarade oss tydligt och lugnt. De mötte oss icke
med detta vilda skrål och dessa ursinniga åtbörder hvilka vi genom
vanan lärt att igenkänna såsom förebud till fiendtligheter. Ordet
<i>ndu</i> — broder —användes oftare. Dessa infödingar syntes tydligt
benägna att antaga vårt tillbud om vänskap; ja, de lade i dagen
en liflig önskan att försäkra sig om våra fredliga känslor, hvilket
också framgick af deras svar. Hvem skulle väl kunnat tvifla på en
fredlig utgång af dessa underhandlingar? Vår takt och klokhet
hade blifvit öfvade i motgångarnas skola. När vildarnas 
uppmärksamhet en gång blifvit fängslad och deras förtroende vunnet,
hade vi alltid lyckats komma på vänskaplig fot med dem.

De visade oss en lägerplats vid foten af den bruna,
gräsbevuxna bergåsen, midt i en gles lund. De uppfylde
beredvilligt alla vänskapens fordringar, såsom blodsbrödraskapets
beseglande och utbyte af några smågåfvor. Tvänne af dem foro
sedan öfver floden till Chumbiri, hvars gröna skogsbranter och fält,
byar och landningsställen voro synliga icke långt bort, för att
underrätta konungen att fredliga resande sökte hans vänskap. De
tycktes hafva beskrifvit oss för honom såsom mycket hyggligt folk och
ganska snart hafva vunnit hans uppriktiga medverkan och sympatier,
ty snart kommo tre kanoter med omkring fyrtio män, under anförande
af tre af hans söner, hvilka
medförde det kungliga spjutet
och flere gåfvor såsom
palmvin, en get, bananer och en
kyckling jemte en hjertlig
välkomsthelsning från den
gamle konungen, deras fader,
med tillägg af ett löfte att
han skulle helsa på oss sjelf
dagen derpå.

Den 28 kl. 9 f. m.
anlände konungen af Chumbiri
med stor ståt. Fem kanoter
med musketörer eskorterade
honom.

<img>Konungen af Chumbiri.</img>

Ehuru vidstående
porträtt är slående likt, torde
det dock icke vara ur
vägen att bifoga en beskrifning.
Han var en omkring femtio års
man med små ögon, välformad näsa men med breda
näsborrar, tunna läppar, slätrakad eller, rättare sagdt, slätplockad,
med ett lugnt och sällskapligt sätt, något ceremoniös och
med en mild stämma. I hela sitt väsende visade han en
sniken köpmans fida instinkt, och var öfvermåttan listig. Den
besynnerliga hatt som han bar liknade fullkomligt dem som nyttjas
af armeniska prester. Den var gjord af tätt flätade fibrer af
<i>Hyphéne</i>-palmen och tillräckligt stark att räcka i hans lifstid,
om han också blefve hundra år gammal. Från venstra axeln
hängde öfver bröstet det dubbelslipade svärdet, som vi förut 
beskrifvit bland märkvärdigheterna i Ikengo. På axeln bar han
rätt uppstående borsten af en elefantsvans. I handen bar han
en buffelsvans, hvilken nyttjades som en flugsmälla till att
vifta bort muskiter och mygg från det kungliga ansigtet. Vid
handlederna hängde åtskilliga småsaker, hvarmed vidskepelsens
lagar utstyrt honom, såsom trolldosor, trollpulver i små röda och
svarta yllepåsar och en mängd antiqviteter af trä jemte en
snusdosa och ett paket röktobak.

Konungens folk var synbarligen mycket lojalt och tillgifvet,
och hans söner visade honom en synnerlig lydaktighet. Den
lilla snusdosan anlitades oupphörligt och i omåttliga qvantiteter,
väl en fjerdedels tesked i sänder, som han snörflade i sig
ur flata handen och detta så eftertryckligt, att näsan tycktes
nära att försvinna uppe i pannan. Strax derpå stoppade ett af
hans sonligt tillgifna barn hans stora pipa, som var 6 fot
långsamt prydd med messingsstift och fransar af flätadt tyg.
Piphufvudet var af jern och tillräckligt att rymma ett halft uns
tobak, Han drog nu två eller tre långa drag, spände ut
kinderna  som ett  par halfglober och inrökte sina trollsaker riktigt
grundligt. Sönerna befriade honom sedan från besväret med
pipan — och dervid knäppte han med fingrarna — hvarpå de
i sin tur spände ut kinderna och likaledes inrökte sina små
trolldon; och så gick fredens och trefnadens pipa laget rundt,
liksom i en rådsförsamling hos Sioux-indianerna, och allt under
det pipan gick från man till man, fortforo fingerknäppningarna i
en värdig, allvarlig och ceremoniös stil.                    

<img>Stor pipa tillhörig konungen af Chumbiri.</img>

Vårt samtal med konungen var högst vänskapligt, och det
var tydligt att tillfredsställelsen var ömsesidig. Det enda fel
jag som främling kunde upptäcka hos honom var en ytterlig
illistighet, som närmade sig till det sublima. Han hade tydligen
öfvat dubbelhet och bedrägeri som en konst men var i det yttre
from och medgörlig. Och hvad mer kunde jag begära? Vi
prisbjödo ju oss sjelfva och om vi på förhand blifvit varnade
att han ämnade uppoffra oss, tror jag ändock icke att vi skulle
afböjt hans vänskap.
252                          GENOM DE SVARTES VERLDSDEL.

Han hedrade oss med en inbjudning att bo i hans egen
by. Vi voro hungriga och dessutom säkerligen nära katarakter.
Det kunde vara nyttigt att få veta hvad vi hade att vänta
der nere i den breda klyfta som uppfyldes af den stora floden;
hvilka folk, land, stammar, byar och floder vi der skulle träffa,
om stammarna i dessa okända land voro medgörliga, om
man någonsin hört talas om de hvite; om det fans katarakter
nedåt floden och om de voro farbara. Vi antogo inbjudningen
och rodde öfver floden, under det trummor och klockor
förkunnade den fredliga ankomsten af vår flotta till Chumbiri.

Damerna i Chumbiri mottogo oss på ett sätt som gjorde oss stolta.
Tillgifna och lydiga sin konung, visade de främlingarna mycken
uppmärksamhet och välvilja. Vi föranstaltade en stor marknad och
vunno vildarnas tillgifvenhet genom vår frikostighet. Vårt folk
hade att fordra sina ransoner för flere dagar tillbaka, och
förtjusta - liksom Frank och jag
sjelf — använde de också sina
penningar med ett slöseri som
endast kunde förklaras genom
förändringen i vår belägenhet. Vi
hade kommit i hamn och
väderdrifna sjömän äro vanligtvis
frikostiga vid dylika tillfällen.

<img>En af konungens i Chumbiri hustrur.</img>

Damerna i Chumbiri voro
verkligen värda att se, äfven för
oss, som dock under vår långa
färd sett tusen besynnerliga saker.
De voro äfven vackra, många bland
dem hade fin, brun hudfärg, stora
ögon och präktig gestalt med en behaglig rundning öfver
axlarna, som jag icke ofta sett. Men de voro modets slafvinnor.
Sex tiondedelar af dem buro halsringar af messing, 2 tum i
diameter, tre tiondedelar hade 24 tum tjocka ringar, en tiondedel
voro nedtryckta med dylika, 3 tum i diameter, som betäckte
halsen helt och hållet och räckte nästan ned på skuldran.
Tänkom oss tyngden af 30 skalp, messing lödd kring halsen!
Och dessa belastade qvinnor voro dock Chumbiris hustrur! Och
de voro nöjda med sin börda!

Jag tror att Chumbiri — hvilken, som nämndt, var en
skarpsinnig och driftig köpman, den förste afrikan som skulle
kunnat medföras med en perser — så snart han fick någon
messingstråd, nedsmälte den och smidde den till ringar åt sina 
hustrur. Att dessa halskragar icke voro större, får måhända 
tillskrifvas hans fattigdom. Han skröt imellertid med att han
egde "fyra tior" hustrur och att hvar och en hade en
dylik halsring af tjock messing. Jag gjorde en löslig kalkyl och
fann att hans hustrur kring halsen buro till sin död tillsammans
minst 800 skålp, messing, hans döttrar — han hade sex — 120
skålp.; hans favoritslafvinnor omkring 200 skålp. Lägges härtill
6 skålp., messingstråd som hvarje af hans hustrur och döttrar bar
som arm- och benprydnader, så finner man att i Chumbiri
kringbäres ett lager af icke mindre än 1,396 skålp messing.

Jag frågade Chumbiri hvad han gjorde med messkgen
kring halsen på en död hustru. Chumbiri smålog. Den sluge
skälmen — han såg på mig med mycket vänlig min, liksom
tyckte han särskildt om mig för denna fråga. Betydelsefullt
förde han ett finger kring strupen.

Krigarna och de unga männen lägga upp sitt hår på ett
karakteristiskt sätt, som förekommer endast i Uyanzi. Det
anordnas i fyra olika flätor, af hvilka två skjuta fram
öfver pannan som ett par tentakler. Ett annat specielt
kännetecken på wy-yanzier är tvänne tatuerade ränder i pannan. I
hvilken trakt kring nedre Livingstone som dessa egenheter
förekomma, utmärka de dock alltid wy-yanzier, eller infödingar från
Uyanzi.

Landet Uyanzi omfattar många små områden och sträcker
sig utefter venstra stranden från Bolobo vid 2° 23' 14" syd.
lat. till inflödet af Ibari Nkutu eller Nkutu-floden i Livingstone
vid 3° 14' s. lat. De förnämsta områdena äro Bolobo, Isangu,
Chumbiri, Musewoka, Misongo och Ibaka. Midt emot ligger
batekéernas land, en vildare stam än wy-yanzierna och till en del
beryktade kannibaler. 1 norr bor kannibalfolket Wanfuninga,
kändt för sin vildhet och fruktadt af wy-yanzier och batekéer.

Uyanzis språk föreföll oss som en blandning af nästan
alla centralafrikanska dialekter. Vårt ansenliga förråd af
inhemska ord ur alla tungomål visade sig vara af ofantlig nytta;
och inom tre dagar fann jag, sedan jag klassificerat och jemfört
de ord jag hörde af wy-yanzierna med andra afrikanska ord, att
jag var temligen hemmastadd i kiyanzi-dialekten, åtminstone för
alla praktiska behof.

Den 7 Mars togo vi afsked af den vänlige konungen i
Chumbiri och afreste med en eskort af fyrtiofem man i tre
kanoter, under befäl af hans äldste son, som af fadern fått order
att följa oss till en sjö, hvilken, i anledning af en händelse
som jag skall berätta framdeles, numera benämnes Stanley-sjön.

Af en eller annan orsak foro vi tvärt öfver floden och
slogo läger på högra stranden, två mil nedanför Chumbiri. Vid
midnatten väcktes vi genom den ifver hvarmed wy-yanzierna
anropade sina gudomligheter att leda oss oskadda från läger till
läger, som de uppräknade. Då de hade lyckats ganska bra
att trolla bort regnet som hotat oss aftonen förut, blef vårt folk
helt förtjust öfver att höra dem bedja för vår framgång och
hyste en blind tro till kraften af deras böner.

Strax nedanför vår
lägerplats smalnade floden till 2,500
yards och flöt mellan tvänne,
kulliga strandbankar af 400 till
600 fots höjd.

<img>Konungens af Chumbiri son.</img>

Den 8 klockan 8
förmiddagen började ett häftigt regn med
storm, som varade i fyra timmar.
Vi begåfvo oss derefter på väg,
men sedan eskorten följt oss en
timme vände den om, med en
uppmaning till oss att fortsätta
resan, då de snart skulle upphinna
oss. Ehuru jag mycket
missil änkte, att wy-yanzierna ämnade
öfvergifva oss, kunde vi icke finna
någon rimlig orsak att tvifla
på deras försäkran och
fortsatte således resan utan dem till
inemot solnedgången. Vi slogo nu läger i en tät snårskog.
Ungefär en timme derefter oroades lägret genom skrik af en
gosse, som var nära att bli anfallen af en python, hvilken begaf
sig till skogs, när folket skyndade till hans hjelp. Gossen sade,
att han först ropat odjuret, som han tagit för en af sina vänner.
En half timme derefter upptäcktes ormen eller en annan af samma
slag i en annan del af lägret just som han skulle famna en
qvinna i sina ringlar; men denna gång blef vidundret efter en
förfärlig uppståndelse dödadt. Det mätte blott 13 fot 6 tum i
längd och 15 tum kring tjockaste delen af kroppen.

Tidigt på morgonen fortsatte vi resan utefter högra 
stranden, och klockan 7 förmiddagen upptäckte vi en snabb ström
af omkring 250 yards bredd med tvänne utlopp, och hvilken
jag gaf namnet Lawson-floden efter mr Edward Levy Lawson.
Vattnet deri hade en ganska ljus färg.

Ikelemba-floden, som infaller i Livingstone ofvanför Ikengo
vid ungefär 12' s. lat., förenade sig icke med hufvudfloden förr
än båda flutit bredvid hvarandra omkring 130 mil, eller först i
närheten af Bolobo. Dess starkt tebruna vatten hade nu alldeles
förändrat färgen på Livingstone-strömmen hvilken ofvanför Bolobo
haft en klar, hvitgrå färg, men här var mörkbrun. De andra
tefärgade floderna, såsom Ruiki, Kasuku och Svarta floden
ofvanför Stanley-fallen, hade deremot snart försvunnit i Livingstone-floden.

Nedanför den sista bifloden smalnade Livingstone till 1,500
yards och flöt med märkbart hastigare lopp genom den djupa
klyftan i bergslandet, hvars sluttningar voro till största delen
obebodda; endast på spetsen utmed yttersta randen af åsarna syntes
här och der på båda sidor byar, bananplantager och andra
tecken till att menniskor funnos der.

Jag sänkte lodet i strömmen i denna jemförelsevis trånga
ränna och fick första gången 158 fot; en half timme derefter
163, och tredje gången 79 fot.

Vid venstra stranden och 3° 14' 4" s. lat. funno vi Ibari
(floden) Nkutu, hvilken från ost-nordost flyter genom en djup
utskärning i bergslandet, en djup och mäktig flod af 450 yards
bredd vid utloppet. Denna Ibari Nkutu är utan tvifvel den
samma som portugisernas Coango. eller Kwango, hvars källor
Livingstone passerade på wägen till Loanda år 1854 och hvilken
har sin upprinnelse på den landthöjd som skiljer den stora
flodens vattensystem från Zambezi-flodens.

Sex mil nedanför den punkt der Nkutu-floden faller ut i
Livingstone landstego vi i en stor och tät lund för att laga till
frukost och med ett svagt hopp att våra vägvisare skulle anlända
under tiden. Eldar uppgjordes och qvinnorna började tillaga
maniok-mjölvällingen åt sina män. Frank och jag väntade med
otålighet att vår kokerska skulle komma med underrättelsen att vår
måltid vore färdig, clå plötsligt flere skarpa muskötskott aflossades
helt nära oss och sex af de våra nedföllo sårade. En lång
vana hade dock lärt oss huru vi skulle försvara oss i en snårskog,
och ehuru öfverraskningen kom i ett särdeles ogynsamt ögonblick
och striden blef förtviflad under en timmas tid, slutade den
så attvildarna drogo sig tillbaka och lemnade  oss med
fjorton af våra män sårade. Detta var den tretioandra och sista
fäktningen,

Sedan de sårade blifvit förbundna och frukosten intagen,
foro vi vidare utför floden och upptäckte två mil nedanför
lägret våra sista motståndares bostäder. Vi fortsatte imellertid vår
resa till klockan 2 eftermiddagen, då vi gingo i land på en liten
ö. Klockan 4 eftermiddagen inträffade ändtligen våra länge
saknade vägvisare, och då de voro obenägna att dröja, följde vi
dem utför floden, tills de stannade vid ett nybygge, som hette
Mwana Ibaka och läg på en låg, halfrund terrass nedanför en
rad höga kullar. Vi inbillade oss att det icke fans den
ringaste fara för fiendtlighet, sedan vi blifvit anmälda af våra
vänner, och styrde mot stranden; men när vi närmade oss,
fyldes stranden af hundratals uppretade män med messingsbeslagna
gevär i händerna. Af lutter förvåning vid detta plötsliga vilda
raseri råkade vi med våra farkoster komma allt för nära
de sigtande vildarna, innan vi varsnade att våra ledsagare
med häftiga åtbörder gåfvo till känna att vi måste hålla från
land. Detta återkallade oss till besinning och vi rodde bort
innan de rasande infödingarna hunnit spänna gevärshanarna. Tre
mil längre ned lägrade vi oss på högra stranden och i
solnedgången anlände våra följeslagare men gjorde halt på venstra
stranden.

Den 10 kl. 6 på morgonen fortsattes resan mellan höga
och pittoreska stränder, än kala och branta, än skogbevuxna
från foten till toppen — ömsom stora kullar, hvilka brötos
tvärt vid randen af den djupa floden, och skogiga dälder mellan
höga bergåsar. Våra vägvisare upphunno oss men ville icke
inlåta sig i samtal; vid ankomsten till skogarna i
Ndande-Njoko kl. 10 f. m. ändrade de likväl åsigt, foro öfver till
högra stranden och gjorde halt för att tillaga sin frukost.
Vi stannade också och återknöto vår förbindelse med dem;
de började genast ifrigt ursäkta sig för att de varit skulden till
mwana-ibakaernas nedriga uppförande, alldenstund de
underlåtit att varna oss för denna mordlystna folkstam, som anfallit
oss i lunden dagen förut och tillfogat oss en så ledsam förlust.
Vi urskuldade dem gerna och begagnade tillfället att lofva dem
mera messingstråd, om de ville ledsaga oss till katarakterna;
de gingo in härpå men fordrade lönen i förskott. De hade
likväl redan i Chumbiri fått grundligt betaldt för tjenster som
de hittills icke visat sig särdeles angelägna att uppfylla, och då vi 
således hade skäl att befara att de icke skulle fullgöra en ny 
förbindelse, beslöto vi att lita på oss sjelfva.

När jag kom att tänka på det sätt hvarpå vi blifvit bemötta
af kannibalerna, som fångat oss i nät vid sjette katarakten af
Stanley-fallen, och den ytterst baksluge konungen i Chumbiri
och hans söner, fann jag det tydligt att uppförandet på båda ställena
hade sin orsak i förakt för folk som voro dem alldeles obekanta.
Fastän jag sett femhundra afrikanska höfdingar, är det icke ur
vägen att här uttala min fasta öfvertygelse att konungen i
Chumbiri med sin milda stämma är den illfundigaste karnalje i
hela Afrika.

Inemot aftonen lägrade vi oss vid en liten vik nedanför
de branta, röda klippor som här sammanpressa floden till en
bredd af endast 1,000 yards. Öfre delen af dessa klippor bestod
af hård, grå sandsten öfver ett lager af mjuk, röd sandsten.

Den 11 Mars förgick utan att något annat anmärkningsvärdt
-än den vanliga stormen inträffade. Den rasade nästan hvarje dag
från sydvest och medförde ofta fara för de lågt liggande 
kanoterna. Floden var ganska djup och flöt fram med en hastighet
af 3 knop i timmen samt vexlade i bredd från 1,000 till 1,400
yards, inklämd som den var mellan de branta men skogiga
bergsplatåerna, hvilka nådde en höjd af ända till 600 fot. Röda
bufflar och små antiloper syntes i mängd på högra stranden,
men vi vågade icke lossa ett enda skott för att icke någon vilde i
vredesmod skulle gifva signal till strid och emot oss samla
infödingarna vid katarakterna, hvilkas fasor vår inbillning ständigt
öfverdref.

Klockan 11 f. m. den 12 började floden småningom vidgas
från 1,400 till 2,500 yards, och framför oss låg nu en
vattenmassa af ansenlig bredd, hvilken mitt folk genast ganska
betecknande kallade en sjö. Sandiga holmar utbredde sig fram
för oss likt en hafskust, och till höger reste sig en lång rad
hvitglänsande klippor, hvilka voro så lika dem vid Dover, att
Frank utbrast att det var ett stycke engelsk natur.
Gräsplatån ofvanför klipporna syntes grön som en ängsmatta och
erinrade Frank så lifligt om Kentish Downs, att han hänryckt
utropade: "Jag känner på mig att vi närma oss hemmet."

Medan jag mätte solhöjden vid middagen, gick Frank med
min kikare i handen upp på den högsta af de stora sanddyner
som uppslammats af den väldiga floden och tog en öfverblick af
dess egendomliga och hastiga utvidgning, och då han åter kom ned,
ade han: 'Sannerligen, sir, är inte det här likt en sjö, lika
bred som lång. Rundt omkring synas bara berg, och den 
tyckes vara nästan cirkelrund" <footnote>Frank omtalade att han sett; kratern  af en slocknad vulkan, sex mil lång
och fyra mil bred, af hvilken framdeles skall lemnas en utförlig beskrifning.</footnote>.

"Nä, är det en sjö, så måste vi ge den något namn.
Hitta på något passande, Frank."

"Hvarför inte kalla den Stanley-sjön och de der klipporna
Dover-klipporna? Den resande som nästa gång kommer hit skall
säkerligen genast känna igen klipporna på namnet".                 ,

Senare tilldragelser återkallade dessa ord för mitt minne,
och såsom Frank föreslagit, gaf jag denna sjölika
utvidgning af floden från Dover-klipporna till den första katarakten af
Livingstone-fallen — en rymd af omkring tretio qvadratmil —
namnet Stanley-sjön. Latituden vid dess öfre ända var 4° 3' syd. lat.

Venstra stranden upptages af de folkrika nybyggena Nshasa,
Nkunda och Ntamo; den högra bebos af de vilda batekéerna,
hvilka allmänt anklagas för kannibalism.

Vi begynte nu fara utför sjön utefter högra stranden och
upptäckte snart ett kalkstensberg samt i närheten af det
samma två eller tre pelare af samma ämne. Från en liten vik
strax nedanför framsköto två eller tre kanoter, hvilkas
besättningar, sedan de hunnit hemta sig från sin öfverraskning, lofvade
att visa oss till katarakterna. Genom sina försök att beskrifva
bullret från dessa aflockade de deltagarna i expeditionen skallande
skrattsalvor. Detta utbrott af munterhet besegrade batekéernas
motvilja för att ledsaga oss.

Sedan vi snott oss genom en mängd sund med temligen
lågt vatten, nalkades vi batekéhöfdingen Mankonehs by. Hans
folk är under dagens lopp vanligen spridt öfver de sandiga
dynerna vid Stanley-sjön för att se efter sina nät och
fiskredskap, och för att skydda sig mot solhettan medföra de
alltid stora mattor, hvaraf de bilda skjul. Mankoneh var
till vår stora glädje en rättfram, hjertlig, glad själ, som uttryckte
sin stora fägnad öfver vårt besök; han erbjöd sig äfven oombedd
att ledsaga oss till fallen. Han sade sig gerna vilja veta
huru vi ämnade taga oss fram efter ankomsten dit; det var
omöjligt, försäkrade han, att fara utför dem. Genom en löjlig
pantomim lät han oss förstå att de voro någonting mycket
förskräckligt.
Några hundra yards nedanför hans by smalnade sjön
betydligt, och på ett afstånd af 2,000 yards syntes nu stranden
af Ntamo — en framskjutande punkt af den halfmånformiga
åsen på andra sidan. Här hörde vi första gången det låga och
dofva bullret från första katarakten af Livingstone-fallen.

Långsamt lät Mankoneh sin kanot glida ned mot den samma
och allt högre blef dånet; kommen ungefär hundra yards från
den första vattenbrytningslinien, pekade han framåt och varnade oss
att icke söka komma närmare. Vi styrde mot land och befunno
oss på en smal utskjutande terrass, beströdd med stora granitblock
midt ibland de täta snår som växte vid foten af de höga
kullarna. Här slogs efter ett kort röjningsarbete med yxa och
hacka ett tarfligt läger. Det enda jemna ställe vi kunde upptäcka
höll icke sex fot i omkrets.

Mankoneh, batekéernas höfding, visade oss Ntamo-höfdingen
Itsis by, belägen på venstra stranden i rak linie med början af
första katarakten, och yttrade sig med mycken aktning om honom
såsom en ganska mäktig herskare.

Klockan omkring 5 e. m. syntes en liten kanot komma
tvärs öfver floden från venstra stranden en mil ofvanom fallen.
På framställning af vår hjertlige vän Mankoneh läto roddarna
snart öfvertala sig att landstiga vid vårt läger och samtala med
de hvite, och det lyckades oss snart att göra dem fullkomligt
hemmastadda. Då de darrade af otålighet att få omtala för
höfdingen Itsi alla de underbara saker de bevitnat hos oss,
återvände de inemot aftonen med det högtidliga löftet att vi
skulle få se den ryktbare Itsi af Ntamo följande morgon.

Vi fastbundo våra kanoter, på det ingen olycka skulle ske
under natten, och återvände till våra torftiga hyddor för att
sofva i ro. Alla voro vi ganska hungriga, ty vi hade icke varit
i stånd att få köpa någonting af vildarna, sedan vi lemnade
Chumbiri för fem dagar sedan, och vi hade varit mera än
vanligt sorglösa, då vi satt allt för stor lit till de lugnande
försäkringar som den baksluge konungen i Chumbiri gifvit oss. Jag
vill, för skams skull, icke omtala huru dyrt jag fick betala de
skenfagra löftena om hjelp från Chumbiri, af hvilka icke ett
enda blef uppfyldt.

Morgonen den 13 Mars väntade vi otåligt ända från
daggryningen att Itsi af Ntamo skulle komma och Mankoneh infinna
sig å nyo. Med en kikare kunde vi utan svårighet följa med
hvad som tilldrog sig på andra sidan. Klockan 9 f. m. —
Itsi var tydligen icke van att stiga tidigt upp — syntes en
större och två mindre, med infödingar fullsatta kanoter ro uppåt
venstra stranden och en mil från landningsplatsen komma tvärs öfver
floden i ilande fart, De stående gestalterna med sina långa
åror och likformiga kroppsrörelser bildade en vacker och
lifvande tafla, och deras röster hördes i en väldig korus omvexla
med ljudet af de jemna slagen på en stor trumma. När de
hunnit öfver till högra stranden, styrde de med den yttersta
likgiltighet för fallens närhet kosan nedåt vår lägerplats med en
fart af sex knop i timmen. Den stora krigskanoten var, ehuru
icke fullt ett sådant monster i storlek som den på Aruwimi,
likväl en präktig farkost, och Itsi, som satt i "stor ståt"
midskepps med flere grånade höfdingar omkring sig, kunde af våra
beundrande miner tydligt se att han gjort ett gynsamt intryck
på oss. Kanoten hade en längd af 85 fot 7 tum, 4 fots bredd
och var 3 fot 3 tum djup. Besättningen utgjordes af sextio
roddare och 4 styrmän, och förde den derjemte tjugutvå
passagerare, tätt hopträngda, eller till sammans åttiosex personer. De
andra bägge kanoterna förde till hopa nittiotvå personer.

Vi inbjödo Itsi och hans folk till vårt läger, hvilken
inbjudning de villigt antogo. I afvaktan på våra ärade vänners besök
hade vi strött litet friskt gräs öfver en öppen plats nära
strömmen och bredt våra bästa mattor deröfver.

Tre eller fyra gråhåriga höfdingar voro närvarande, och
en af dem förestäldes oss såsom Itsi. Han skrattade hjertligt
och det dröjde icke länge förr än vi kommo på förtrolig fot.
De hemstälde derefter, om vi icke borde ingå blodsbrödraskap.
Vi voro väl benägna härtill, men de önskade uppskjuta ceremonien
tills de hunnit öfvertyga oss om sina vänliga känslor. Den gamle
mannen lemnade mig i detta syfte tio bröd af maniok-mjöl eller
maniok-pudding, femtio maniok-rötter, tre knippen bananer, ett
dussin batater, något sockerrör, tre fåglar och en mycket liten
get. En ung man af omkring 26 års ålder inledde bekantskap
med Frank genom att skänka honom dubbelt så mycket som
jag fått och ådrog sig derigenom min uppmärksamhet. På
den unge mannens ansigte syntes runda fläckar af med olja
blandadt sot. Öfver axlarna hängde ett stycke rutigt tyg och
öfver ena axeln bar han ett skärp, hvari voro fästa en mängd
små dosor innehållande snus och hvarjehanda trollsaker, hvilka
han kallade sina inkisi. Till gengåfva för den rikliga mängd
födoämnen som Frank och jag erhållit ville vi, då detta folk
nyttjade kläder af bomulls- eller grästyg, lemna en bundt tyg
till hvar och en af höfdingarna, men till vår förvåning  vägrade 
de att mottaga dem. Vi anhöllo då att få veta hvad de önskade,
på det vi måtte visa dem vår erkänsla för deras välvilja och med
vanlig högtidlighet befästa brödrabandet med vårt blod.

Den unge mannen förklarade nu, att han sjelf var Itsi,
konungen i Ntamo; den åldrige man hvilken först blifvit oss
förestäld såsom konungen var blott en gammal rådsherre. Det
var en ingalunda obehaglig öfverraskning, ehuru det icke fans
någonting särdeles kungligt eller majestätiskt hos honom, så framt
man icke såsom sådant skulle anse den frikostighet han visat
Frank i jemförelse med den gamle mannens mot mig. Slutligen
förmådde vi Itsi att nämna hvilken gåfva skulle behaga
honom bäst.

"Jag vill inte ha någonting annat än den der stora geten,"
sade han. "Vill ni ge mig den, så är jag nöjd."

Den "stora geten" som han så lifligt önskade sig var den
sista af sex par, som jag köpt i Uregga i afsigt att skänka dem
åt ett förnämt engelskt fruntimmer enligt ett löfte jag gifvit
henne flere år förut. Alla de andra hade omkommit af hetta,
sjukdomar och bristande skötsel, då vi till följd af det
förfärliga lif vi nödgats föra icke kunnat vårda dem riktigt. Denna
"stora get" och en lejonlik gumse, väldiga typer för husdjuren
i Manyema och Uregga, voro de enda qvarlefvande. De hade
blifvit oss mycket tillgifna och gjort oss sällskap 1,100 mil
såsom värderade följeslagare under vår äfventyrliga resa. Jag
vägrade således men bjöd honom dubbelt så mycket tyg. Itsi
blef stött och gjorde min af att aflägsna sig, med en vink
derjemte att vi skulle få svårt att erhålla några lifsmedel, om
han förbjöd försäljningen af sådana. Vi öfvertalade höfdingen
att sitta ned igen och erbjödo honom en af åsnorna. Att blifva
egare till ett så "gigantiskt" djur som en åsna, för honom en
riktig Titanosaurus bland husdjur, var mycket lockande; men de
ängsliga qvinnorna, som fruktade att åsnan skulle äta upp dem,
förmådde honom att afstå den ärofulla gåfvan. Han erbjöd nu
tre getter i utbyte för den i hans tycke "största" geten i Afrika.
skröt af sin egen godhet och hvilken nytta vi kunde hafva af
hans vänskap, hvaremot vi, om han reste sin väg i förargelsen,
kunde råka ganska illa ut. Geten flyttades således ombord
på kanoten och Itsi återvände till Ntamo, glad som om han
kommit i besittning af ett nytt naturens underverk.

Vi hade icke mera lifsmedel än som behöfdes för att visa
vår aptit och långt ifrån tillräckligt att tillfredsställa den; inom
några minuter var allting förtärdt och vi hade endast qvar
hoppet att få litet mera dagen derpå.

Den 14 kl. 9 f. m. återkom Itsi i sin krigskanot och
medförde tre getter och tjugu maniok-bröd samt några rötter; en
timme senare anlände äfven Nchuvira, konungen i Nkunda,
Mankoneh, höfdingen öfver bateké-fiskarena i närheten af
Stanley-sjön samt konungen i Nshasa vid sydöstra ändan af
Stanley-sjön med flere kanoter och deras besättningar. Hvar och en
af småhöfdingarna i de kringliggande områdena lemnade ett
litet bidrag, men allt samladt, erhöll hvarje person endast 2
skålp, ätbara födoämnen. Hvarje höfding var deremot angelägen
om en gåfva, hvilken de äfven fingo, under det högtidliga
fredsförsäkringar utbyttes mellan hvita och svarta. Förbundet med
Itsi befästes med största högtidlighet och åtföljdes af utbytandet
af trollsaker. Itsi öfverlemnade till mig, såsom ett säkert skydd
hela lifvet igenom, en liten dosa med ett besynnerligt pulver,
hvilket hade en något saltaktig smak, och, såsom den hvites
trollmedel mot allt ondt, fick han af mig ett halft uns magnesia i
en flaska; genom en liten rispa i Franks arm och en dylik i
Itsis erhölls tillräckligt blod att förena oss i ett oupplösligt
brödralag. Derpå lemnade de oss.

En observation som jag gjorde ofvanför den första
katarakten af Livingstone-fallen visade en höjd af 1,147 fot öfver
hafvet. Vid Nyangwé var flodens höjd 2,077 fot. På 1,235 mil
hade reduktionen således varit blott 930 fot, fördelade på
följande sätt :

fot   

Nyangwé..........  2,077   j  Afstånd i mil.    Fall pr mil.

4 mil nedanför sjunde              |
katarakten, Stanley-fallen ..  1,511   | 337       20 tum.

Fot    566 

4 mil nedanför sjunde
katarakten, Stanley-fallen..   1,511   
Floden vid Ntamo,
ofvanför första katarakten,              
Livingstone-fallen......1,147    898      nära    5 tum.

                      Fot364      Floden oafbruten.

*

</chapter>
<img>Karta: Översigt av Livingstone fallen (23 till antalet) i öfre Livingstonefloden från Stanleys träsk till Bomaerna af Henry M. Stanley.
Västra delen.</img>

<img>Karta: Översigt av Livingstone fallen (23 till antalet) i öfre Livingstonefloden från Stanleys träsk till Bomaerna af Henry M. Stanley.
Mellersta delen.
</img>
<img>Karta: Översigt av Livingstone fallen (23 till antalet) i öfre Livingstonefloden från Stanleys träsk till Bomaerna af Henry M. Stanley.
Östra delen.</img>


<chapter name="Tolfte kapitlet.">
<h1>Tolfte kapitlet.</h1>

Striden med floden förnyad. — Färden förbi »Fadern». — I »Kitteln».  —
"Stackars Kalulu! — Soudis underbara äfventyr. — Vid »den trånga hvirfveln».—
Lady Alice-forsarna. — Räddning från döden. — »Paradis-öarna». — Tjufvar
bland oss. — Inkisi-fallen. — Kanoterna dragas öfver berget. — Handel längs
Livingstone. — Varsår ocb inelfsmaskar.  — En sinnrik sammansättning.

Det vidsträckta, vilda land hvilket vi på vår färd utefter
Afrikas största flod genomträngt kommer nu att framträda i en
mildare dager än hvad förut varit fallet, då vi på de föregående
sidorna sett skildringar af förtviflade strider och rasande anfall
af vilda män. Infödingarna hindra ej längre vår färd.
Byteshandeln har mildrat deras naturliga grymhet, så att de ej längre
möta oss med vilddjurs raseri.

Det är den förfärliga Livingstone sjelf öfver hvilken vi nu
hafva att klaga. Det är ej längre den ståtliga floden med sin
hemlighetsfulla i skönhet, sin ädla storhet och sitt lugna, jemna
lopp på en sträcka af nära nio hundra mil, floden som allt
jemt fängslade oss, oaktadt den grymhet som rådde på dess
befolkade stränder. I stället se vi nu en fruktansvärd ström, som
störtar utför en brant bädd och uppdämmes af lavaref,
framskjutande klippbarrierer och rader af ofantliga stenblock, en flod
som kröker och slingrar sig genom djupa klyftor, hvarefter den
gjuter sig ned öfver lägre trakter under en lång följd af
vattenfall och forsar. Våra ofta upprepade strider med vildarna
nådde sin spets i en tragisk kamp mot den väldiga floden, då
den under häftigt brus framstörtade genom det djupa, gapande
pass som leder från den breda platån ned till Atlantiska
oceanen.

Vi se ej längre dessa lugna, ensliga strömmar som slingra
sig mellan Livingstones tusen öar; ej dessa tysta, ödsliga vatten,
öfver hvilka vi hade låtit vår klagan ljuda, då våra bekymmer
blefvo som störst; ej dessa skuggrika, tysta ställen der vi
nattetid sökt svalka våra brännheta pannor, och i hvilkas djup vi
hade uttalat våra löften; ej detta som en sjö vidsträckta vatten,
hvilket hemlighetsfullt i sin stillhet och högtidligt i sin
hemlighetsfullhet hade visat sig vara vår tillflykt i nöden. I stället
för allt detta utbreder sig nu det klippkantade svalg genom,
hvilket Livingstone med otroligt raseri kastar sina skummande
böljor i den breda Kongo-floden, som ligger på ett afstånd af
endast 155 geografiska mil, nära 1,100 fot nedom det första
fallets höjdpunkt.

Sedan vi den 16 Mars hade utsträckt våra undersökningar
så långt som till Gordon-Bennett-floden och fått en klar
föreställning om vår belägenhet den 15, började vi våra sträfvanden
med all kraft. Packgods, åsnor, qvinnor och barn öfverfördes
först med en eskort som stod under Franks befäl landvägen till
en tillfällig lägerplats nära flodernas sammanflöde. Sedan jag
derefter bemannat båten, förde jag kanotmännen längs högra
stranden från punkt till punkt öfver de första forsarna. Vi
måste använda mycken skicklighet för att ej blifva bortsopade
af den snabba och häftiga strömmen, men när helst vi kommo
till klippor, höllo vi rottingtrossarna i händerna, och sedan vi
låtit strömmen drifva kanoterna förbi dessa farliga punkter, förde
vi dem till den skyddade läsidan. Om en tross hade sprungit,
skulle ingenting kunnat rädda kanoten eller de män som befunno
sig deri, ty vid Gordon-Bennetts sammanflöde med den stora
floden störtar hela vattenmassan hufvudstupa i en afgrund af
vågor och skum. Sedan vi inkommit i Gordon-Bennett, förde
vi expeditionen öfver, hvarefter våra mödor kl. 5 på morgonen
voro slut för den dagen.

Itsi af Ntamo hade underrättat oss att det endast fans
tre vattenfall, hvilka han benämnde "Barnet", "Modern" och
"Fadern". "Barnet" var en två hundra yards, styckevis
afbruten vattensträcka, och "Modern", som utgjordes af en half mil
farliga forsar, hade vi lyckligt passerat och skyndat förbi det
genom att öfverfara den längst upp belägna grenen af
Gordon-Bennett, hvilken var en häftig ström, 75 yards bred med egna
stora vattenfall högre upp. "Fadern" är imellertid den vildaste
flodsträcka jag någonsin sett. Tänkom oss en fyra mil lång och en
half mil bred hafsremsa öfver hvilken en orkan blåser, och vi
kunna få en ganska god föreställning om dess svallande vågor.
Några af klyftorna mellan fallen voro 100 yards långa, och
<img>Utsigt öfver högra grenen, första katarakten, af Livingstone-fallen, 4 mil nedom Juemba-ön.</img>

från den ena till den andra framstörtade den rasande floden.     
Först gjorde den ett språng ned till bottnen af ett 
ofantligt gap, hvarefter den oerhörda vattenmassan genom sin egen          
styrka tvärbrant reste sig uppåt, tills den samlat sig till en ås,
för att hastigt kasta sig 20 eller 30 fot upp i luften, innan
den nedstörtade i en annan afgrund. Om jag såg uppåt eller
nedåt längs denna vilda scen, fans icke en sträcka af 50 eller
100 yards som icke utmärktes af hela torn af vatten, hvilka
störtade samman i skum och svall, ursinnigt dånande vattenkullar,
studsande vallar och hafvande vågor, under det strändernas bas,
som utgjordes af en lång rad på hvarandra hopade jätteblock,
var begrafven i de rasande bränningarna. Dånet var
fruktansvärdt och bedöfvande. Jag kan endast jemföra det med bullret
af ett genom en klipptunnel framrusande iltåg. När jag ville
tala med min granne, måste jag skrika honom i örat.

Den starkaste oceanångare, som ginge i full fart öfver
denna del af floden, skulle vara lika hjelplös som ett
snäckskal. Jag försökte tre gånger genom att iakttaga något
träd som flöt ned uppifrån beräkna den vilda strömmens
hastighet, hvilket skedde på så sätt, att jag observerade huru
långtid det behöfde för att passera mellan två gifna punkter; jag
beräknade hastigheten till omkring tretio mil i timmen!

Sedan vi den 17 afskurit en massa ris och dermed täckt
en väg af 800 yards längd, foro vi från Gordon-Bennetts öfre
gren till den nedre, hvilken var af lika bredd men låg 20 fot
nedanför. Härigenom sattes vi i stånd att dagen derpå följa
med strömmen ned till det ställe der den nedre grenen
sammanflyter med Livingstone, Vi kunde ej uträtta något mera
denna dag, ty folket var utmattadt af brist på föda.

Den 18 sattes vi genom höfdingen af Bateké Mankonehs
välvilja i tillfälle att träda i handelsförbindelse med
infödingarna, en vild och lågt stående stam, som hufvudsakligen lefde
af fisk och maniok. En get kunde ej erhållas till något pris,
och för en kyckling begärde de en bössa! Maniok fans i öfverflöd.

Från flodernas sammanflöde bildade vi en annan ristäckt
väg och släpade kanoterna ytterligare 800 yards till en vik,
hvarefter vi den 20 uppnådde en stor sandbank, som stängde
vägen till den stora floden. Sandbanken gjorde i sin ordning
det möjligt för oss att uppnå den nu lugnare strömmen,
nedanför den brusande "Faderns" infallande, och att medelst bogsering
och rodd en half mil nedanför komma in i en vik i den
klippiga stranden.

Gampa, den unge höfdingen öfver detta område, var
särdeles vänlig och besökte oss hvarje dag, dervid han medförde
små gåfvor af maniok-bröd, några bananer och ett litet kärl med
palmvin.

Den 21 och de två derpå följande dagarna voro vi
sysselsatta med att släpa våra farkoster tre qvarts mil landvägen
öfver en klippig höjd till en närbelägen vik. Gampa och hans
folk sporrade oss att icke förtröttas genom att förklara att
det endast fans ett litet vattenfall nedanför. Fulla af
förhoppningar, gjorde vi den 24 halt för att det uttröttade folket måtte
få hvila sig och under tiden köpa någon föda.

<img>Öfver den klippiga udden nära Gampas land.</img>

Den 25 fann oss åter vid solens uppgång i verksamhet
på en mindre behaglig fläck i floden, hvilken betecknande
kallades "Kitteln". Vår bästa kanot, den ryktbara <i>London Town</i>,
hvilken var 75 fot lång, 8 fot bred och 21 tum djup samt
fördes af Manwa Sera, rycktes ur femtio mans händer och
bortsopades tidigt på morgonen för att gå sin undergång till mötes.
På eftermiddagen sprungo trossarna på <i>Glasgow</i>, och äfven den
bortrycktes, neddrogs nära midten af floden, återfördes en half
mil uppför den samma, sänkte sig åter igen i djupet, kastades upp i
en vik nära det ställe der Frank hade slagit läger och 
räddades slutligen till vår stora glädje. Olyckhändelser förekommo
talrikt; de hala trappklipporna, hvilka sköljdes af de allt jemt
uppstigande, tidvattenlika vågorna, voro mycket slippriga och
orsakade talrika fall bland manskapet. En vred axeln ur 
led, en annan skadade sina höfter och en tredje fick en svår 
kontusion i hufvudet. I min ångest och ifver allt för litet aktande
på min egen säkerhet, störtade jag, med fötterna förut, ned i
en 30 fot djup klyfta mellan två ofantliga rullstensblock men
undkom lyckligtvis med några stötar i bröstet, ehuru jag för
en kort stund var till hälften  bedöfvad.

Den 27 passerade vi lyckligt och väl den förfärliga
"Kitteln", men under våra sista ansträngningar bortsopades den 85
fot och 3 tum långa <i>Krokodilen</i>, sögs in i midten af "Kitteln",
kastades uppåt, snurrades ursinnigt omkring och sköt slutligen å
in i viken norr om Klipp-ön, der den ändtligen blef fasttagen.
Följande dag följde vi med strömmen nedåt floden och uppnådde
vestra sidan af viken ofvanför Klippö-fallen.

Sedan jag, såsom vanligt, lemnat Frank Pocock att efterse
lägret och trossen, mönstrade jag nittio man — de flesta af de
öfriga voro styfva af sår, som de erhållit i striden vid Mwana
Ibaka och andra ställen — och beredde mig genom att göra
en spårväg af trä med tvärbjelkar och rullar att passera
Klippö-fallen. Mpwapwa och Shumari utsändes under tiden för att
söka reda på någon annan vik eller inskäring i högra stranden.
Kl. 2 e. m. voro vi nedom fallen, och mina två unga män hade
återvändt och förkunnade att en mil eller så nedanför fans en
vacker lägerplats med en bred sandig landremsa, som kantade
en liten vik. Detta lifvade oss så, att vi beslöto draga nytta
af eftermiddagstimmarna och försöka uppnå lägerplatsen. De
sjutton kanoter vi nu hade qvar bemannades allt efter sin
rymlighet. Då jag stod i begrepp att stiga i min egen båt
och visa de öfriga vägen, vände jag mig till folket för att gifva
mina sista instruktioner, hvilka voro att de skulle följa mig,
hållande sig längs efter högra stranden, och att de på inga vilkor
finge våga sig ut i floden. Under det jag meddelade mina
föreskrifter fiek jag se Kalulu i <i>Krokodilen</i>, hvilken var gjord
af <i>Bassia-Parkii</i>-trä, ett slags hårdt, tungt trä men utmärkt
till kanotbyggnad. Då jag frågade honom hvad han skulle i
kanoten, svarade han med ett bedjande småleende och allvarlig ton:

"Jag kan ro, herre, se bara"!

"Ah, mycket bra", svarade jag honom.

Skeppsgossarna intogo sina platser, och hällande oss tätt
utmed den klippiga stranden, rodde vi utför strömmen, under
det jag sjelf stod i båtens bog och med handen gaf tecken
åt Uledi som stod vid styret. Floden var ej mer än 450 yards
bred, men sänklodet utvisade nära stranden ett djup af 138 fot.
Den hade ett snabbt lopp. med säkerligen 7 knops fart. Ytan
var jemn och fettaktig, med då och då en hvirfvelformig rörelse,
ett porlande eller en sakta häfning men ej farlig för personer
som hade sina sinnen i behåll. Inom några få minuter hade vi
tillryggalagt den en mil långa sträckan, och framför oss brusade
på 600 yards afstånd de fruktansvärda fall åt hvilka sedermera
gafs namnet "Kalulu-fallen".

Sedan vi med någon ansträngning lyckats dubblera udden,
inkommo vi i viken ofvanom fallen och uppnådde snart en
vacker lägerplats på eft sandig strand. Den första, andra och tredje
kanoten anlände strax efter mig, och jag började glädjas öfver
att vi slutat ett godt dagsarbete, då jag till min förskräckelse
såg <i>Krokodilen</i> midt i floden, långt nedom den udde omkring
hvilken vi farit, med en pils hastighet föras mot fallen öfver
det bedrägligt lugna vattnet. Mensklig styrka tjenade här till
ingenting, och vi betraktade ångestfull båtens rörelser, ty jag
hade tre favoriter deri — Kalulu, Mauredi och Ferajji, och af
de öfriga voro två, Rehani Malma och Wadi Jumah, äfven
särdeles dugliga män. Kanoten nådde snart ön som skilde fallen
och sopades nedför venstra grenen. Vi sågo den snurra omkring
tre eller fyra gånger och derefter försvinna i djupet hvarur den
snart åter dök upp med aktern pekande rakt uppåt; vi visste
nu att Kalulu och hans kamrater ej längre voro i lifvet.

Strax efter denna förfärliga olyckshändelse sköt en annan
kanot med två man i, innan vi ännu hunnit fullkomligt fatta vår
förlust förbi udden, oemotståndligt bortryckt af den lugna men
hastigt rinnande strömmen till synbar, ja, nästan säker
undergång. Jag sände båtbesättningen upp längs klipporna för att
varna de tanklösa menniskorna och säga dem att midt i
strömmen väntade dem en säker död, hvarjemte jag ropade åt de
två männen att de skulle hålla sig längs efter venstra stranden.
Styrmannen lyckades genom en förunderlig slump föra sin
kanot öfver fallen, hvarefter han skickligt dref den samma mot
venstra stranden en mil nedanför, der han och hans följeslagare
gjorde ett försök att hoppa i land och verkligen blefvo räddade.
Då vi sågo dem klättra öfver klipporna för att uppnå en udde
och derifrån se öfver till oss tvärs öfver floden, kände vi vårt
medlidande och vår kärlek lill dem starkt vakna, men vi kunde
<img>Vid öfvergången af nedre delen af första katarakten af Livingstone-fallen, nära Rocky Island.</img>

icke meddela oss med dem. Fallens brus öfverröstade och
gäckade fullkomligt den svaga menniskorösten.

Båtbesättningen som hindrades på sin väg af en mängd
stora stenar, hann icke varna de oförsigtige förr än en tredje
kanot syntes. Den var liten och lätt och innehöll endast en
man, den käcke gossen Soudi, hvilken undkom de blodtörstiga
wanyaturuernas spjut år 1875. Kanoten sköt hastigt förbi, och
Soudi utbrast, då han märkte att han hjelplöst drefs mot fallen:
<i>"La il Allah, il Allah!"</i> — "Det finnes endast en Gud. — Jag
är förlorad! Herre!" Han syntes sedan bereda sig på hvad
ödet hade bestämt åt honom. Vi betraktade honom några 
sekunder och sågo honom sedan försvinna. Strax derpå syntes
han åter dyka upp ur det mörka fallet, slungas från afsats till
afsats, störtas ned, hvirfla omkring, fattas af stora, höga vågor,
hvilka kastade honom till höger och venster och ursinnigt piskade
honom. Oaktadt allt detta, sjönk icke kanoten, men den
bortsopades slutligen jemte Soudi bakom öns lägsta sida, hvarefter
mörkret föll öfver denna fasans dag. Nio man förlorade på en
eftermiddag!

<img>Kalulus död.</img>

Denna sista olyckshändelse förorsakades, efter hvad jag fick
veta, af besättningens trolöshet. En af männen, som var till
ytterlighet medtagen genom sin fruktan för floden, sprang bort och
gömde sig i buskarna; de två andra släppte bogsertrossen, och
sålunda fördes deras kamrat in i den hastigt brusande
strömmen i flodens midt.

Den 30 mars afsändes en budbärare till Frank med
helsning att han landvägen skulle föra packningen till det ställe dit
jag hade anländt med båten. Infödingarna visade sig
fortfarande särdeles välvilliga, och lifsmedel funnos i öfverflöd till
billigt pris. De besökte vårt läger från morgon till qväll och
medförde från långt aflägsna orter hvad de hade att sälja. De
äro en mycket saktmodig och oförarglig stam, dessa invånare
från vestra Bateké, och igenkännas på fyra märken längs efter
hvardera kindbenet. De äro äfven märkvärdiga genom sina
fällor och talrika fågelsnaror — fågellim erhålles af <i>Ficus
sycamorus</i>. Ungefär vid solnedgången flög en talrik flock stora
fåglar, liknande papegojor, i nordostlig riktning öfver vårt läger.
De behöfde nära en halftimme för att passera men befunno sig
allt för högt för att vi skulle kunnat igenkänna dem.
Blyfärgade snokar förekommo särdeles talrikt; de största voro omkring
7 fot långa och 2 1/2 tum i genomskärning.

Instängda i den djupa, smala floddalen, der klipporna höjde
sig omkring 800 fot öfver våra hufvuden, och utsatta för flodens
ständiga raseri, voro vi nästan bedöfvade under vår vistelse
der den 31.

Den 1 April passerade vi Kalulu-fallen och slogo läger på
högra stranden nedanför dem. Våra två frånvarande män på
venstra sidan hade följt oss och gåfvo ofta signaler, men vi
visste ingen råd. Påföljande dag foro vi utför forsen till en
längd af en och en half mil och förlorade derunder ännu en
kanot, så att vår lilla flotta nu minskats till tretton farkoster.

Omkring kl. 2 på morgonen visade sig till allas vår glädje
unge Soudi och våra två frånvarande män, hvilka dagen förut
hade signalerat till oss från motsatta sidan af floden!

Soudi hade haft mycket besynnerliga äfventyr. Han hade
blifvit sopad utför de öfre och lägre Kalulu-fallen och de
omedelbart intill belägna forsarna samt blifvit snurrad omkring så
ofta, att han blef yr i hufvudet. "Jag klängde mig imellertid
fast vid min kanot," berättade han, "och den vilda floden förde
mig ned, ned och allt jemt ned, från ställe till ställe. Stundom
befann jag mig helt nära en klippa och stundom nästan midt i
strömmen, tills jag en timme efter mörkrets inbrott såg att jag
var nära en klippa; jag hoppade ur, tog fast min kanot och
drog den till stranden. Jag hade knappast slutat härmed, innan
någon fattade mig i armarna och jag blef bunden af två män,
hvilka skyndsamt förde mig upp till bergets topp och sedan en
timmes väg öfver höglandet tills vi uppnådde en by. De körde
sedan in mig i ett hus, der de upptände en eld; när denna
flammat upp, afklädde de mig tills jag var alldeles naken. Ehuru
jag låtsade som om jag ej förstod dem, fick jag veta tillräckligt
för att finna att de voro stolta öfver sitt byte. De tilltalade
mig vänligt och gåfvo mig tillräckligt att äta; under det den
ene sof, bevakade den andre mig, så att jag ej skulle springa
bort. På morgonen berättades öfver hela byn att en vacker
slaf från en främmande stam hade blifvit tillfångatagen, och
många kommo för att beskåda mig, deribland en som hade sett
oss i Ntamo och hvilken igenkände mig. Denne man förebrådde
genast de två männen derför att de hade stulit en af den hvite
mannens folk och han skildrade er så lifligt, herre, med stora
eldsögon och långt hår och sade att ni hade en bössa som sköt
hela dagen, att folket blef helt förskräckt och befalde de båda
männen att föra mig tillbaka till det ställe der de hade funnit
mig. De återgåfvo mig genast mina kläder och förde mig nära
den plats der jag hade fastbundit min kanot. De lemnade mig
der, i det de sade: "Gå till din konung; här är föda för
dig; säg honom inte hvad vi hade gjort dig utan säg att du
påträffade vänner, som räddade dig, så skall det bli bra för oss."

De andra två männen, som sökte efter medel att kunna
komma öfver floden, påträffade Soudi der han satt vid sin kanot.
Denna omständighet gaf dem alla tre nytt mod och de beslöto
fara öfver floden hellre än att fortfarande ängslas i ett
främmande land. Förtviflan stegrade deras mod, och ehuru floden
var strid, lyckades de utan olyckshändelse komma öfver, en mil
nedanför det ställe från hvilket de begifvit sig af.

Den 3 April foro vi utför ytterligare en och en half mil
farliga forsar, hvarunder flere olyckshändelser inträffade. Så
kantrade en kanot, hvilken innehöll femtio elefantbetar och en
påse med perlor. Fyra man voro nära att drunkna, men Uledi
räddade dem. Jag sjelf tumlade hufvudstupa i en håla vid
stranden och räddade mig endast med svårighet från att blifva
bortspolad af det sjunkande tidvattnet.

Vi färdades sålunda, att Frank hvarje dags morgon
landvägen förde expeditionen till någon vik eller bugt nära forsar
eller fall, der han med de äldre männen, qvinnorna och barnen
slog läger, under det arbetsstyrkan, hvilken utgjordes af de
yngre karlarna, återvände för att hjelpa mig ned med kanoterna
till den nya lägerplatsen. Orolig för folkets säkerhet,
öfvervakade jag sjelf arbetet vid floden och visade hvarje dag vägen
i min båt. Då vi nalkades forsar, utvalde jag tre eller fyra
af båtbesättningen — bland dem alltid Uledi — och klättrade
längs de stora klippor som voro hopade nedanför de brant
sluttande kullarna, tills jag hade undersökt trakten. Om forsarna eller
fallen ansågos omöjliga att passera, valde jag den kortaste och
säkraste vägen öfver de framskjutande uddarne, hvarefter jag
mönstrade folket och lade ett bredt spår af buskväxter, öfver hvilket,
så snart det var färdigt, vi började hala våra farkoster, förbi
det farliga vattnet; vi sköto derefter ut dem i floden och
fortsatte sålunda färden till lägret, der Frank vanligtvis välkomnade
mig med ett mål sådana lifsmedel som landet kunde erbjuda.

I Gamfwé sålde infödingarna åt oss en mängd bröd, runda
puddingar, maniok-mjöl, majs, maniok-blad, vattenkrasse, små
<i>Strychnos</i>-frukter och, för första gången, citroner. Fågel var
mycket dyr och getter en allt för stor lyx i våra nu allt
fattigare omständigheter.

Den 8 foro vi ned från Gamfwés land till
"Hvirfvelpasset" midt emot Umvilingya. Då vi kommo i närheten
deraf, märkte vi att färden genom det hvirflande tidvattnet,
hvilket rusade uppför floden längs stranden, kräfde en särdeles
skicklig och noggrann manövrering. Jag experimenterade först
med båten och försökte att med kabeltåg hala den samma
omkring en klippig punkt i viken nära hvirfveln. Två gånger
bortrycktes rep och kabeltåg, och den andra gången flög båten
uppför floden, buren på kammen af de bruna vågorna; endast
Uledi och två man till befunno sig deri. Hastigt kom den in
i viken, följande hvirfvelns lopp, och Uledi förde den i land.
Tredje gången gjorde vi experimentet med sex omkr. 200 fot
långa kabeltåg af hopflätad rotting, med 5 man vid hvarje
tåg. Klipporna höjde sig enstaka i branta massor 50 fot
öfver floden, och denna betydliga höjd ökade svårigheterna och
gjorde fotfästet osäkert, ty fruktansvärda vattenhvirflar hade
i forna tider i klipporna utsvarfvat stora runda hålor, hvilka
liknade ugnar och voro 4 eller 6, ja, till och med 10 fot
djupa. Vi lyckades imellertid med yttersta tålamod kringgå
dessa ofantliga block och föra båten förbi det ursinnigt 
hvirflande tidvattnet till det ställe der floden återtog sitt naturliga,
nedåt rinnande lopp. Något der nedanför fans, efter hvad jag
fick veta, omkring två mil oroligt vatten, men midt i floden
ansågo vi det ej vara farligt, ehuru vi på några ställen sågo skum.
Yi beslöto derför att våga oss ut midt i strömmen, och
båtbesättningen, som aldrig svek, då den visste hvad det gälde, steg
i båten, och inom femton minuter hade vi fört den in i en liten
vik nära Umvilingyas landningsplats, som sträckte sig uppåt
floden mellan ett klippref och högra stranden. Denna handling
ingaf kanotmännen mod, och sedan båtgossarna åtagit sig att
tjenstgöra såsom styrmän, med Frank såsom anförare, bemannades
alla kanoterna följande morgon och lyckades uppnå mitt läger i
god tid utan olyckshändelser, ehuru en kanot bortfördes på
mindre än 200 yards afstånd från Runda öns fall mellan Isameh
och Umvilingya.

På detta ställe förplägade jag och Frank oss med en gris,
hvilken vi köpte af höfdingen Umvilingya för fyra tygstycken
sedan vi i mer än två månader varit utan kött.

Sedan jag den 10 i anledning af sjukdom hade anförtrott
båten åt Manwa Sera och Uledi, råkade de inkila den samma
mellan tvänne klippor nära inloppet till Gavubus bugt, och som
akterdelen låg under vatten en tid, såg det ut som om det här
skulle vara slut med den trogna båten efter dess långa och
underbara resa. Jag sprang upp ur sängen, då jag hörde talas
om den hotande olyckan, mönstrade tjugu dugliga män och
skyndade till platsen, och sedan jag uppmanat hvar och en att göra
sitt bästa, lyckades vi lyfta upp båten ur dess farliga läge och
föra den till lägret, såsom det tycktes oskadad.

Den nedre delen af Gavubus bugt uppnåddes den 11, och
påföljande dag öfverfördes vid middagstiden afdelningen till lands
och kanoterna välbehållna till Gamfwé-viken. Som våra resurser
hastigt minskats genom den fortsatta striden mot naturhinder
under vår resa, kunde vi endast hoppas att uppnå hafvet genom
beslutsamhet och ständig flit hvarje timme på dagen. Jag befalde
följaktligen kanotmännen att vara färdiga att följa mig, så snart
de af en budbärare underrättats om att båten oskadad hade
anländt till lägret.

Början af Lady Alice-forsarna utmärktes af ett bredt
fall och ett afbrott i den häftigt framrusande floden genom en
smal, bergig liten ö med stora klippor, hvilken kom den
hejdade strömmen att slunga sitt vatten i vågor från sidan mot
medelpunkten, der de mötte vågor från högra stranden, hvilka 
de öfversköljde, dervid bildande en lång graf af skummande vatten.

Starka tåg af rör fastgjordes i bog och akter, och tre man
kommenderades till hvarje, under det fem hjelpte mig i båten.
En månads erfarenhet i detta slags arbete hade gjort oss
skickliga och djerfva. Men forsarna voro starkare, floden betydligt
hoppressad och hindren större än vanligt. På högra sidan hade
vi en upprättstående mur af massiva block, hvilken slutade med en
smal terrass af 300 fots höjd; bakom terrassen reste sig på något
afstånd de skrofliga kullarna öfver floden till en höjd af 1,200
fot och bortom kullarna utbredde sig den vågformiga högslätten.
På venstra sidan reste sig 400 yards från stenblocksmuren en
långsträckt och häpnadsväckande klipprad, som kröntes af ett
bredt skogsbälte. Vid dess fot lågo tre små klippiga öar, den
ena nedanför den andra, mot hvilka flodens skummande vatten bröts.

Vi hade just vågat oss nära den öfversta af forsarna, då
genom en vårdslös firning af kabeltåget i aktern strömhvirfveln
ryckte båten ur händerna på den del af besättningen hvars
skyldighet det var att omsorgsfullt och försigtigt föra den utför fallet
till den smala remsa der det var ebb nedom det klippiga
utsprånget. Bort till medelpunkten af den brusande, skummande
och böljande floden störtade båten, dragande med sig ut i den
rasande strömmen en man, hvilken jag, oaktadt vår förtviflade
belägenhet, kunde räcka ena handen och draga upp i båten.

"Till årorna, gossar! Mod! Uledi, till styret!" voro alla de
befallningar jag hann gifva, hvarefter jag, stående i båtens för,
med handen gaf mina order åt Uledi, ty nu, då vi foro nedåt
med förfärlig fart på de stolta böljornas ryggar, var
menniskorösten för svag mot det öfverröstande dånet af den vredgade
floden. Årorna kunde endast användas till att understödja rodret,
ty vi flögo med fruktansvärd hastighet förbi de uppradade
klippblocken, hvilka hopträngde den ursinniga floden. Aldrig hade
klipporna antagit en sådan hårdhet, aldrig hade de synts så
hemska och stora, aldrig hade de injagat en sådan fasa eller
förekommit oss så storartade och höga som nu, då vi voro en
lekboll och ett rof för de brunsvarta vågorna, hvilka hvirflade
oss omkring som en snurra, kastade oss åt sidan, nästan
uppslöko oss i de snabba stuporna och derefter slungade
oss upp på de skummande vågkammarna! Ack, med hvilka
känslor vi betraktade denna förfärliga kraft som den stora floden
nu utvecklade! Huru vi krympte i hop under dess befallande.
kufvande och oemotståndliga makt! Hvilken snabb återblick vi
kastade på vårt förflutna lif! Huru svaga kände vi oss ej inför
den samma!

<i>"La il Allah, il Allah!"</i> skrek  unge Mabruki. "Vi äro
förlorade! — ja, vi äro förlorade!"

Efter två mils färd befunno vi oss utanför den vik vid
hvilken vi hade hoppats kunna slå läger, men den starka floden
gäckade våra bemödanden att intränga i den samma. Floden
tycktes hafva beslutit att vi skulle smaka dödens bitterhet. Ett
hastigt, mullrande ljud, likt det dämpade bullret af en
jordbäfning, kom oss att kasta blicken nedanför. Vi sågo då floden
våldsamt häfva sig uppåt som om en vulkan vore nära
att komma till utbrott omkring oss. Upp till toppen af detta
vattenberg drefvos vi, och som jag då gissade hvad som skulle
inträfla, ropade jag: "Ron på, gossar, det gäller ert lif!" Några
få förtviflade årtag drefvo oss till bergets lägre sida, och
innan vattnet hade fallit undan och hunnit börja sitt vanliga
olycksbringande hvirflande störtades vi öfver ett mindre fall
och sopades ned mot viken, i hvilken Nkenké-fallet stupade
nedanför de lägsta bränningarna af Lady Ålice-forsarna. En
eller två gånger kastades vi föraktligt åt sidan och snurrades
hånfullt omkring, liksom om vi varit allt för obetydliga att här
gå under. Då ett ögonblicks lugn sedermera åter inträdde,
fattade vi å nyo våra åror, inkommo snart i ebben, rodde
uppför floden och uppnådde den sandiga stranden på det ställe
der Nkenké förenar sig med Livingstone. Sedan vi gått i land,
afsände jag Uledi och unge Shumari för att möta det
förtviflade folket ofvanför, som långt före detta hade blifvit uppskrämdt
af båtgossarna, hvilkas vårdslöshet varit orsaken till denna
olyckshändelse, och af de sympatiserande infödingarna, hvilka berättade
att de hade sett oss sjunka i strömhvirflarna. Inom vid pass
en timme syntes en irrande rad af ängsliga menniskor, och
kärleken till lifvet och menskliga varelser återvaknade med hela sin
kraft i mitt hjerta, då mina trogna följeslagare den ene efter
den andre sprungo fram och med öfversvallande känslor, som
uttalade sig i deras rörelser, anletsdrag och röst, helsade mig
välkommen åter till lifvet. Och Frank, min vänlige och trofaste
Frank, var hvarken den siste eller den som var minst ifrig i
att bevisa sin kärlek och sympati och sin tacksamhet mot
-Honom som hade räddat oss från en graf i böljorna.

Afdelningen till lands återvände derefter med Frank för
att flytta packningen till vårt nya läger, och vid nattens inbrott
var mitt tält uppslaget på hundra yards afstånd från Nkenkés
vattenfall. Vi hade nu fyra vattenfall i sigte: den stora floden
hvilken uttömde sig i en vidsträckt bassin vid foten af Lady
Alice-fallen; två mil nedanför öfvergick floden åter igen i en
skummande rad af vågor; från den stora klippan söder om
oss nedtumlade en flod från 400 fots höjd i den stora floden

<img>Nkenké-flodens utfall i Livingstone nedanför Lady Alice-forsarna.</img>

och på vår högra sida, 100 yards derifrån, störtade Nkenge
brådstupande ned, en ofantlig kaskad från en höjd af 1,000
fot. Bullret från Nkenké-forsen liknade dånet af ett iltåg, som
går öfver en jernbro, det af Katarakt-floden, som gör ett språng
af 400 fot från klipporna, liknade bullret af en aflägsen åska;
Lady Alices sista rad af bränningar och dess rykande och
svallande sidor hördes endast såsom brottsjöarne mot ett skepps
förstäf, då det af en jagande vind drifves framåt på ett upprördt
haf under det vattenfallet nedanför lånade sitt dofva brus för
att instämma i den kör af vredgade och nedrusande floder hvilka
fylde våra öron med det förfärligaste oväsen.

Mycket olika var denna tafla med sina tornhöga klippor
och höga bergväggar, utför hvilka höglandet bakom göt sina
strömmar med bedöfvande dån mot den som bildades af
Livingstones speglande lopp vid de mörka skogarna i Usongora Meno
och Kasera och genom de öfre trakterna hos de menniskoätande
wenyaerna, der en enda dallrande våg var en sällsynthet. Nu,
då vi dagligen voro omgifna af fasor och icke sågo något slut
på dessa vattenfall som dödade alla våra förhoppningar och
plågade oss med sitt på samma gång rasande och sorgsna
dån, påminde vi oss med saknad dessa dagars sabbatslika
stillhet och drömlika renhet. Skönt var det att glida fram
i de lugna vikarna mellan de doftande, palmbeväxta öarna, der
den bredbladiga <i>Amomum</i> täflade i grönska med <i>Phryniums</i>
nedhängande löfverk, der myrra- och <i>Bdellium</i>-buskarne utbredde
sin fägring och vällukt vid sidan af den vilda <i>Cassian</i> eller der
<i>Capsicum</i> med sina eldröda bär höjde sig i löfrika massor och
<i>Ipomæas</i> purpurröda knoppar prydde den höga stammen af något
ståtligt träd. Omgifna af de dystraste scener, allt jemt plågade af
döfvande och fasaväckande ljud, på alla sidor mötta af de mest
hopplösa utsigter, tycka vi att det är ett Eden som vi hafva
lemnat bakom oss och detta ett vattenhelvete der vi nu befinna oss.

Ehuru vår ofrivilliga färd utför Lady Alice-forsarna från
Gamfwé-viken till Nkenké-flodens mynning — en sträcka på tre
mil — upptog endast femton minuter, var det ett arbete på
fyra dagar, nämligen från den 13 t. o. m. den 16, att få
kanoterna samma väg utför med tåg. Flodens stora styrka och
rottingtrossarnas skörhet gjorde det nödvändigt att fästa åtta
tåg vid hvarje kanot och att placera fem man vid hvarje tåg för
färden utför forsarna. Oaktadt alla våra försigtighetsmått
inträffade imellertid nästan hvar enda timme någon olycka med
en man eller en kanot. En kanot, i hvilken befann sig en man
vid namn Nubi, rycktes ur fyratio mäns händer, fördes nedåt
floden två mil och sjönk i den stora strömhvirfveln. Nubi
klängde sig fast vid sin farkost, tills den drogs ned för andra
gången, då han och kanoten uppkastades på femtio yards afstånd
från hvarandra, men som mannen var en utmärkt simmare, hann
han upp kanoten i Nkenké-bugten. Sittande grensle öfver
kölen, kretsade han omkring med den starka ebben, tills han
räddades af den oförfärade Uledi och dennes unge broder Shumari.

Då jag återvände till klippblocksraden som kantade den
smala terrassen midt emot de små öarna, såg jag en annan
kanot, hvari befunno sig ledaren Wadi Rehani och två af
mina båtbärare, Chiwonda och Muscati, drifva nedåt floden och
närma sig randen af ett lugnvatten. De tre männen hade
alldeles förlorat besinningen och voro slagna med fasa öfver
forsarnas dån och hväsande. Som jag befann mig jemförelsevis
nära dem, på kanten af en hög klippa, ropade jag med hela
kraften hos mina lungor och befalde dem i stränga, korta
ordalag att ro i land. Verkan deraf var underbar. Det väckte dem
liksom soldater till medvetandet af sin pligt, och sedan de skött
årorna kraftigt i fem minuter, voro de räddade. Jag har ofta
häpnat öfver makten af en befallning som gifves i kort, bestämd
ton. Den tyckes hafva en elektrisk verkan, och under vår
flodfärd återförde jag ofta mina förskräckta och villrådiga män,
då de tycktes vara nära att fattas af panisk skräck eller
förtviflan, till känslan af deras pligt genom att antaga denna skarpa,
korta, härda och befallande ton, hvilken på dem tycktes verka
lika kraftigt som krutet på kulan. Men man bör äfven
ihågkomma, att om man allt för ofta anlitar denna utväg, förstör
man dess nytta.

Den 18 foro vi från Nkenké-bugten ned till en långsträckt
inskärning bakom två öar ofvanför Msumbula. Då vi passerade
forsarna, gick en kanot förlorad, men lyckligtvis återfingo vi en
annan större, hvilken vi hade mist uppe i floden genom att
gifva en liten gåfva åt de välvillige Bateké-fiskarena. Sedan vi
slagit läger här, kom jag under fund med att vårt folk höll på
att bestjäla mig på det skamligaste sätt, och för denna upptäckt
hade jag att tacka Frank, hvars ställning såsom uppsyningsman
öfver lägret och anförare för afdelningen till lands satte honom
i tillfälle att förvissa sig om att våra förråd minskades hastigt.
En undersökning företogs utan något tillkännagifvande, och ett
eller tvåhundra skålpund stulna perlor och snäckor påträffades.
Den djerfvaste tjufven, som fruktade för straff, afvek och
återkom aldrig.

Påföljande dag foro vi, sedan Frank hade fört
packningen och sin afdelning till ett nytt läger, utför två mil farliga
forsar och strömhvirflar. Den 20 visade jag vägen i min båt
och tillryggalade en sträcka af fyra mil, hvarefter vi slogo läger
bakom några små öar, nära hvilka floden vidgade sig till en
bredd af omkring åtta hundra yards. Kl. 3 e. m. hade
afdelningen till lands äfven anländt. Den 21 foro vi vidare utan
att mötas af några hinder och tillryggalade en sträcka af två
mil, hvarefter vi för första gången slogo läger på Babwendés
område.                                                                          

Midt emot oss låg bland vackra palmer och fält Ksangu,
en af basesséernas byar, på en kullig, från bergskedjan
utskjutande terrass, från hvars rikt skogbeväxta sluttningar eller
klippiga framsida, nedanför hvilken låg en lång rad stora block,
vi hade utsigt öfver floden och dess venstra strand.
Byinvånarna sände en deputation till oss med palmvin och en liten
gåfva af maniok. På vår fråga, huruvida der funnos några
flere vattenfall svarade de att der endast fans ett till, och de
öfverdrefvo skildringen deraf så, att blotta berättelsen injagade
förskräckelse och fruktan hos mitt folk. De sade att vattnet
störtade ned från en höjd som var större än den på hvilken
deras by var belägen, ett påstående som framlockade utrop af
förtviflan från mina följeslagare. Jag å min sida gladde mig
nästan deröfver, ty jag trodde att det möjligen kunde vara
"Tuckeys katarakt", hvilken tycktes allt mera vika undan för
oss ju längre vi hunno på vår färd. Under det batekéerna
beständigt hade förespeglat oss att "endast ett vattenfall till
återstod", hade jag trott detta enda vattenfall vara Tuckeys katarakt,
emedan på kartorna var utmärkt en stor farbar del af floden
mellan Tuckeys öfre katarakt och Yellala-fallen — och dessa
voro vårt mål, då vi oaktadt alla hinder, hållit oss längs floden.

Den sträcka vi hade arbetat oss fram från den 16 Mars
t. o. m. den 21 April — en tidrymd af tretiosju dagar —
utgjordes endast 34 mil! Sedan Basessé-fiskarena, hvilka borde
känna till saken, som vi tyckte, förklarat att det endast återstod
denna oerhörda katarakt med ett fall af flere hundra fot
nedanför oss, beslöto vi att härda ut tills vi hade passerat den
samma.

Den 22 och 23 foro vi vidare frän det midt emot belägna
Nsangu till en fem mil derifrån belägen punkt nedanför
Klippö-fallen, och under de tre följande dagarna tillryggalade vi en sträcka
af sex mil, tills vi hunno nära det fall som basesséerna i Nsangu
skildrat för oss såsom så "förfärligt". Sedan jag anländt till
lägret med min kanotafdelning, tog jag ögonblickligen
båtbesättningen med mig och började undersöka platsen. Fallen
benämnas Inkisi eller "Trolleriet"; de hafva ingen tydlig stupning, men
floden, som tränger sig igenom en klyfta af endast 500 yards
bredd, reser sig på sidorna i vilda vågor, hvilka tumla tillbaka
i förstörande raseri och mötas i midten, der de öfverskölja
och piska hvarandra. Nedanför ser man ett fullkomligt kaos
af vildt rasande vatten, ilande vågor, djupa hålor och
kämpande vattenåsar, hvilka kasta sig i höjden och omstörta
hvarandra på en sträcka af två mil. Början till detta svalg är en
långsträckt ö, hvilken tyckes hafva utgjort en del eller varit en
remsa af platån, nedfallen, såsom det synes, från en höjd af
1,000 fot. Mera geologiskt taladt, är det ett milslångt fragment
af platålandets gnejsartade underlag, hvilket synes hastigt hafva
sjunkit med bibehållande af sin horisontella lagerbildning. På
sidorna bära imellertid högarna af grus, stora stenar och block
af trappsten vitne om det hastiga instörtandet af lagren
hvarigenom denna klyfta utan tvifvel bildats.

Infödingarna ofvanför Inkisi-fallen nedstego från sina
blåsiga hem på höglandet för att aflägga ett besök hos
främlingarna. De brunno af otålighet att få veta hvad vi ämnade
göra för att komma ur den oroande ställning hvari vi befunno
oss framför dessa fall. Jag hade redan i egen person
undersökt trakten två gånger och uppgjort ett dussin planer för att
komma öfver det förfärliga hindret. Jag hade äfven gått upp
på höjden för att erhålla en vidsträcktare utsigt öfver scenen.
Innan jag besvarade infödingarnas frågor bad jag att af dem
få veta huruvida det fans något annat vattenfall nedanför.

"Nej," sade de, "endast ett litet, hvilket I utan svårighet
kunnen passera."

"Ah," tänkte jag för mig sjelf, "detta stora vattenfall måste
då vara Tukeys katarakt, och 'det lilla', antar jag, var allt för
obetydligt att fästa sig vid. Det stod kanske under vatten, ty
på kartorna finnes angifven en klar och tre mil bred ström
som går till Yellala-fallen. Godt! Jag vill hala mina
kanoter uppför berget och öfvergå höglandet, efter som jag nu måste
hålla mig intill floden vid denna sida, sedan jag följt den så
långt."

Mitt beslut var snart meddeladt mina följeslagare, hvilka
sågo helt bestörta ut öfver mitt förslag. Infödingarna åhörde
mig, och då de sågo mina mäns tystnad och motsträfvighet,
frågade de efter orsaken; jag sade dem då att jag tänkte hala
kanoterna uppför berget.

"Uppför berget!" upprepade de och vände sina ögon mot 
den ofantliga höjden, som var beväxt med träd och beströdd
med klippblock. De betraktade det samma med en obeskriflig
blick af fasa och tycktes föreställa sig att verldens undergång
snart vore för handen eller att någon onaturlig omstörtning skulle
komma att ega rum. Derefter började de utan att säga ett
ord vidare klättra uppför den 1,200 fot höga, branta höjden och
utspredo, sedan de satt sina svarta svin, sitt fjäderfä och sina
getter i säkerhet i husen, vidt och bredt det ryktet att den hvite
mannen ämnade föra sina kanoter öfver bergen.

De vänliga basesséerna på venstra höglandet hade deremot på
andra sidan floden samlat sig i hundratal, hvilka, stående
på klipporna ofvanför Inkisi-fallen, väntade att få bevitna en
katastrof, hvilken säkerligen varit värd att se, så vida vi hade
haft en sådan lust för sjelfmord, att vi vågat oss öfver fallen i
våra kanoter, ty detta var otvifvelaktigt deras tanke. Det var
besynnerligt att se med hvilket inskränkt förstånd invånarna i
dessa trakter ansågo oss vara begåfvade. De trodde, att vi
skulle göra oss skyldiga till denna senare vanvettiga nyck,
alldeles som wana-mpunguerna trodde att vi blindt skulle falla i
deras jagtnät och wy-yanzierna att, sedan de narrat ifrån oss
varor för 300 dollars värde, vi skulle, om de blott begärde,
låta lura oss på än mera. Jag inser nu tydligt att, hvarthelst
jag än kommer, vilda och civiliserade menniskor äro lika fallna
för att först förakta hvarandra och sedan, när de slutligen
väckas till någon känsla af aktning för hvarandra, öfvergå till en
motsatt ytterlighet och tilldela hvarandra flere goda egenskaper
än de verkligen ega.

Sedan vi fattat vårt beslut, återstod endast att göra en
väg och att börja, men för att erhålla hjelp af invånarna, hvarom
jag var angelägen för att mitt folk icke skulle blifva allt för
ansträngdt, mönstrades första dagen alla för att börja arbetet
med vägen. Den mängd yxor vi hade köpt i Manyema och
Uregga kommo oss väl till pass, och redan vid nattens inbrott
var en 1,500 yards lång, med buskar beströdd väg färdig.

Kl. 8 på morgonen den 26 voro <i>Lady Alice</i> och en
mindre kanot uppe öfverst på platålandet vid ett nytt läger som vi
hade slagit. Som saken försiggick helt enkelt och, jag
behöfver väl ej nämna det, utan någon onaturlig omstörtning eller
tilldragelse, hade svinen ej blifvit skrämda, fjäderfäna ej kacklat
oroligt, getterna ej försvunnit eller qvinnor framfödt vidunder.
Infödingarnas höfdingar kände sig angenämt öfverraskade och
uttalade i smickrande ordalag sin beundran öfver vår skicklighet, en
omständighet som var särdeles gynsam för inledandet af
underhandlingar med dem. Efter en timmes "kallprat" och flitigt
drickande af palmvin lofvade de att mot en gåfva af fyratio
tygstycken ställa till vårt förfogande sex hundra man, hvilka
skulle hjelpa oss att hala upp de ofantligt stora kanoter hvilka
vi nu egde och af hvilka två eller tre voro af tungt teakträ,
mer än 70 fot långa och vägande öfver tre tons. En del af mina
män utsändes för att skära rottingrör, hvilka skulle begagnas i
stället för rep, och som många af dessa voro sköra och lätt
afbrutna, drog detta ut på tiden. Sex man skickades under
Kachéché äfven landvägen för att på en sträcka af tio mil
undersöka floden och förbereda infödingarna på vår ankomst.

På aftonen den 28 befunno sig alla våra kanoter oskadda
på högsta punkten af platålandet. Sedan jag hade
öfvertygat mig om att allt var som sig borde i lägret och att Manwa
Sera och hans män med tillhjelp af infödingarna gjorde det i
ordning, beslöt jag att föra Frank och båtbesättningen, qvinnorna,
barnen och expeditionens tross till gränsen af Nzabi och der
slå läger nära floden på en punkt, hvarest vi åter skulle börja
våra arbeten genom det djupa pass hvari den mäktiga floden
stormade fram i sitt slingrande lopp.

Infödingarna i Babwendé voro utomordentligt vänliga, t. o. m.
i högre grad än de välvilliga batekéerna. Krut fans i öfverflöd
hos dem, och hvarje man som var i stånd att handtera en bössa
egde en dylik och ofta flere. De hade äfven porslins-arbeten
och britiska krukmakerivaror, såsom tallrikar, dryckesbägare, fat,
tvättskålar, galvaniserade jernskedar, knifsmedsarbeten från
Birmingham och andra europeiska manufakturartiklar, hvilka de
tillbyta sig på infödingarnas marknader, som hållas å en öppen
plats vid gränsen af hvarje område. Så t. ex. har Nzabi-området sina
marknader på måndagarna, vid hvilka babwendéer från Zinga,
Mowa längre nedåt och Inkisi äfvensom basesséer från andra sidan
floden inställa sig, ty det finnes en färja nedanför Zinga.
Artiklar sådana som europeiskt salt, krut, bössor, tyger,
krukmakerigods, glas och jernvaror, hvilka äro mest kuranta, utbytas här
mot sådana produkter som jordnötter,, palmolja, palmnötter,
palmvin, maniok-bröd och -rötter, majs, sockerrör, bönor, krukmakeri
gods af infödingarnas tillverkning, lök, citroner, bananer, ananas,
svarta svin, getter, fågel, ägg, elfenben och några få slafvar,
hvilka vanligtvis äro från Bateké eller norra Basundi. På
tisdagarna håller området ofvanför Inkisi-fallen sin marknad, vid hvilka
infödingar från Mowa, Nzabi och landet ofvanför Inkisi inställa
sig. På onsdagarna hålla Umvilingya-, Lemba- och
Usangu-områdena en marknad. På torsdagarna fara största delen af
babwendéerna öfver floden till Nsangu, och basesséerna hafva äran att
hålla en marknad på egen mark. På fredagarna hålles åter igen
marknad i Nzabi, och turen fortgår derefter i samma
ordning. Utan några handelskaravaner eller resor blifva invånarna
i dessa områden sålunda väl försedda med nästan allt hvad de
behöfva utan besväret och faran att begifva sig till kusten.
Från område till område, från marknad till marknad, ur hand
och i hand föras europeiska fabriksartiklar och varor längs
flodens båda sidor och längs handelsvägarna, tills slutligen
områdena Ntamo, Nkunda och Nshasa erhålla dem. Dessa bemanna
då sina stora kanoter och öfverföra varorna till Ibaka, Misongo,
Chumbiri och Bolobo och tillhandla sig derför elfenben samt en
och annan slaf. Från de sist nämda platserna gå de europeiska
fabriksvarorna och godset till Ireba, Mompurengi, Ubangi och Ikengo.
Ikengo för dem till de grymma bangalaerna och bangalaerna i sin
ordning till Marunja, Mpakiwana, Urangi, Rubunga i Nganza, Gunji
och slutligen till Upoto — för närvarande den yttersta punkten
för hvad som kommer från vestkusten. På detta sätt behöfver
en krutkagge som afsändes från Funta, Ambriz, Ambrizette eller
Kinsembo omkring fem år för att hinna till Bangala. Den
första musköten sågs i Angola omkring senare delen af
femtonde århundradet, ty Diogo Cāo upptäckte Kongos mynning
först år 1485. Det har behöfts 390 år för fyra musköter att
anlända till Rubunga i Nganza, 965 mil från Padråo-udden,
der Diogo Cāo uppreste sin pelare för att bevara minnet af
Kongos upptäckt.

Vi märkte att tyg fans till sådant öfverflöd hos
babwendéerna, att vårt samvete förbjöd oss att ens köpa en fågel, ty
ju närmare vi kommo civilisationen, desto billigare blef
naturligtvis tyg i pris, tills slutligen en fågel kostade 4 yards af
vårt bästa tyg. Frank och jag lefde derför på samma kost
som vårt folk. Vårt sockerförråd hade tagit slut i Uregga,
vårt kaffe i Vinya Njara, och af vårt te fans tyvärr ingenting
qvar, då vi uppnådde Inkisi-fallen. Då jag ansåg det möjligt
att, huru förtvifladt vi än sträfvade att uppnå Atlantiska
oceanen, vi likväl kunde blifva tvungna att återvända till Nyangwé,
hade jag för alla händelser der i Abed ben Salems vård
qvarlemnat tre bleckdosor med te och några andra mindre saker.
Hvad vi längtade efter dem i detta ögonblick!

Gerna skulle vi dock afstått från ett stort förråd af te,
kaffe och socker, om vi blott kunnat skaffa oss ett par nya skor.
Ehuru jag behållit ett par utslitna skor, hade jag dock påtagit
mitt sista nya par i Ureggas förfärliga snårskogar, och nu hade
sex veckors stark nötning mot den skrofliga trappen och
granitblocken längs floden trasat sönder sulor och ofvanläder, tills jag
började känna mig riktigt ängslig till mods. Hvad Frank beträffar,
hade han begagnat sandaler, som voro gjorda af mina
läderkappsäckar, och tofflor af vår guttaperka-ponton, men klättrandet öfver
klippor och skrofliga branter förvandlade dem så hastigt till
trasor, att det var blott med yttersta svårighet och genom att
vädja till den hvite mannens stolthet jag lyckades förmå honom
att fortfarande göra sig sandaler till eget begagnande. Ofta kunde
jag, då jag plötsligt återkom till lägret från mina tröttsamma
arbeten, ertappa honom barfota och förebrådde honom då att
han så skamligt blottade sina hvita fötter för infödingarnas
profana blickar! I Europa skulle en sådan sak ej anses opassande,
men i det barbariska Afrika borde fötterna betäckas lika väl
som den öfriga kroppen, ty man visar en smula öfverlägsenhet till
och med genom att skyla fötterna. Icke allenast på moraliska
grunder sökte jag öfvertala honom att betäcka sina fötter utan
äfven för hans egen beqvämlighets och helsas skull, ty utom att
det kring katarakterna och på platålandet är fullt af myror,
muskiter och ohyra finnas der äfven tre slags farliga insekter, för
hvilka menniskans nedre lemmar äro utsatta — "jigga" känd från
Brasilien, Guinea-masken och en entozoon, hvilken lägger sina
ägg i musklerna, hvarefter ur dem utvecklas en hop korta, feta
maskar hvilka förorsaka svåra bölder. Jag upptäckte äfven att
den minsta skafning på huden, om den ej betäcktes, öfvergick
till ett varsår. Jag fick erfara detta på mig sjelf, ty jag
hade råkat skada tummen på min venstra hand genom ett
fall på klipporna i Gamfwé; deraf uppstod ett smärtsamt sår,
som jag dagligen brände, men oaktadt baddningar, plåstringar,
bränning och förband två gånger om dagen, hade jag i
dåvarande ögonblick lidit deraf i mer än en månad.

Vid denna tidpunkt voro vi alla utomordentligt mottagliga
för sjukdom, ty vårt kroppssystem var utmattadt. Fyra af mitt folk
ledo af kronisk rödsot, och åtta af stora och plågsamma
varsår: skabb rasade — omkring ett dussin män voro förfärligt
angripna af denna smitta, ehuru de ej urståndsattes att sköta sina
pligter — och två voro offer för en smygande feber, hvilken
ingen medicin tycktes lindra.

Som vi ej med säkerhet visste huru länge vi kunde komma
att kämpa mot vattenfallen, tvungos vi att vara ytterst
sparsamma med lifsmedlen. Get- och svinkött var en sådan lyx,
att vi ej ens tänkte derpå såsom förenligt med våra tillgångar;
te, kaffe, socker och sardiner försvunno hastigt i flydda njutningars
drömland, och kycklingar hade stigit till ett sådant pris, att de
voro sällsynta i vårt läger. Vi egde en gumse från det aflägsna
Uregga och "Mirambo", den svarta ridåsnan — de andra två
åsnorna hade dött några veckor förut — men vi skulle hafva
förtjent kallas kannibaler, om vi hade vågat tänka på att
uppoffra lägrets älsklingar. Och derför — efter gudarnes vilja —
måste vi nöja oss med maniok-bröd, jordnötter, jams och gröna
bananer. Att göra en så främmande föda smaklig var en konst
som vi egde i högre grad än våra stackars kamrater. De
voro försedda med samma materialier som vi sjelfva, men
tillagningssättet var olika. Mina svarta följeslagare torkade helt 
enkelt sin maniok, krossade den och gjorde deraf en välling.
Jordnötterna kastade de i askan och åto dem med strykande aptit,
då de voro tillräckligt stekta.

För mig var en sådan föda allt för hårdsmält; dessutom
fordrade min mage, som skulle underhålla en hjerna och en
kropp, hvilka ansträngdes till det yttersta genom sitt ansvar, att
någon artighet visades den samma. Nöden väckte åter till lif
mina förmögenheter, och en utmattad mage sporrade min
uppfinningsförmåga i hög grad. Jag kallade min trogne kock, bad
honom rengöra och tvätta mortel och mortelstöt för att bereda
något af det "högre köket". Frank instälde sig äfven för att mottaga
instruktioner, så att han under min frånvaro måtte kunna påminna
Marzouk, kocken, om hvarje särskild sak. Först sköljde vi i
kallt, klart bäckvatten från ravinerna några med omsorg valda
maniok-toppar, hvarefter dessa lades i nytt vatten för att krossas.
Marzouk förstod denna sak mycket bra och krossade dem snart,
tills det hela liknade en grön välling Till detta lade jag sedan
femtio skalade nötter af Arachis hypogcea, tre små exemplar af
Dioscorea alata, kokade, kallnade och skurna i skifvor, en tesked
olja, erhållen af <i>Arachis hypogæa</i>, en tesked vin af <i>Elais
Guineensis</i>, litet salt och tillräckligt stött <i>Capsicum</i>. Denna
beundransvärda blandning stöttes och blandades till sammans, stektes
och insättes i tältet, jemte maniok-pudding, varm och ångande, på
den enda porslinstallrik vi egde. Inom några få minuter var vår
frukost framdukad på min medicinlåda, hvilken tjenade oss till bord,
och vi fingo genast en stark aptit genom den angenäma lukten af min
skickligt tillagade sammansättning med sin pikanta smak. Sedan
vi inledt måltiden med en kort välsignelse, smorde Frank och
jag oss med besked och smickrade oss dermed, att ehuru
britiska fattighjon och Sing-Sing-straftångar måhända äta vida bättre,
förnöjsamheten dock kryddade vår enkla anrättning.

*

</chapter>
<chapter name="Trettonde kapitlet.">
<h1>Trettonde kapitlet.</h1>

Ypperlig timmer. — Kanoter byggas. — Franks sårnader. — Den förtrollade
yxan. — Regnmätningsstudier — Floden stiger. — »Goee-goeerne.» — <i>Lady
Alice</i> sönder för första gången. — En ledsam upptäckt: Uledis stöld. — Hans
förhör och frikännande. — Shakspeare brännes. — Bien i Massassa. —
Vidskepliga sägner. — Franks glada lynne.

Sedan jag den 29 April på morgonen lemnat Manwa Sera och
hans kolleger ledarna nödiga förhållningsorder och af babwendéernas
äldste erhållit löfte att de på allt sätt skulle biträda med
farkosternas transporterande öfver de tre milen fastland mellan
Inkisi-fallen och Nzabi, förde jag karavanen med dess tillhörigheter ned
till en liten vik vid öfre ändan af Nzabi. Här slogs ett
nödtorftigt läger, de mera arbetsföra männen skickades tillbaka till sina
poster uppåt platålandet, och på eftermiddagen sändes två män
till den gamle höfdingen i Nzabi med begäran om ett besök.
Under tiden undersökte jag den täta skogen, hvars träd nådde
en ofantlig höjd; den sträckte sig utmed en smal terrass uppåt
de branta höjderna i Nzabi. Flodens venstra strand var
nämligen ganska klippig, men den brant sluttande högra skogbeväxt,
i synnerhet utefter fronten af Nzabi. Under det jag vandrade
omkring mellan de gigantiska träden, fick jag den tanken, att
medan arbetarna och infödingarna drogo farkosterna öfver land
de tre milen, skulle vi kunna bygga en ny kanot i stället för
en af de nio som gått förlorade; men på det icke någon tvist
skulle uppstå med våra nya vänner, beslöt jag att vänta till
morgondagen, då saken kunde uppgöras med konungen.

Under tiden ströfvade jag omkring med mitt måttband i
hand och åtföljd af qvartermästaren Uledi, unge Shumari, hans
bror och deras kusin Saywa, samt undersökte den präktiga
skogen; min annotationsbok innehåller om den samma följande
detaljerade uppgifter nedskrifna under vandringen:

"Tre stycken bomullsträd. Det största, helt nära viken,
håller i vidd 13 fot 6 tum, stammen utan grenar till omkring
60 fots höjd. Bomullen deraf nyttjas af babwendéerna till fnöske.
Åtta exemplar af <i>Bassia Parkii</i>, eller smörträdet; barken grof
och 1 1/2 tum tjock, lemnar ett gulhvitt, klibbigt ämne, som
båtgossarna kalla "mjölken"; ypperligt timmer, kärnan mörk och
ganska hård, ytterträet två till tre tum djupt och hvitare samt
lätt att förarbeta, omkrets hos det största 12 fot; stammens höjd till
grenarna 55 fot; de öfriga hålla i omkrets 10, 11,9 10 och 10
fot. Tio exemplar af <i>Ficus Kotschyana</i> — eller <i>mku</i>, som
Uledi kallar det; barken en half tum tjock; det största 13 fot
i omkrets. Flere exemplar af afrikansk bok. afrikansk ask, vild
oliv, <i>Zygia</i> sp., eller <i>mkundi</i> — det största 24 fot i omkrets —
akasia, catechu, <i>Grewia</i> sp., <i>mkuma</i>; förträffligt virke till smärre
kanoter. En präktig <i>Tamarindus Indica</i> med väldig, tät och
vidsträckt krona, 9 fot vid kring stammen. Flere exemplar af
<i>Rubiaceæ</i> och <i>Sterculiaceæ</i>, mjölbärsträdet. <i>Lophira alata</i>,
balsamträdet, <i>Landolphia florida</i> samt särdeles ymnigt en
slingerväxt som frambringar kautschu. <i>Proteas</i>, flere <i>Loranthaceæ</i>,
elfenbensknapp- eller nötträdet, vild betel <i>Anacardium occidentale</i>,
cola-nötträd, vilda mangoträdet, <i>Jatropha curcas, Kigelias</i>, flere
<i>Acacia arabica</i> nära floden några få steg från viken, <i>Euphorbia
antiquorum</i> och <i>E. Caput-Medusæ</i> på den steniga marken
ofvanom viken. I svartmyllan på granithällarna och öfverst på
trädens stammar växa orkidéer och på klippafsatserna flere slags
ormbunkar och aloe samt vild ananas."

Ehuru det således fans en mängd stora och ädla träd att
välja på, bestämde jag mig f«r ett exemplar af slägtet
<i>Burseraceæ, Boswellia</i> eller välluktande gummiträdet, 10 fot i omkrets
vid roten och 40 fots stam till grenarna, hvilket växte omkring
hundra yards från lägerplatsen. Vi "blädade" flere bland de största
träden med våra yxor för att utröna hvilka som passade bäst
genom mjukhet och lätthet i förening med nödig styrka, och
<i>ubani</i> eller <i>lubani</i>, som wangwanaerna kallade det, förklarades
vara det bästa. Jag upptäckte att de största träden växte på
den smala terrass som låg ungefär fyrtio fot från floden och
hvars bredd vexlade mellan 100 och 200 yards; men den
omnämnda <i>Boswellia</i> växte på höjden omkring femtio yards ofvanom
terrassen; härifrån steg sluttningen vidare till en höjd af 1,000
fot i 45 graders vinkel och syntes i hela sin längd betäckt med
ypperlig skog.
<img>Den nya "Livingstone"-kanoten under arbete.</img>


Följande dag infann sig höfdingen. Det var en präktig,
liflig gammal man, skallig men med ett gladlynt ansigte, en
beundransvärd typ för en Onkel Tom. Det dröjde icke länge förr
än vi förstodo hvarandra fullkomligt. Han gaf mig tillåtelse att
välja bland de största träden i hans land och lofvade att besöka
mig dagligen, medan vi uppehöllo oss i bugten. Såsom ett
bevis på hans vänskap bad han mig hålla till godo med ett
mått palmvin och några mogna pisanger, gujava och meloner.

Den 1 Maj satte Uledi yxan i trädet och ropade <i>"Bismillah!"</i>
vid första hugget, två kamrater skyndade till hans biträde och
två timmar derefter föll trädet med ett väldigt brak, som
framkallade ett dånande eko; det föll, men tvärs öfver en
gigantisk granitklippa af ungefär tretio fots omkrets. Nu började
arbetet med att rulla ned det stora trädet med tillhjelp af
ofantliga spakar med linor fästa i ändarna och halade af femton
man, men vid middagstiden låg det till infödingarnas förvåning
längs med marken. Jag mätte ut stocken, 37 fot 5 tum lång,
2 fot djup, 2 fot 8 tum bred; och nu började arbetet på den
nya <i>Stanley</i>-kanoten som skulle ersätta sin beklagansvärde
namne hvilken gick ohjelpligt förlorad den 1 April. För
att få ett skyndsamt och systematiskt arbete fick hvar och
en af båtens besättning, som sålunda förvandlades till
skeppsbyggare, 3 1/2 fot på sin andel, med löfte om belöning i förhållande
till den skicklighet och flit han visade. Det var roligt att se
huru Uledi under hela den tid han var sysselsatt svängde sin yxa
med säkerheten hos en timmerman som tycker om sitt yrke.
Aldrig gjorde han ett dåligt hugg utan dref yxan in i trädet med
en kraft som det var ett nöje att åse och som väckte beundran
hos vildarna, hvilka i timtal stodo omkring oss förvånade öfver
att det fans en man som kunde så anstränga hvarje fiber i sin
kropp för sjelfva arbetets skull och med sådan hänförelse fullgöra
sin pligt. Den 8 var kanoten färdig med undantag af några
små putsningsarbeten, som anförtroddes åt expeditionens förste
timmerman Salaam Allah.

Som vi hade ännu några dagar öfver, höggo vi ned ett
annat stort träd — ett teakträd — för att skaffa oss
ersättning för den lilla <i>Jason</i> som Soudi Turu förlorat vid
Kalulu-fallen, hvilket arbete sysselsatte femton man till den 16 Maj.
Den nya kanoten var, när den fullbordats, 45 fot lång, 2 fot 2
tum bred och 18 tum djup med flat botten efter mönstret
af wy-yanziernas kanoter.

Under tiden gick Manwa Sera stadigt framåt 500 till 800
yards om dagen, allt efter markens beskaffenhet, och på aftonen
den 15 inträffade han i vårt läger och mottogs med hjertligt
beröm efter fullbordadt värf. Det var imellertid märkvärdigt
att se, huru hastigt folket demoraliserades så snart jag tog ögonen
från dem. Infödingarna kommo med klagomål öfver stölder af
fågel och förstöring af deras maniok-planteringar, och en, Saburi
Rehani, var till och med fången i deras händer eller, med andra
ord, dömd att säljas, derest jag icke ville utlösa honom. Jag
använde en hel dag till underhandlingar om hans frigifvandet
men slutligen måste jag köpa honom fri för 150 dollars i tyg,
en affär som jämmerligt minskade mina förråd. Denna höga
betalning för att friköpa en tjuf gaf mig naturligtvis skäl till
de mest bestämda hotelser för det fall att ett brott af detta
slag skulle förnyas. Men mina män hade uppfört sig
beundransvärdt väl allt sedan vi lemnade Uguha, och sedan de följt
mig genom en brinnande ugn sida vid sida, skulle det varit
oriktigt af mig, om jag dömt dem allt för strängt. På samma
gång kunde jag icke tillåta att de sämre bland dem blottstälde
sina kamraters lif vare sig genom att försvåra tillförsel af lifsmedel
eller ställa till våldsamma uppträden med infödingarne. Att ofta
utlösa tjufvar ur deras fångenskap hos de bestulna skulle vid denna
tidpunkt snart hafva bragt oss till tiggeri och hungersnöd. Det
tillkännagafs derför tydligt för väl femtionde gången, att den
som blef gripen af infödingarna under försök att stjäla skulle
qvarlemnas i deras händer.

På eftermiddagen den 16 gingo vi om bord och rodde
längs foten af bergskedjan en mil nedåt till Nzabi-viken, der
vi funno en lugn hamn, afskild från floden genom en rad af
massiva, skrofliga klippblock, och sedan vi inkommit genom det
trånga inloppet, blefvo vi varse den breda öppningen till ett
bergpass, som liknade en djup inskärning i bergskedjan. Från
basen till toppen växte skog, och flere präktiga buxbomträd och
rakstammiga teakträd höjde sig ofvanför lunden i denna sköna
och pittoreska bergstrakt.

Efter ett sådant jättearbete som att släpa kanoterna uppför
en 1,200 fots brant höjd, vidare tre mil och slutligen 1,200 fot
ned till floden igen behöfde folket hvila. Då imellertid
fullkomlig sysslolöshet skulle hafva minskat den energi som vi så
väl behöfde under denna tid, företogo vi oss att hugga ned ett
teakträd, och utsågos till detta arbete fyrtio man, hälften under
Franks ledning till nattarbete och hälften under min för dagen. 
Trädet höll 13 fot 3 tum i omkrets, och fäldt gaf det en ren 
qvistad stock af 55 fots längd.

Det var vid denna tid Frank började besväras af en liten
blåsa på hvardera foten, hvarvid han försmådde att följa de råd
jag enträget gaf honom att akta dem för öfverflyttning af det
giftämne som flugorna sögo ur wangwanaernas öppna sår. Det
fans en stackars karl i lägret vid namn Feruzi, som nu i sju
månader lidit af denna frätande sjukdom och var förskräcklig
att se. Bägge fötterna voro nästan förstörda och sjelfva benen
angripna. Den del af lägret som var upplåten åt offren för denna
böldsjukdom undveks mycket, försigtigt af infödingarna, af hvilka
flere buro ärr efter bölder. Safeni, min qvartermästare på
Victoria Nyanza, som äfven var den andre i rang och inflytande
bland ledarna, använde en ganska egen behandling, som jag
måste erkänna var beundransvärdt lycklig. Hans läkemedel
bestod af en blandning af kopparpulver och barnurin. som två
gånger om dagen ströks på såret med en fjäder, hvarefter
det betäcktes med litet fin bomull. På sex veckor tillfrisknade
fem patienter fullkomligt. Babwendéerna använda omslag af 
friska örter, och vi fingo köpa några af deras läkemedel åt
våra sjuka, men jag kunde icke märka någon förbättring. Ett
sådant läkemedel, nämligen den söndermalna kärnan af ett slags
träd, tycktes likväl hafva en lindrande verkan.

Den gamle höfdingen öfver Nzabi underrättade oss till vår
förvåning att det nedanför fans ytterligare fem vattenfall, hvilka
han benämnde Njari Nseto, Njari Kwa Mowa, eller floden vid
Mowa, Njari Zinga, eller floden midt mot Zinga, Njari Mbelo
eller Mbelos flod, och Njari Suki, eller Sukis flod, alldenstund
ordet "flod" på babwendéernas tungomål heter <i>njari</i>.

Den 18 behöfde fem af våra yxor lagas och Kachéché,
som några dagar förut återkommit från sin rekognosceringstur
nedåt floden med bekräftelse på de uppgifter vi fått af Nzabis
höfding, skickades uppåt platålandet för att söka reda på en
smedja. En marknad hos vildarna i denna trakt är ungefär
som en börsdag hos oss; de flesta smeder voro derför borta,
och Kachéché hade vandrat ganska långt inåt landet, då han
norr om Nzabi kom till en en stam beväpnad med båge och
pilar och benämnd Bizu-Nseké. Inom några få sekunder
utrönte Kachéché tydligen att han befann sig på fiendtligt
område, hvarför han och hans kamrater skyndade derifrån
i vild flykt, förföljda af en pilsvärm. Han förtviflade nästan
viken! om att finna en infödd smed, då han ändtligen kom till en
smedja mellan Mowa och Nzabi och dess egare åtog sig att
laga yxorna. Smedens barn sprungo lekande omkring helt
nära städet under det han arbetade, och det hände att ett
stycke glödhett jern, som skulle svessas till en yxa, flög utaf
vid bultningen och sårade ett af barnen i bröstet, hvarvid
fadern råkade rent af i raseri och slog krigstrumman som
snart samlade tjogtals af hans landsmän, färdiga till strid
men ännu okunniga om anledningen. Kachéché var imellertid
en sansad man, och då han visste sig vara oskyldig, knäppte
han hop sina händer och vädjade till infödingarnas sunda 
förnuft. Men den vredgade fadern påstod att yxan var
förtrollad och att Kachéché, som medfört trollverktyget, hade handlat
af elakt uppsåt, ty endast en illasinnad persons tillhörighet kunde
hafva tillfogat ett oskyldigt barn en sådan skada. Medan tvisten
pågick som lifligast, inträffade lyckligtvis höfdingen i Nzabi, hvilken
var på väg till sitt hem från marknaden i Mowa, och genom
hans inflytande blef tvisten bilagd sålunda att Kachéché lofvade
att betala femton kaurier extra till smeden. Ett godt skratt
och ett muntert dryckeslag af palmvin, handtryckningar och en
mängd rysliga berättelser om förtrollningar förjagade slutligen
det lilla hotande molnet.

<img>De nya kanoterna <i>Livingstone</i> och <i>Stanley</i>.</img>


Den 22 Maj löpte den förträffliga teakträ-kanoten 
<i>Livingstone</i> fullt färdig af stapeln, dervid etthundra glada och välvilliga 
infödingar i närvaro af höfdingen öfver Nzabi och hans tre hustrur
biträdde att skjuta ut den i Nzabi-viken. För att visa dess
duglighet stego fyrtiosex man deri och likväl låg dess reling
fulla sex tum öfver vattenytan. Dess dimensioner voro:
längd 54 fot, djup 2 fot 4 tum och bredd 3 fot 2 tum.
Sedan denna tredje kanot nu blifvit färdig, bestod vår flottilj af
tolf stora kanoter och en båt, alle sammans af tillräckligt god
beskaffenhet att befordra expeditionen vidare, om vi vore
lyckliga nog att någonsin hinna "Tuckeys katarakt", som jag sökte.

Under regntiden, hvilken tog sin början vid femte
månskiftet, regnade det följande dagar:

1877                             1877

Febr.  24    Mindre skur.        April  17  | Längv. skurar fr. e. m.

„     27       „      „            „    18    till fram på natten.

„     28       „      „            „    19    Regn under natten

Mars   2       „      „            „    20     „       „

 „     5     Häftig skur           „    21     „       „

 „     7      „       „            „    23     „       „   
 
 „     8      6 timmar             „    25   Häftigt   „

 „     9      4 timmar             „    26     „       „          
 
April  3                           „    28     „       „

 „     4                          Maj    1     „    morgonen

 „     5  Från 2 till 6 timmar     „     3     „    hela dagen

 „     6  tidigt   pa  morgnarna.  „     4    6 timmar

 „     7                           „     10    5   „

 „    11                           „     15    middagstiden

 „    12  Långvariga skurar        „     16    eftermiddagen

 „    13  från eftermiddagen       „     17        „
 
 „    14  till fram på natten      „     19    natten

 „    14                           „     20      „  

 „    16                           „     21     4- timmar på förm.

Mellan den 15 November och den 16 Januari antecknade
jag tretiotvå regniga dagar, hvarunder nederbörd föll i
sammanlagdt 115 timmar. Mellan den 16 Januari och den 24
Februari föll intet regn, men mellan den 24 Februari och den
21 Maj regnade det i sammanlagdt tretionio dagar. Denna
mellantid utgjorde den senare eller större <i>masika</i>, eller
passad-vindperioden.

Den 26 April märkte jag att floden begynte stiga, men
under färden från Inkisi-fallen till Nzabi-viken den 29 April fick
jag bättre tillfälle att iakttaga med hvilken hastighet den höjde
sig under det vi uthöggo kanoten, eller till eftermiddagen den
16 Maj.

Mina anteckningar rörande vattnets stigning voro som följer

1877. April 30, 3 tum; Maj 1, 3 tum: Maj 2, 4 tum; Maj 3,
4 tum; Maj 4, 4½ tum; Maj 5, 5 tum: Maj 6, 5¾ tum; Maj 7, 8
tum; Maj 8, 9 tum; Maj 9, 9 tum; Maj 10, 9½ tum; Maj 11, 10
tum; Maj 12, 11 tum; Maj 13, 13 tum; Maj 14, 13 tum; Maj 15,
12 tum; Maj 16 11½ tum. Summa 135¼ tum, eller 11 fot 3¼ tum på
sjutton dagar.

Vid Nzabi-bugten var stigningen som följer:  

1877. Maj 17, 10 tum; Maj 18, 10 tum; Maj 19, 9 tum; Maj
20, 8½ tum; Maj 21, 7 tum; Maj 22, 6 tum; Summa 50½ tum, lika
4 fot 6½ tum.

Under dessa regnstormar voro åskknallarna fullt så starka
som vid Victoria Nyanza under regntiden 1875, och blixtarna
lika skarpa. Darrande, fladdrande eldtungor följdes af plötsliga
skrällar, såsom det tycktes, så ytterst nära, att vi ofta blefvo
till hälften bedöfvade af ljudet och blädande af det elektriska
ljusets glänsande strålar. Dundret ökades ännu mera genom den
djupa klyfta i hvilken vi voro instängda under det värsta ovädret
och återstudsade från ena sidan till den andra, så att hvarje åskknall
förlängdes likt en artillerisalva. Vår belägenhet vid Nzabi-viken
var ingalunda afundsvärd eller angenäm, ehuru dock icke så
farlig som vi förestält oss. Vi hade slagit läger på en
terrass, som vid vår ankomst låg endast 30 fot öfver floden,
Och befarade att floden, som vid denna period stiger så
snabbt, skulle helt hastigt kunna öfversvämma 20 eller 30 fot,
ty vi hade i minnet huru i Ugogo verkliga floder uppkommit
helt plötsligt der några ögonblick förut endast torra, sandiga
strömbäddar varit synliga. Den väldiga flodens växande raseri, det
allt djupare dånet från fallen, frambrytandet af nya forsar, en
döfvande korus af ett tjogtal strömmar, som utför en höjd af
400 fot med ilande fart störtade från spetsen af klipporna
midt emot ned, i floden, det ständiga regnandet, de
ljungande blixtarna och åskan, som skrälde öfver oss med en
förkrossande kraft — allt detta var sannerligen tillräckligt att hålla
oss beredda på fasor, som dock lyckligtvis aldrig förverkligades.

Höfdingen i Nzabi fick till gengäld för sina vackra träd
och det kraftiga bistånd samt den välvilja han i allt visat oss
en samling skänker, som säkert öfverträffade hans förhoppningar.
<img>Öfvergång af Nséto-fallen.</img>

Efter detta behagliga mellanspel var folket så tillräckligt 
uthviladt, att vi kunde fortsätta den farliga färden utför 
katarakterna, och den 23 foro vi öfver till vestra ändan af Nzabi-viken
och började draga kanoterna öfver den klippås som skilde oss
från en annan, mindre vik längre ned. Dagen derpå lemnade
vi äfven denna vik bakom oss, foro vidare en mil och hade
sålunda lyckats komma nedanför Nséto-fallen.

Frank Pocock var till följd af sina bölder ur stånd
att färdas till lands, och den 25 öfverlemnades derför ledningen af
kanoterna åt Manwa Sera och Chowpereh, samt tillsynen öfver
båten åt qvartermästaren Uledi. Utom Frank voro tretton
personer besvärade af böldartade sår, rödsot och allmän svaghet;
på grund af deras totala oförmåga att vandra eller klättra öfver
klipporna hade den humoristiske Baraka, hvars hjerna var mycket
uppfinningsrik, gifvit dem öknamnet "goee-goeer", ett ord som
med hänsyn till den beskrifvande humorn är alldeles 
oöfversättligt men temligen samvetsgrannt kan återgifvas med
"förtviflade, hopplösa, odågor". Af nyktra och ordentliga kristna
menniskor skulle de betecknats såsom tillhörande "sjuklistan";
men Baraka var icke kristen utan en okynnig men godhjertad
<i>gamin</i> af muhamedansk bekännelse. Han vände sig till Frank
och sade med ett bredt grin:

"Ah ha! skall nu vår "lille husbonde" bli en goee-goee
också? <i>Inshallah!</i> Vi bli väl goee-goeer allihop nu, när våra
anförare komma på sjuklistan."

Frank medgaf skrattande att han hade rätt och linkade
till båten.

Jag förde imellertid de friska medlemmarna af expeditionen
med qvinnor och barn uppför berget från den nedre Nzabi-bugten,
och sedan vi kommit öfver platålandet, höllo vi vesterut från
Nzabi till Mowa, en sträcka af tre mil. Landet bestod af höga
kullar och var utomordentligt pittoreskt i den befolkade delen
utmed floden, med täta grupper af Guinea-palmer och
pisanglundar, i hvilkas skugga babwendéerna uppslagit sina vackra
hyddor. Guinea-palmen förser vildarna med ett ypperligt vin
och ett gult smör, som nyttjas till tillverkning af lysolja eller
att dermed smörja kroppen. Den användes också till stufning
af vissa födoämnen, bananer, jams eller batater, och förtäres
likaledes med grönsaker och kycklingar, samt dessutom varmt såsom
en ypperlig sås till deras maniok-pudding.

Den tredje milen gick det utför ett bredt och brant bergpass,
och vi ledsagades derunder af tjogtals vänliga och tjenstaktiga
infödingar, tills vi kommit till utloppet af en bergsström som
utfaller i en djup inskärning af floden liknande en vik nedanför de
lägre Mowa-fallen. När vi nalkades bottnen, blef Mowa synligt.
Det består af en kedja af vulkaniska klippor, hvilka resa sig 20
fot eller så öfver vattenytan; denna klippkedja sträcker sig till
nära tre fjerdedelar öfver floden, men är delad i flere smala
klyftor, som lemna aflopp åt hvar sin ström till viken nedanför.
Till venster mellan klippradens ändpunkt och de lodräta,
jernfärgade granitklipporna på stranden drager sig floden till
sammans och störtar i väldiga vågor utför under ett förfärligt, åsklikt
buller, med djupa hvirflar och höga vattenryggar. Från utloppet af
det vattendrag, genom hvilket vi inträda på scenen, till klipporna
midt öfver är afståndet omkring 1,800 yards; Mowa-klippkedjan
ofvanför har sannolikt en utsträckning af 800 yards, medan floden
bortom den samma har en bredd af kanske 500 yards; biströmmarna
från den stora floden som rinna ned i viken genom kedjans klyftor
hafva ett fall af 12 fot, sjelfva floden har, såsom redan nämndt,
intet tydligt fall, men den våldsamma sammanpressningen i
passet är de som skapar det vanliga bullersamma skådespelet.

Vi valde en vacker lägerplats ofvanför Mowa på en lång
landremsa af ren hvit flodsand och i skuggan af en klippvägg, så
hög och rak, att vi icke träffades af solskenet förr än kl. 9
f. m Jag begaf mig uppför klippafsatserna, tills jag kom till
ett ställe hvarest de öfre Mowa-strömmarna bröto fram i
skummande linier mellan hvilka här och der lågo jemna, orörda speglar,
och här stod jag en stund, grubblande på outsägliga ting, medan jag
lyssnade till den qvalda flodens jämmer och klagan. Långt bort
nedanför mig utbredde sig den stora gapande, ödemarken med
ett vildt hotande utseende, till höger och venster höjde sig
bergskedjorna ända till 1,500 fot, tvärbranta till halfva sin höjd,
ur vattenmassor af obekant djup. De stolta lederna af
högresta träd som prydde högra stranden vid Nzabi ända till
spetsen af platån äro från Mowa ned till Mpakambendi
förbytta i släta klippväggar, af 300 till 600 fots höjd, stödjande
sig på en tunn rad af stenhällar eller massiva splittrade
klippblock.

En af gossarna tillkännagaf att båten nalkades. Den blef
snart synlig med Frank stående i fören och Uledi, såsom
vanligt, vid rodret; det var första gången Frank hade ledningen
af en färd öfver katarakter sig anförtrodd, och jag såg tydligt 
att han var litet förlägen — han gaf sina befallningar med handen 
allt för ofta och gjorde roddarna villrådiga — hvaraf följden blef
att båten styrde genom den värsta delen af strömmen; ehuru vi
signalerade med tygstycken, märkte de oss icke, och båten, som
förut aldrig varit skadad, sköt nu öfver en klippa, som slog ett
6 tum bredt hål i aktern, medan Frank höll på att fara
hufvudstupa öfver bogen. Naturligtvis uppstod ett ögonblicks
förvirring, men tack vare våra rop och häftiga åtbörder samt
besättningens energi blef den stackars skadade båten förd i land med
fören i vädret och aktern under vatten.

<img>Utsigt från platålandet nära Mowa.</img>

"Ack, Frank, Frank, Frank !" utbrast jag — "att min båt,
min stackars båt, som farit så många tusen mil och utför så
många katarakter, skulle få en sådan stöt i en liten struntränna
som öfre Mowa!"

Jag var färdig att gråta; men anföraren för en expedition har
icke mycken tid till tårar eller känsloutgjutelser, utan skyndade
jag att åter sätta båten i stånd, hvilket med Franks tillhjelp
lyckades nästan fullkomligt på en dag.                                 

Alla kanoterna anlände lyckligt och utan något missöde
under loppet af den 25 och  26. Sedan vi framforslat
expeditionens packning och uppslagit ett nytt läger nedanför lägre
eller större Mowa-fallen på en utskjutande del af terrassen från
utloppet af Mowa-bäcken strax ofvanför Mowa-viken, läto vi den
27 kanoterna glida utefter stranden och genom en klyfta i den
omnämnda bergskedjan, så att vi kl. 3 e. m. hade passerat
stora Mowa-fallen och befunno oss alle sammans i säkerhet i
vårt läger. Nyss nämnda dag inträffade en händelse som jag
aldrig skall förgäta. Jag skulle helst utelemna den, men då
den hör till vår resa bör jag det icke. Den berör den
menskliga naturen och visar huru svag den är, äfven hos den som
besitter stora och ädla, ja, utomordentliga egenskaper. Den rör
Uledi, qvartermästaren på <i>Lady Alice</i>, den bäste soldaten, sjömannen
och handtverkaren, den villigaste tjenaren i expeditionen. Intill
denna dag hade Uledi räddat tretton personer från att drunkna.
Endast derför att jag önskat det hade han blottstält sitt eget lif för att
rädda andras; denna uppoffrande lydnad hade visserligen icke höjt
honom mycket öfver de andra framstående männen i expeditionen
såsom höfdingen Manwa Sera, rådgifvaren Safeni, förrådsförvaltarne
Wadi Rehani och uppsyningsmännen och spejaren Kachéché, men den
hade i sjelfva verket gjort honom kärare för mig än alla de
andra. Uledi var ingen vacker karl; hans ansigte vanpryddes
af ärr efter smittkopporna, och hans näsborrar voro något för
breda och utspärrade för att kunna kallas vackra; men "vacker
den som vackert handlar". Icke heller var han lång till växten;
tvärt om, han var kort och satt; men hvarje grand af den
styrka han egde offrade han åt min tjenst. Jag sökte aldrig hos honom
efter dessa högstämda känslor som af mannen göra en hjelte; men
den simple mannen med sitt oupplysta, halfvilda sinne var alltid
färdig att tjena mig. Han var trogen sin pligt, derför blef
han aktad; han var lydig af tillgifvenhet, derför blef han omtyckt;
han hade många gånger vågat sitt lif för menniskor som aldrig
skulle hafva blottstält sig för en lifsfara för hans skull, och
derför blef han hedrad. Och likväl — jag är ledsen att omtala
det — denne ansedde, omtyckte och hedrade tjenare — <i>bestal mig</i>.

Sent på eftermiddagen, sedan vi alla anländt till lägret,
kom gossen Majwara till mig och berättade att en säck med
glasperlor blifvit uppsprättad under transporten från lägret vid
öfra Mowa och en betydlig mängd perlor bortstulna.
<img>Kringseglarna af Victoria Nynza- och Tanganika-sjöarna samt utforskarna af Alexandra-Nilen och Livingstone- (Kongo-) floden.</img>


En perlstöld vid en tidpunkt, då hvarje perla för mig var
af större värde än dess vigt i guld eller juveler, då så många
menniskors lif berodde på den största hushållning, då jag ålagt
mig den strängaste försakelse genom att afstå från köttmat, till
folkets nytta!

"Hvem är tjufven, Majwara? Säg ut, så att jag må kunna
straffa honom".

Han kunde icke säga det med visshet men trodde att det
var Uledi.

"<i>Uledi!</i> Du menar väl inte qvartermästaren Uledi?"

"Jo," svarade Majwara i rädd ton.

Uledi efterskickades och qvarhölls, medan Kachéché
eftersändes och tillsades i Uledis närvaro — hvars anletsdrag jag
noga betraktade — att hemta alla hans och hans hustrus
tillhörigheter och lägga fram allt sammans för mig sådant han fann
det. Uledi tillfrågades, om han hade några glasperlor som icke
tillhörde honom. Han svarade: "nej". Kachéché fick tillsägelse
att öppna hans matta, och i denna påträffades öfver fem
skålpund vackra <i>sami sami</i>-perlor, tillräckligt för nära två dagars
underhåll af hela expeditionen! Han blef satt under bevakning.

I solnedgången sammankallades, sedan infödingarna i Mowa
aflägsnat sig, folket, män, qvinnor och barn. Jag talade
allvarligt till dem. En lång tid, sade jag, hade både Frank och
jag ansett det nödvändigt att iakttaga sträng hushållning,
och hade vi för det allmänna bästa afstått alla våra rättigheter
och beqvämlighetsförmåner vid förfogandet öfver de allmänna
medlen och helt enkelt betraktat oss såsom vårdare af expeditionens
tillhörigheter till allas, gemensamma nytta. Men sedan någon
tid tillbaka hade vi tydligt märkt att förråden hastigt
minskades under deras transport från en lägerplats till en annan öfver
klippor och ödemarker, och vi hade funnit det alldeles omöjligt
att skydda godset från tillgrepp eller hos folket inskärpa
våra farhågor att vi, med nuvarande hastiga förbrukning, skulle
kunna möta hungersnöd långt innan vi uppnådde hafskusten.
De allvarligaste föreställningar hade vi funnit vara utan verkan.
Det fans några hvilka tycktes hafva föresatt sig att genom sin
vinningslystnad bringa alla i trångmål; skulle slutligen någon
omkomma genom hunger, var det likväl intet tvifvel att den
döende komme att skjuta skulden på oss, som drifvit alla till
svält. För att förhindra en sådan olycka, den säkra följden af
en absolut fattigdom, var det vår pligt att tillse att åtgärder
vidtoges till deras bestraffning som sökte åsamka oss ett så
förskräckligt lidande. I dag på eftermiddagen  hade en man
upptäckts vara innehafvare af en ansenlig mängd glasperlor, som
han tillgripit ur de allmänna förråden — denne man var Uledi.
Huru borde han straffas?

Efter mycken öfverläggning yttrade höfdingen Manwa Sena
att saken var ganska ömtålig, då den skyldige var Uledi. Hade
det varit någon af "goee-goeerna", män som i månadtal åtnjutit
en öm omvårdnad, som icke delat våra mödor bland
katarakterna från morgon till qväll eller burit dagens tunga, som aldrig
utmärkt sig som modiga män utan alltid visat sig vara fega stackare,
— hade det varit en af dem, då skulle han hafva röstat för att dränka
den brottslige genom att hänga en stor sten kring hans hals
och kasta honom i floden; men då det var Uledi, föreslog
han att han skulle afstraffas med ett duktigt kok prygel till
varning för andra från dylika brott. De öfriga höfdingarna
förenade sig med Manwa Sera, och tre fjerdedelar af folket ropade
"prygling". Jag vände mig nu till båtens besättning och sade:

"Nå, gossar, I som kännen Uledi så väl och följt honom
som barn genom hundratals hårda äfventyr, hvad tycken I att
man skall göra åt honom?

Mpwapwa, hvars åliggande var att hålla vakt vid båten
under lägertiden, en af de säkraste och pålitligaste männen,
svarade:

"I sanning, herre, det är en tung fråga. Uledi är
som vår äldste bror, och att rösta för Kans bestraffning vore
det samma som att bedja er straffa oss sjelfva. Men folkets
fäder ha fordrat att han skall pryglas, och emot dem är jag
bara som en gosse. Men, herre, låt honom slippa undan med
litet, för vår skull. Det är Mpwapwas bön."

"Än du då, Marzouk" — Uledis följeslagare på klippan vid
fjerde katarakten af Stanley-fallen — "hvad säger du?"

"Sannerligen, herre, Mpwapwa har redan sagt hvad min
tunga skulle ha yttrat, och jag upprepar bara: kom ihåg att
det är Uledi."

"Och du, Shumari, som är Uledis bror, hvad straff skall
jag ge denne tjuf, som vill draga oss alla, dig och mig i
fattigdom?"

"Ack," käre herre, era ord äro tunga som bly. Skona honom!
Det är sant, Uledi har stulit, och deri har han gjort mycket
orätt. Han stjäl ofta, och jag har många gånger bannat honom
för det, ty jag har aldrig stulit. Ingen menniska kan anklaga
mig för att ha tagit något som inte tillhört mig, och jag är
bara en gosse och Uledi är min äldre bror. Men efter som
höfdingarna säga att han måste ha prygel, så var nådig, herre,
och låt mig taga hälften, ty när jag vet att det är för Uledis
skull, skall jag inte känna att det gör ondt."

"Nå, Saywa, du är hans kusin; hvad säger du? Bör inte
Uledi undergå det strängaste straff för att afhålla andra från
att stjäla?"

"Herre, vill ni ge er slaf frihet att tala?"

"Ja, säg ut hvad du har på hjertat,  Saywa."

Unge Saywa steg fram, böjde knä, omfattade mina fötter
och sade:

"Vår hvite höfding är vis. Allt hvad som sker skrifver
han upp i en bok. För hvarje dag har han något att skrifva.
Vi, svarta män, veta ingenting, ha inte något minne. Hvad vi
sågo i går är glömdt i dag. Men vår hvite höfding glömmer
intet. Om han vill se efter i sina böcker, skall han kanske få
se någonting om Uledi — huru Uledi uppförde sig på
Tanganika-sjön; huru han räddade Zaidi ur katarakten; huru han
ur floden räddat många män, hvilkas namn jag inte minnes,
Billali, Mabruki, Kom-Kusi och andra; huru han arbetade
påkanoterna så godt som tre andra; huru han alltid varit den förste att
lyda era befallningar; huru han varit som en far för
båtgossarna och mycket annat. Under Uledis uppsigt, herre, äro
gossarna raska och villiga; utan honom duga de till intet. Uledi
är Shumaris bror. Om Uledi är dålig, så är Shumari god.
Uledi är min kusin, Shumari säger, att om Uledi, som
höfdingarna vilja, skall straffas, så vill han taga hälften af straffet på
sig; gif då Saywa den andra hälften och låt Uledi gå fri. Saywa
har talat".

"Det är bra," sade jag. "Uledi är fäld genom folkets
dom, men som Shumari och Saywa lofvat taga straffet på sig,
fri gifves Uledi. — Shumari och Saywa få förlåtelse."

När Uledi blifvit frigifven, steg  han fram och sade:

"Herre, det var inte Uledi  som stal. Djefvulen inträngde
i hans hjerta. Uledi skall bli en god man hädanefter, och om
hans herre varit nöjd med honom förut, skall han hädanefter
bli det ännu mer."

Den 28 infunno sig infödingarna i lägret i hundratal för
att beundra, köpslå och roa sig. Mowa är deladt i två 
områden, som styras af fyra konungar. Bäcken som utfaller i viken
skiljer de tvänne områdena, hvilka till sammans omfatta endast
8 qv.-mil. De två förnämsta höfdingarna äro Manwana och
Kintu<footnote>Det är temligen besynnerligt att så långt från Uganda återfinna namnet på
den försvunne patriarken, så ryktbar genom detta lands historiska traditioner.</footnote>. De täflade med hvarandra i att gifva Frank och mig
gåfvor af palmvin, maniok-bröd och bananer, naturligtvis i
förhoppning om rikliga skänker till gengäld, ty infödingarna i dessa
trakter äro för fattiga att gifva presenter till en <i>mundelé</i> eller
köpman, såsom de kallade mig, hvilken antages vara en rik man,
den der enligt alla naturliga lagar borde frikostigt återgälda
deras frikostighet. Babwendéerna äro likväl icke vinningslystna
och mitt folk berömde deras gästfrihet ganska mycket. När
exempelvis någon af wangwanaerna gick förbi ett af deras
dryckeslag, blef han alltid bjuden på ett glas vin och litet maniok-bröd.

Babwendéerna hafva en besynnerlig vana, som i början
framkallar oro och förvåning hos en främling. När de t. ex.
infinna sig i ett läger med sina små gåfvor af vin och bröd
och slå sig ned till ett förtroligt samspråk, börja de
plötsligt skära tänderna, som råkade de i yttersta raseri. Vi
upptäckte snart att det var blott babwendéer och bakongoer som
hade denna vana.

Många af babwendéerna nedanför Nzabi ända till
Manyanga hafva en gång i sin lefnad varit till hafskusten och besökt
hamnarna Kinsembo, Kinzau, Mkura, Mkunga, Mbala, några till
och med Embomma. De äro derför ganska vänliga och
uppmärksamma mot främlingar; dock behöfs det icke mycket för
att reta dem till ovänskap eller att i vredesmod lossa sina
skarpladdade gevär mot främlingar eller mot hvarandra. De skulle
genast tagit hämnd för stölden af en den minsta småsak eller
upprättelse för en tvist med någon af dem. För att reta dem
till fiendtligheter behöfs blott att låta dem se att man skrifver på
papper, tager observationer, aftecknar en vy, gör några
anteckningar eller i allmänhet företager någonting nytt och ovanligt.

Jag kände mig helt trygg bland detta folk på grund af
dess vänskapliga uppträdande, och tredje dagen efter vår
ankomst till Mowa började jag i min anteckningsbok nedskrifva
åtskilliga benämningar på föremål till ökande af min redan
ansenliga ordbok öfver vildarnas språk. Men jag hade icke varit
sysselsatt härmed mer än några minuter förr än jag märkte
en ovanlig rörelse bland folket, som skockat sig omkring mig,
och snart sprungo de sin väg. En stund derefter hörde vi
stridsropen skalla högt och gällt öfver platån. En lång rad af
krigare, väpnade med musköter, syntes ett par timmar derefter
komma nedstigande från höjderna och nalkas vårt läger. De
tycktes vara mellan fem och sex hundra. Å vår sida hade vi
icke gjort några andra förberedelser än som nätt och jemnt
erfordrades för att kunna möta dem i händelse af fientligheter.
Jag hade likväl förvärfvat mig några vänner bland dem och
trodde bestämdt ett jag skulle kunna afstyra öppen fiendskap.

Sedan de hunnit samlas ungefär hundra yards midt
framför lägret, gingo Safeni och jag emot dem halfva vägen och satte
oss ned. Omkring ett halft dussin Mowa-män närmade sig och
förklaringen började.

"Hvad står på, mina vänner?" frågade jag. "Hvarför
komma ni med gevär i händerna i sådan mängd som om ni
ämnade er till strid? Strid! Strid med oss, era vänner! Prat!.
Det måtte vara något stort misstag."

"<i>Mundelé,</i>" svarade en bland dem, en lång yngling, som
påminde mig om Mwana-Saramba, hvilken åtföljde mig omkring
Victoria-sjön, "vårt folk har i går sett er göra några tecken på
en <i>tara-tara</i> (papper). Det är mycket illa gjordt. Vårt land
skulle bli öde, våra getter dö, våra bananer ruttna och våra
qvinnor bli ofruktsamma. Hvad ha vi gjort er att ni önskar
döda oss ? Vi ha sålt lifsmedel åt er och burit vin till er för
hvarje dag. Ert folk har fått vandra omkring fredade, hvart
de behagat. Hvarför är <i>mundélé</i> så illasinnad? Vi ha samlat
oss till strid mot er, om ni inte vill bränna upp er <i>tara-tara</i>
här under våra ögon. Om ni bränner upp den, så gå vi vår
väg och förbli vänner som förut."

Jag bad dem vänta och lemnade Safeni i deras händer
såsom gisslan att jag skulle återkomma. Mitt tält stod icke
femtio yards derifrån, och under vägen ansträngde jag min hjerna
för att hitta på någon plan att kringgå deras vidskepliga
farhågor och fordringar. Min annotationsbok innehöll en stor mängd
värdefulla anteckningar: plankartor öfver vattenfall, sund, byar,
skisser öfver märkvärdiga platser, etnologiska och filologiska
beskrifningar, tillräckligt att fylla två oktavvolymer — allt
sammans icke utan intresse för allmänheten. Jag kunde icke
uppoffra den för att tillfredsställa en barnslig nyck af en skock vildar.
Medan jag gräfde i kistan, der jag förvarade mina böcker, föll
mig i händerna ett exemplar af Shakspeare (Chandos upplaga),
tummad och sliten och af samma storlek som min dagbok;
bandet var också likt, och om ingen erinrade sig dagbokens
utseende allt för noga, kunde den mycket väl passera för den samma.
Jag tog den med mig och visade den för vildarna.

"Är det här den <i>tara-tara</i> som I viljen att jag skall
bränna upp, mina vänner?"

"Ja, ja, den är det."

"Nå väl, tagen den och brännen upp den eller gören hvad
I viljen med den."

"Hm. Nej, nej, nej. Vi vilja inte röra vid den. Den är
förtrollad. Ni måste bränna upp den sjelf."

"Jag! Må ske då. Jag vill göra allt för att
tillfredsställa mina goda vänner i Mowa."

Vi begåfvo oss till närmaste eld. Jag offrade en
saknadens och afskedets suck åt min snillrike följeslagare, som under
många nattliga timmar skänkt lättnad åt min af nästan olidliga
qval tyngda själ, öfverlemnade den oskyldige Shakspeare åt
lågorna och lade med högtidligt allvar mera bränsle öfver honom.

"Ah-h-h!" — stönade de stackars lurade vildarna med en
suck af lättnad. "<i>Mundelé</i> är god — mycket god. Han älskar
sina vänner i Mowa. Det är slut med vår ovänskap nu,
<i>mundelé</i>. Mowa-folket är inte dåligt."

Derpå uppgåfvo de någonting liknande ett hurrarop och
dermed slutade episoden med Shakspeares bränning.

Båten hade varit läck allt sedan den törnade mot vid öfre
Mowa, och den ständiga transporten till lands förbi fallen i
Livingstone samt ombytet mellan torrhetta och regn hade
nästan förstört den. Vi fortforo likväl envist att dikta och
reparera den. Några af infödingarna, som märkte huru
angelägen jag var att få den vattentät, erbjödo sig att anskaffa ett
ämne som de påstodo skulle kunna användas med framgång.
Om några timmar infunno de sig med en blandning af kautschuk
och palmsmör. Vi försökte genast dermed, men det befans vara
ett dåligt ersättningsmedel för tjära och jag förklarade mig
missnöjd dermed.

Då erbjöd sig en brorson till Manwana att visa sin vän
Kachéché någonting annat som skulle vara vida bättre.
Följande morgon, eller den 1 Juni kl. 10 f. m., kommo Kachéché
och hans nye vän med omkring tretio skålpund vax, så mörkt
till färgen, att om de små bin som sutto qvar deri varit borta,

skulle man kunnat taga det för tjära. Snart begaf jag mig
sjelf till stället der fyndet påträffats och upptäckte nära
etthundra skålpund vax, fäst vid ett högt klippblock nära
Massassa-fallen. Bien voro mörkbruna, korta och trinda, ungefär hälften
så långa som det vanliga honungsbiet. På flere ställen mellan
Massassa och Mowa förekommo dylika stora vaxbildningar på
klipphällarna.

Utom vaxet och kautschu finnes här en annan värderik
handelsartikel, nämligen kopalgummi — dock icke i bruk hos
vildarna. Vår uppmärksamhet fästes dervid först vid
Kalulu-fallen, hvarest det förekom i stor myckenhet mellan
klipporna. En man hopsamlade omkring femtio skålpund i afsigt
att vid ankomsten till kusten kunna sälja det och bereda sig en
liten inkomst. Stackars karl! Han anade föga hvad som förestod
honom och oss alla innan vi uppnådde hafskusten. Detta
gummis utseende visade att det varit utsatt för vattnets inverkan
en längre tid. Min åsigt derom är, att det är fossilt gummi
som Livingstonefloden förer med sig. På Cheandoah-ön upptäcktes
en kaka som vägde 15 skålpund jemte en mängd smärre
stycken af 2 till 3 skålpunds vigt och af den gulröda eller hvitgrå
varieteten.

Babwendéerna ega allt för riklig tillgång på palmolja för
att såsom wareggaerna och karuruerna använda gummi, myrra
och andra kådor af <i>Burseraceæ</i> till lysämnen. Mowaerna hafva
stora qvantiteter kautschu, enär tillgången derpå är outtömlig i
skogsravinerna och utmed kanterna på högra stranden af den
stora floden. En företagsam ung man förde med sig en
mansbörda deraf för att sälja till ba-zomboerna men fick så litet tyg
i utbyte att han ångrade spekulationen.

Babwendéernas kommersiella företagsamhet har aldrig repat
sig efter det sorgliga slut som träffade en karavan hvilken de
utrustade för några år sedan. Efter hvad de sjelfva påstå,
utbröt en tarmsjukdom ibland dem, och blott få återkommo till
hemlandet. Basundierna, som bo vest-nordvest om Mowa, våga
sig sällan intill brädden af den vilda floden, der vågorna häfva
sig med ett stundom förfärligt rytande. Om vinden för dånet
af vattenfallen till deras öron, medan de äro samlade på mndu
(marknaden), hålla de händerna för öronen och aflägsna sig
genast. Ifall någon händelsevis befinner sig på vandring i
närheten af floden och varseblifver den från någon punkt, lägger han
genast handen öfver ögonen och skyndar bort.

Ett egendomligt bruk bland denna stam, hvilket genast
väcker den resandes uppmärksamhet, är dess sorgebetygelser.
De hårdt laddade musköterna förkunna deras sorg öfver de
hädangångna dygnet om, och en statistiker skulle genom att räkna
skottens antal lätt kanna förvissa sig om antalet dödsfall i något
af dessa områden äfvensom om den aflidnes kön och ålder.
Sex skott tillkännagifva ett barns död, tio en qvinnas och femton
en mans och skotten riktas mot bananer och palmer i den tro
att döden förorsakats af dåliga bananer eller oduglig palmträdsaft.

I Mowa-viken uppehåller sig ständigt ungefär ett halft dussin
små fiskarkanoter gjorda af mjuka och lättflytande <i>Rubiaceæ</i>.
Ty utom de rörnät som utläggas nedanför de särskilda smala
fallen vid Mowa-klippkedjan komma Mowa-fiskare hvarje natt med
knutna nät och flacka omkring den lilla viken i sina kanoter
för att fånga hvit sill, som de locka fram med bloss. Liksom
skeppare hvilka hvissla efter vind tyckas vildarna tro att elritsan
tjusas af hvisslingar, och natten i ända får man höra dessa
besynnerliga ljud.

En resande i dessa trakter, der folket är så ytterligt
vidskepligt, sväfvar i fara att hvilken stund som helst blifva ett
föremål för dess raseri. Om en inföding skulle träffas af nervslag
och falla till marken, medan han uppehåller sig i lägret, eller om
han intagit en vårdslös ställning på en klippa, faller ner och
slår ihjäl sig; om en sjukdom som kolera eller tyfus utbryter i
en by, en olyckshändelse med en bössa förorsakar förlust af ett
menniskolif eller en fråssande höfding får ett slaganfall, kan man
vara säker på att det tillskrifves en elak inflytelse från den
resande. Anledning till "krig" tyckas de ha i den minsta
obetydlighet. En mowaer råkade ut för en olyckshändelse vid
Zinga-fallen, och krigarna i Zinga-området måste skyndsamt gripa
till vapen för att möta de infallande mowaerna. En
Zinga-höfding vid namn Ndala var skyldig en af mowaernas äldste
tjugufem tygstycken men utsträckte den beviljade krediten från
en till två månader, och då han ej heller efter dessas förlopp
förmådde betala skulden, blef han öfverfallen och svårt
misshandlad af mowaer.

Manwa Sera gjorde en forskningstur nedåt floden till
Zinga-fallen — två mil nedanför Mowa — och lugnade oss vid sin
återkomst med den försäkran att floden mellan Mowa och Zinga
var mindre svår än många ställen som vi redan lyckligt passerat,
och att med någon försigtighet någon fara icke vore för handen.
<img>Masassa-fallen och mynningen af Pocock-bassinen.</img>

Den 2 Juni vandrade jag med honom ända till Massassa-fallen
utefter de höga branterna. Vid Massassa slutar den 
jemförelsevis trånga kanal genom hvilken floden från Mowa-fallen och
bassinen nedanför dessa oroligt störtar ned i Bolo-bolo —
"lugnlugn" — bassinen. Genom den 500 yards breda
genomskärningen i klippkedjan rusar floden in i Mowa-basinen, hvars bredd
uppgår till 1,800 yards och genom hvilken den stormar vidare
i vildt böljande lopp en mil framåt. Först vid Massessé synes
dess häftighet något minskas. Här häfver den sig uppåt, en
del af dess vatten återkastas af stränderna och bildar en bakström
som stryker utmed foten af Mowa-klipporna och slutligen 
inntränger i Mowaviken. Sedan den inkommit i den tungformiga viken
lik ett tidvatten sjunker den hastigt och återvänder längs foten
af den utskjutande klippkedjan der den efter ett kretslopp af
två mil möter de stora fallen och häftiga forsarna och der de
två motsatta flodgrenarna brottas om väldet. Från Massessé
återtager floden sitt hastiga lopp, endast upprörd vid uddarne i vågor
men med i allmänhet skenbart lugn, ehuru med olycksbådande
hvirflar, tills den närmare Massassa-udden, en mil nedanom
Massessé, stöter emot utskjutande bergshällar och höjer sig i brusande
vågor på ömse sidor, hvilka mötas midt i floden 200 yards längre
ned: den ena vågkammen bryter sig mot den andra, bölja möter
bölja, slingrar sig omkring och brottas med henne, sjunker
tillbaka och höjer sig å nyo i ett mörkbrunt skum med dånande
toppar. De vilda vattenmassorna tumla på detta sätt fram en
half mil till Bolo-bolo-bassinen, der de slutligen samlas och
bilda en lugn dam — deraf benämningen.

När man står på spetsen af de höga klippväggar som
omgifva den krater-lika dammen, tyckes den vilda Massassa vara
alldeles tam. Äfven den ännu vildare Zinga, en och en half
mil nedanför och Ingulufi ännu längre ned likna härifrån
snarare hvitaktiga vattengölar. Men stiga vi ned och komma
närmare dem, visa de sig farliga nog för dem som skulle drista
sig att möta deras fasor i en kanot.

Midt emellan Zinga-fallen Och Massassa och midt ibland
de urhålkade klipporna gjuter sig Edwin Arnold-floden i en
lång ström liknande en kaskad ned från platåns rand med ett
fall af 300 fot. Så länge denna flod flyter lugnt fram ofvanför,
har den en bredd af 50 yards och ett medeldjup af 3 fot.

Som vanligt tillbragte Frank Pocock och jag aftonen till
sammans i mitt tält. Bölderna, som besvärade honom, hade
blifvit högst smärtsamma. Han skötte dem visserligen omsorgsfullt
men var oförmögen att gå omkring och hafva tillsyn öfver folket;
sällan var han likväl sysslolös. Det fans perlpåsar att laga,
tält att lappa och sönderrifna kläder som behöfde repareras;
midt under arbetet brukade han ofta med sin vackra röst stämma
upp en sång eller en psalm, som han förut brukat sjunga i
Rochester-kyrkan. Glad och munter som en bofink, tyckte han
mycket om sång och denna afton sjöng han, fastän krympling,
ovanligt väl; hans behagliga röst lät höra melodier, som gladde
mitt hjerta och för en stund skingrade mina bekymmer. Hans
ansigtsdrag muntrade upp mig, när jag var modfäld, hans
engelska stämma återkallade mig till mina förehafvanden och planer
och jag lyssnade begärligt till de tröstande ord han på mitt eget
tungomål göt i mina öron ur djupet af sitt redliga, varma hjerta.
Tretiofyra månader hade vi lefvat till sammans, och alltid hade
han skänkt mig ett kraftigt bistånd, alltid tjenat mig troget.
Tjenaren hade också för länge sedan blifvit en reskamrat,
reskamraten en vän. I dessa qvällstunder, medan vi sutto
samspråkande ansigte mot ansigte och hans trofasta ögon strålade
af varm vänskap och den välvilliga rösten svarade mig med ett
lefvande intresse, bygde vi många luftslott till sammans och
målade i hoppet många lysande framtidsutsigter. Ack! ack!

*

</chapter>
<chapter name="Fjortonde kapitlet.">
<h1>Fjortonde kapitlet.</h1>

Vi lemna Mowa. — Mowas strömhvirflar. — <i>Jason</i> sopas öfver fallen. —
Den »lille husbonden» drunknar. — Allt för djerf! — »Ack, Uledi, om du endast
hade räddat honom!» — Vildarnas sympatier.

Den olycksbringande 3 Juni fann oss stärkta efter vår sju
dagars halt och beredda att lemna Mowa för att begifva oss 
till Zinga, der vi ämnade slå ett nytt läger ofvanför dess stora
vattenfall, under det kanoterna sakta skulle föras utför floden
med den försigtighet som omständigheterna fordrade. Kachéché
och Wadi Rehani, förrådsförvaltaren, åt hvilka jag hade
uppdragit att under Franks frånvaro hafva inseende öfver
afdeldingen till lands, mönstrade i daggryningen sitt följe, hvilket
utgjordes af sådana invalider som kunde färdas till lands, af
qvinnorna och barnen samt af sextio män, hvilka buro expeditionens
förråd, tält och öfriga förnödenheter.

Imellertid var det min pligt att uppnå Zinga — som låg
på endast två mils afstånd flodvägen, under det omvägen till
lands var fullt tre mil lång — före afdelningen till lands, för
att bereda infödingarna på expeditionens snara ankomst. Då
jag lemnade Mowa-viken, kröp Frank på händer och knän till
en klippa med utsigt öfver floden för att se vår afresa, och
samma känsla drog äfven Manwa Sera och infödingarna till
stället. Hållande oss tätt utmed den klippkantade stranden,
rodde vi ut ur viken, med full utsigt öfver floden och dess
fasor. Tre fjerdedels mil på vår venstra sida störtade floden
nedåt, i det den bildade långa linier af bruna vågor. Vid
Massessé-udden, eller det smalaste stället af sundet som skiljer
Pocock-bassinen nedanför från Mowa-bassinen, lössläppte floden
sin hufvudmasa utför men kastade väl en sjettedel af densamma
öfver till höger. Denna strömmade mot de skarpa refven och
utsprången från Mowa-klipporna och bildade derunder mången
linie af vågor, hvarefter den kastade sig mot oss, så att vi voro
tvungna att stiga upp på klipporna och fatta tag i våra
kabeltåg. Men klippornas bas erbjöd på många ställen ej något
tillfälle till fotfäste, och efter långa och ihärdiga bemödanden
att komma förbi dessa skarpa vinklar voro vi tvungna att
uppgifva vår plan och försöka trotsa den starka strömmen med
våra åror. Under det imellertid en stark ström tog sitt lopp
mot Mowa-klippornas bas och öfversköljde dess block, sluttade
floden nedåt grannskapet af de jättestora vågorna, som kommo
från vattenfallet, och ehuru vi ansträngde alla våra krafter för
att hålla  oss midt emellan  klipporna  och strömmens hvirflande
lopp till venster, blef det oss snart tydligt att vi märkbart
närmade oss det senare. En vild tanke for nu genom min
hjerna, nämligen att det skulle vara bättre att följa med
strömmen nedåt än att med vår tunga båt, som dessutom läckte,
brottas med motströmmen. Vi läto i denna afsigt föra oss nära
den framstörtande hufvudfloden men märkte i tid att detta var
en galenskap, ty en rad af vattenhvirflar spelar beständigt utmed
den linie, der de båda strömmarne i motsatt riktning stryka
förbi hvarandra. Strömmen nedåt höjer sig som en ås; dess
midt utmärkes af täta rullande vågor, hvilka kasta en stor
vattenmassa utför sidorna. Denna möter en dylik som utkastas af
motströmmen och en väldig brottning uppstår, hvarunder de
motsatta svallvågorna hoppa öfver hvarandra, och ömsevis bekämpa
och bekämpas. De tillintetgöra hvarandra och sänka sig slutligen
i gapande hvirflar, i hvilka man ser vattnet kretsa med stor
våldsamhet, tills svalgen äro fylda, då de ersättas af massor,
hvilka höja sig till hela kullar af vatten.  Hvarje minut
förekomma dessa scener i oändlig och hastig följd. En dylik
började inför våra förfärade ögon. En hvirfvel hade för några
ögonblick slutat att svänga omkring, och i dess ställe höjde
sig nu ett af dessa berg, hvilkas ofantliga vattenmassa och
förfärliga buller väckte en önskan att man vore långt från scenen.
Då jag fruktade att vi ej skulle kunna undkomma, afkastade
jag rock, skor och bälte, och sedan jag vinkat åt Uledi att han
skulle falla af, ropade jag åt båtbesättningen att den skulle göra
sitt bästa eller dö. Äfven om mina rörelser ej hade varit
tillräckligt tydliga för att visa vår farliga ställning, skulle det
döfvande larmet hafva sagt dem att vi obetänksamt närmat oss den
förfärliga scenen. Vi följde imellertid det sig hafvande och
vräkande vattnet och kommo sålunda utför vattenberget, i hvars 
hastiga tillbakafallande den största faran låg; vi hejdades imellertid och
stannade på kanten af det olycksbringande svalget, som nu hade
börjat ersätta berget, och hvilket hemskt gapade bakom båtens akter.
Vi rodde förtvifladt och bibehöllo lyckligt vårt läge tills ett nytt
utbrott inträffade, genom hvars utflöde vi slutligen räddades.

Båten var nu till hälften full med vatten. Våra
reparationer befunnos hafva varit ytterst otillräckliga, och vi beslöto
derför att, sedan vi återkommit till lägret, göra om försöket
med den nya <i>Jason</i>, hvars snabbhet skulle sätta oss i stånd
att tvinga oss igenom strömhvirfveln och uppnå Massassa. Då vi
återkommo till Mowa, var klockan tio. Båtgossarna, hvilka voro
uttröttade af sina förtviflade ansträngningar och troligen
obenägna att utsätta sig för flodens fasor innan de hemtat nya
krafter, hade skingrat sig för att söka föda. Ur stånd att
undertrycka min oro för huru expeditionen skulle blifva
mottagen af Zinga-höfdingarna, ansåg jag att det under Franks
frånvaro skulle vara oklokt att uppskjuta min afresa till det nya
lägret för att försäkra mig om höfdingarnas välvilja, under det vi
skulle komma att blifva sysselsatta med passerandet af
åtskilliga fall.

Jag meddelade följaktligen mina instruktioner till Manwa
Sera, hvilken alltid hade visat sig vara en tillförlitlig man.
Jag sade:

"När besättningen har återkommit, så gif den den bästa
och lättaste kanoten, <i>Jason</i>; fäst rep längs på dess sidor och
starka kabeltåg i för och akter. Säg dem att de hålla sig tätt
utmed Mowa-sidan och försigtigt fara utför floden, tills de komma
till Massassa. Då de anlända dit, bör Uledi kunna bedöma
huruvida stället kan passeras i en kanot eller om vi måste föra
kanoterna öfver klipporna. Säg honom framför allt att han är
försigtig och icke leker med floden."

Derpå vände jag mig till Frank och sade att jag
ofördröjligen skulle begifva mig till Zinga och, sedan jag träffat
öfverenskommelse med höfdingarna, sända honom hans frukost
och hängmatta. Om jag fann männen ännu vara der, skulle
jag skicka sex man för att bära honom; om de ej voro der,
kunde han, sedan han fått hängmattan, taga de första han
fick se och följa efter mig landvägen.

Först ett godt stycke efter middag anlände jag till vårt nya
läger, hvilket var uppslaget på Zinga-udden och omkring hundra
fot ofvanför det stora vattenfallet. Fyra konungar voro 
närvarande och hundratals infödingar, hvilka alla voro nyfikna att få
se <i>mundelé</i>. Ehuru de voro något högljudda i sina helsningar,
kommo vi snart på vänskaplig fot med hvarandra, i synnerhet
sedan en ung man vid namn Lazala frågat mig, om jag var
"<i>ingiliz, francees, dytche</i> eller <b>portigase</b>". Lazala nämnde vidare
en mängd sjöstäder, hvilka han hade besökt, och berättade med
flytande tunga hvad han visste om de hvita männens vid hafvet
seder och bruk. De stora vågorna vid hafsstranden beskref han
på ett karakteristiskt sätt såsom varande <i>"mputu, putu-putu"</i>,
alldeles som de stora vågorna vid Zinga"! Derpå slöto vi snart
ett fast och troget vänskapsförbund, hvilket aldrig skulle brytas.

Kl. 1 e. m. skickades frukost till Frank genom Majwara,
Benni och  Kassim samt några män med en knuten hängmatta.

Zinga-konungarna och de flesta af deras män hade återvändt
till sina hem uppe på höjderna. I mitt läger funnos utom
de sjuka och qvinnorna omkring fjorton arbetsföra män. Omkring
kl. 3 satte jag mig på en hög klippa ofvanför fallen för att speja
efter Uledi, ty från Zinga-udden kunde jag med en kikare se
floden tvärt öfver Bolobolo-bugten, äfvensom Massassa-fallen och
Massessé-forsarna och nästan upp till öfre Mowa-fallen. Jag hade ej
suttit länge der innan jag såg någonting långt och mörkt kastas
hit och dit i Massassas vildt rasande vågor. Det var en upp- 
och nedvänd kanot, och jag upptäckte flere menniskogestalter,
som klängde sig fast  vid den samma.

Jag afsände ögonblickligen Kachéché, Wadi Rehani och
tio man med rörtrossar och befalde dem stanna i
Bolobolo-bugten, nära hvilken jag genom vågornas riktning visste att
strömmen skulle föra kanoten, innan den drefs nedåt mot Zinga.
Imellertid följde jag med ögonen de skeppsbrutna männen. Jag såg
huru de sträfvade för att vända kanoten rätt. Jag såg huru
de klättrade upp på kölen och huru de af alla krafter rodde
mot stranden för att undvika Zingas förfärliga vattenfall. Då de
slutligen nalkades land, såg jag dem hoppa ned i vattnet och
simma mot stranden, hvarefter den olycklige <i>Jason</i>, hvilken de
för blott ett ögonblick sedan hade öfvergifvit, sveptes förbi mig
med pilens hastighet, vidare sköt öfver vattenfallet ned i de
stora vågorna, öfver strömhvirflarnas ofantliga djup tills den
slutligen försvann ur min åsyn.

Ledsamma nyheter sprida sig fort. Andlös af
springande och dödsblek af fasa, förkunnade mig Kachéché att af
de elfva män som hade inskeppat sig i kanoten i Mowa voro
endast åtta räddade.                                                                   

"Tre ha gått förlorade — och — <i>en af dem är lille
husbonden!</i>"

"<i>Lille husbonden</i>, Kachéché?" flämtade jag. "Du kan inte
mena lille husbonden?'

"Jo, han har gått förlorad, herre!"

"Men hur kom han i kanoten?" frågade jag, vändande mig
till Uledi och hans af vatten drypande kamrater, som nu hade
kommit upp, skälfvande af förskräckelse efter det fasansfulla
äfventyret. "Tala, Uledi, hur kom han — en krympling — att
våga sig ner i kanoten ?"

Till svar på mina många frågor berättade han följande:

Just då Uledi och hans kamrater skulle begifva sig i väg
hade Frank krupit upp till ett ställe nära floden och bedt dem
stanna och taga honom med. Uledi kom i tvist med honom
på den grund att jag ej hade nämnt någonting om att han skulle
följa med, och Manwa Sera, som hade kanoterna om hand,
sprang upp och sökte vänligt öfvertala honom att ej våga
försöket, emedan floden var farlig; han ropade dem imellertid
tillbaka med en sjuklings hela otålighet och tvang besättningen att
lyfta honom i kanoten. Jason, som var lätt och väl bemannad,
drefs utan svårighet genom motströmmen och flög inom en
halftimme öfver de små forsarna nedåt floden. Då de nalkades
Massassa, hvilket låg endast en mil nedanför Massessé och hörde
fallens dån, blef Uledi försigtig och ville icke komma dem för
nära innan han hade sett dem, och för detta ändamål höll han,
med Franks tillåtelse, tätt utmed den i midten utskjutande
klippkedjan, tills de kommo till en liten vik strax ofvanför
Massassa, der kanoten lade till. Uledi klättrade snart uppåt och
fortsatte till klipporna som sköto ut öfver fallet, der han med
en blick kunde öfverse faran i hela dess vidd. Efter endast
några få minuters frånvaro återvände han till Frank, hvilken
ännu satt på bottnen af kanoten, vände sig till honom och sade:

"Lille husbonde, det är omöjligt att fara öfver fallen, ingen
kanot eller båt kan göra det utan att gå under."

"Bah," sade Frank föraktligt, "såg jag inte, då vi foro nedåt,
en remsa lugnt vatten till venster, hvilken vi lätt skulle kunna
uppnå genom att fara tvärs  öfver floden."

"Men, herre, detta fall ligger ej rakt öfver floden, utan
nästan snedt; den lägre delen till venster befinner sig mycket
längre bort än den till höger och den börjar rasa alldeles här
invid. Jag säger er sanningen," fortfor Uledi, då Frank
tviflande skakade på hufvudet, "lille husbonde, jag har noga
betraktat hela fallet och ser ingen möjlighet huru vi skola kunna
komma utför det; det skulle vara döden att göra ett försök."
"Nå väl," sade Frank, "hvad skola vi göra?"
"Vi måste sända bud till husbonden," svarade Uledi, "och
säga honom att vi ha fört vår kanot till Massassa. Under tiden
kunna vi binda fast kanoten här tills han hinner anlända."

"Och hvad skall det blifva af mig?" frågade Frank.

"Det skall inte dröja länge innan vi äro här igen med en
<i>kitanda</i> (hängmatta), och ni skall mycket väl kunna hinna till
lägret innan natten inbryter."

"Hvad, bära mig omkring som en eländig goee-goee," svarade
han, "så att alla infödingarna skola få begapa mig? Visst inte!
I hvad fall som helst måste jag vänta här hela dagen utan att
få någon föda, eller hur?"

"Det skall ej dröja länge, herre; på en qvarts timme kan
jag hinna till lägret, och inom ytterligare en halftimme skall
jag vara tillbaka här med föda och en hängmatta."

"Jo, det är just vackert," sade Frank, hvilken blef
misslynt vid tanken på att han skulle bäras, något som han trodde
skulle göra honom till en skottafla för allas skämt. "Jag för
min del tror inte att detta fall är så farligt som ni säga.
Dånet är ej på långt när så starkt som från det fall vi ha
passerat, och jag är säker på, att om jag sjelf ginge att se efter,
skulle jag snart finna en väg."

"Nå väl, om ni tviflar på hvad jag säger, så skicka
Mpwapwa, Shumari och Marzouk för att se efter, och om de
säga att det finnes en väg, så skall jag försöka den, om ni
befaller mig det."

Frank skickade bort två af dem för att rekognoscera.
Inom några minuter voro de tillbaka och sade att det var
omöjligt att fara förbi fallet.

Frank skrattade bittert och  sade:

"Jag visste redan hvad ni skulle säga. 'Wangwanaerna äro
alltid fega till sjös; minsta lilla krusning på vattnet har förr än
i dag i deras ögon vuxit till en hög våg. Om jag bara hade
fyra hvita män med mig, skulle jag snart visa er huruvida fallet
kan passeras eller inte."

Frank tänkte utan tvifvel på sina kamrater på Medway
eller Thames, ty han var till yrket färjkarl, och som han var
en utmärkt simmare, hade han mången gång för de beundrande
infödingarna, i synnerhet i Nzabi-viken, gifvit prof på sin
skicklighet att simma och dyka. Vid Kalulus död uttalade han sin
stora förvåning öfver att icke någon af de fem som då gingo
förlorade hade blifvit räddad och förklarade sin öfvertygelse vara
den, att han sjelf aldrig skulle gått under i Kalulu-fallen, till svar
hvarpå jag för honom beskref en af dess strömhvirflar. Då han
med den förkärlek han hyste för vatten ifrigt omfattade hvarje sig
erbjudande tillfälle att få visa sin skicklighet, hade jag varnat
honom och sagt att han ej skulle vara för vågsam utan göra
sin pligt på landbacken. Den framgång med hvilken Nubi, som
äfven var en skicklig simmare, hade räddat sig ur
vattenhvirflarna i Lady-Alice-forsarna styrkte honom i hans öfvertygelse,
att en god simmare i dem ej löpte någon fara. I detta
ögonblick glömde han alla mina varningar, och troligtvis hade han
alltid föraktat dem inom sig. Men han uppeggade äfven modiga
män till deras och sin egen undergång. Hans sjukliga lynne visade
sig derigenom att han hånade de män för hvilka, då han talade
med mig, han ej kunde finna tillräckligt många loford för att
framhålla deras stora värde, ty han liksom jag kände väl Uledis
mod och hade sjelf varit ögonvitne till hans hjeltemodiga bedrift
vid den femte katarakten af Stanley-fallen. Stackars Frank, om
blott någon god ängel hade varnat mig, huru lätt han då skulle
varit räddad!

"Lille husbonde," sade qvartermästaren allvarsamt, stucken af
Franks ord, "hvarken hvita eller svarta män kunna fara utför
denna flod utan att gå under, och jag tycker ej det är rätt att ni
säger att vi äro rädda. Hvad mig sjelf beträffar, tycker jag,
att ni borde känna mig bättre. Se! Jag håller ut bägge mina
händer och alla mina fingrar äro ej tillräckliga att räkna de
menniskolif som jag räddat på denna flod. Huru kan ni då
säga, husbonde, att jag är rädd?"

"Nå väl, om du ej är rädd, så äro de andra det,"
fortfor Frank.

"Hvarken de eller jag äro rädda. Vi anse det omöjligt
att med en kanot passera fallen. Jag behöfver endast vinka åt
mina män, och de skola följa mig i döden — och det är döden
att fara utför detta vattenfall. Vi äro nu beredda att höra er
befalla oss att fara, men vi vilja ha ert löfte, att om 
någonting händer och vår husbonde frågar oss: "Hvarför gjorden I
det?" ni då vill bära ansvaret."

"Nej, jag vill ej befalla er. Jag vill ingenting ha att göra
med saken. Du är höfdingen i denna kanot. Om du vill fara
— så far, och jag skall säga att I ären män som ej äro rädda
för vattnet. Hvarom inte, så stanna qvar, och jag vet då
att I ären rädda. Saken tycks mig vara lätt nog, det kan jag
säga er. Jag inser ej hvad som skulle kunna hända."

Sålunda eggande folket att visa sitt mod, skyndade den
stackars Frank envist sitt öde till mötes.

Uledi vände sig nu till besättningen och sade:

"Gossar, vår lille husbonde säger att vi äro rädda för
döden. Jag vet att döden är i vattenfallet, men kommen, låtom
oss visa honom att svarta män frukta döden lika litet som de
hvita. Hvad sägen I?"                                                 

"En menniska kan dö endast en gång." — "Hvem kan
kämpa mot sitt öde?" — "Vårt öde ligger i Guds hand!" voro
de olika svar han fick.

"Nog, till era platser," sade Uledi.

"I ären män!" utbrast Frank, förtjust vid tanken på. att
han snart skulle uppnå lägret.

"<i>Bismillah!</i> (I Guds namn), läggen ut från klipporna
och sätten af!" kommenderade slupstyraren.

"<i>Bismillah</i>!" upprepade besättningen och lade derpå ut från
den vänliga viken.

Inom några sekunder voro de ute i floden, och följande
Franks råd, styrde Uledi sin båt mot venstra stranden. Men det
blef snart tydligt att de ej kunde komma dit. Det tycktes som
om vattnet varit fettaktigt och slipprigt. Bedrägligt och
oemotståndligt förde det dem långsides ned mot fallen. Då Uledi märkte
detta, vände han förstäfven och styrde djerft ned till flodens
midt. Dånet från de förfärliga vattenmassorna tilltog allt mer
och mer, och Frank reste sig för att se öfver deras hufvuden
som sutto framför honom. Nu först tycktes han fatta hela faran
af deras belägenhet. Men för sent! De hade uppnått fallet och
störtade hufvudstupa ned bland vågorna och skummet. De
vredgade vattenmassorna höjde sig och rusade in i deras farkost,
hvirflade omkring den som en snurra, och så bar det af
öfver de skummande, dansande och hoppande vågornas ryggar
till de gapande strömhvirflarna nedanför. Ack! då kom
ögonblicket för ängslan, ånger och förfäran!

"Hållen er fast vid kanoten, mina män, fatten hvardera
ett rep," sade han, under det han slet af sig sin flanellsskjorta. 
Innan han hunnit göra detta drogs kanoten imellertid ned i
djupet, och det hvirflande, hoppande vattnet slöt sig öfver allt
sammans. När tomrummet var fyldt, höjde sig en stor
vattenmassa, och kanoten visade sig åter i det klara solskenet med
flere flämtande män, hvilka klängde sig fast dervid. Då de hade
drifvit ett stycke vidare, så att de kommit på något afstånd
från olycksstället, och återhemtat sig något, funno de att endast
åtta af dem lefde, och ve oss som voro lemnade qvar för att
begråta Franks brådstörtade öde! Intet hvitt ansigte fans bland
dem. Men plötsligt blef det åter en våldsam rörelse i vattnet
— en ny massa höjde sig och midt i denna syntes den "lille
husbondens" känslolösa kropp. De hörde honom hastigt
uppgifva ett högt klagoskri. Uledi, som nu glömde huru han
nyss hade undsluppit det hvirflande svalget, sträckte ut sina
armar och kastade sig oförfäradt efter Frank, men en ny
hvirfvel neddrog dem båda, och vågorna slöto sig öfver deras
hufvuden innan Uledi uppnådde den han ville rädda; för andra
gången dök den modige qvartermästaren upp ur vågorna, trött
och utmattad — men Frank Pocock syntes icke mer.

"Min tappre, redlige, godhjertade Frank, att du så skulle
lemna mig? Ack, min länge bepröfvade vän, hvilket
olycksbringande öfverdåd! O, Uledi, om du endast hade räddat honom!
Jag skulle då ha gjort dig till en rik man."

"Vårt öde ligger i Guds hand, herre," svarade Uledi sorgset
och med matt stämma. 

Meningarna voro delade angående orsaken till en så skicklig
simmares undergång. Baraka trodde icke utan skäl att Franks
första tanke hade varit att simma uppåt floden och att han
under sina förtviflade sträfvanden att få luft hade stött
hufvudet mot kanoten. Shumari trodde att bandaget på hans
fötter möjligen hade besvärat honom, medan Saywa ansåg det
nästan säkert att hans tunga kläder hade hindrat honom att
ordentligt sträcka ut armar och ben, hvilket oundgängligt
fordrades i en så förtviflad belägenhet.

Öfver hela Zinga, Mbelo och Mowa spredo sig dessa
sorgliga nyheter hastigt. "<i>Mundelés</i> broder har gått förlorad —
förlorad i Massassa," ropade infödingarna, och gripna af ett
lifligt deltagande, foro de ned till Zinga för att få höra
förloppet af olyckshändelsen. Den gode, vänlige Ndala kom med,
åtföljd af sina hustrur, och ville med finkänslig grannlagenhet
ej tillåta infödingarna att trängas omkring mig utan dref dem
ut ur lägret, der de kunde undra och prata bäst de ville utan
att störa oss. Endast Ndala, gamle Monango, Kapata och den
långe, godlynte Itumba jemte några af deras förnämsta män
fingo tillträde hos oss.

Sedan Ndala lärt känna huru allt tillgått, sade han åt mig
att det utan tvifvel var Massassa-folkets "elake fetisch" som var
orsaken dertill. Han föreslog att de fyra konungarna i Zinga
och de tre konungarna i Mbelo skulle förena sig och i grund
tillintetgöra Massassa-folket för deras djefvulska handling. "Det
är inte första gången en olyckshändelse inträffat i Massassa,"
yttrade de, "ty för omkring två månader sedan föll en af våra
män, som stod på en klippa, plötsligt ned i floden och syntes
aldrig mera, och en man af Mowa-folket har äfven omkommit
på samma sätt."

Den tanken att det var Massassa-folkets fetisch som
förorsakat denna hemska och hastiga olyckshändelse var helt
naturlig för de vidskepliga och förfärade infödingarna; jag sade
dem imellertid i några få ord att jag ej anklagade någon derför.

"Säg, <i>mundélé</i>" yttrade Ndala plötsligt, "hvart har din
hvite broder gått?"

"Hem."

"Kommer du inte att återse honom?"

"Jag hoppas det."

"Hvar?"

"Der uppe, hoppas jag."

"Ah, vi ha hört att de hvita menniskorna från hafvet
kommit ofvanifrån. Om du skulle träffa honom igen, så säg
honom att Ndala är ledsen och att han är ond på Massassa,
som tagit honom ifrån er. Vi ha hört från Mowa att han var
en god, vänlig man, och hela Zinga skall sörja honom. Drick
af vårt palmvin, <i>mundelé</i>, och glöm din förlust. Zinga-palmerna
äro kända öfverallt der babwendéer bo, och våra marknader
besökas till trängsel af köpare. Zinga-vinet skall trösta dig, och
du skall ej mera tyngas af din sorg."

Sympati, verklig och ren sympati, framlyste hos dem på
ett enkelt men rörande och vänligt sätt. De stora skarorna
utanför samtalade i låg, dämpad ton, och qvinnorna betraktade
mig med milda ögon och med fingrarna tryckta mot läpparna,
liksom om de verkligen varit gripna af min följeslagares sorgliga öde.
Det intryck olyckshändelsen gjorde på wangwanaerna var 
ett helt annat. Den förslöade dem och kom deras känsla,
deras förhoppningar och handlingskraft att domna. Från denna
dag började de visa denna liknöjda trumpenhet och brist på
intresse för sig sjelfva och sina kamrater som de sedermera
lade i dagen vid de återstående katarakterna. Vid den minsta
opasslighet brukade de luta sig mot en klippa eller förtviflade
krypa i hop framför elden. De öppnade aldrig sin mun för att
begära hjelp eller medicin, och som de ej bekymrade sig om
sig sjelfva, hade de ej heller någon tanke för andra. Efter
denna olyckliga dag kunde jag knappast få ett svar på mina
frågor om hvari deras onda bestod. Vanan vid en mängd
olika sjukdomar, hastiga och smärtsamma dödssätt och svåra
olyckshändelser hade slutligen minskat, ja, nästan helt och hållet
utplånat den lifliga fruktan för döden som de förut visat.

Då jag betraktade det tomma tältet och de nedslagna,
förtviflade tjenarna, intogs jag af en känsla af outsäglig sorg, som
nästan vill qväfva mig. Det af bekymmer nedtryckta sinnet
ihågkom med saknad den omkomnes ovärderliga egenskaper, hans
utomordentliga mildhet, hans tålamod, flit, glädtighet och ömma
vänskap; det dröjde vid hans angenäma sällskap, hans duglighet,
hans fromhet och den glada tro på vår framgång hvarmed han
hade stärkt vårt mod och hopp. Hvarje ny dygd som jag
ihågkom tjenade endast till att öka smärtan öfver hans förlust och
att uppfylla mitt hjerta med medlidande och sorg öfver att han,
som besatt så många utmärkta egenskaper och tjenat så länge
och troget, skulle så plötsligt skiljas från lifvet utan någon
belöning.

Då vi varit omhvärfda af bekymmer och allting sett mörkt
ut i anledning af de oöfverstigliga hinder vi mötte, hade hans
röst alltid varit som musik för min själ. Då jag sörjde öfver
de olyckliga menniskor som gingo förlorade, var det han som
brukade trösta mig. Men nu var min vänlige tröstare och
trogne vän borta! Ack, om blott någon hade lindrat mina
bekymmer och sagt mig att mina mörkhyade följeslagare skulle
återse sina Zanjian-hem, huru gerna skulle jag icke denna dag
hafva slutat striden och, i det jag utropat: "Den som dör
tidigast, dör bäst!" inskeppat mig i min båt och lugnt låtit mig
föras ned öfver vattenfallen och in i evigheten.

Månen höjde sig på himlen tills den stod högt öfver
bergsklyftans södra vägg. Dess hvita, spöklika sken utbredde sig
öfver den skådeplats der döden hade beröfvat mig min trogne vän
och kamrat. Ofvanför de stora Zinga-fallen satt jag i timtal på
ett väldigt block och såg uppåt floden mot det hatade
Massassa, derunder invaggande mig i det fåfänga hoppet, att Frank
genom någon händelse kunde räddats ur den förfärliga
strömhvirfveln. I nästa ögonblick såg jag åter igen den hemska
scenen, hvilken en liflig och sjuklig inbillning målade med ett
sådant sken af det närvarande, att jag till hälften tyckte mig
hafva det hemska skådespelet för mina ögon, ehuru oförmögen
att skynda till min väns hjelp.

Huru förfärligt ljöd icke dånet från de många fallen i den
tysta och lugna natten! Mellan det aflägsna Mowas
framstörtande forsar till det nedanför belägna Ingulufi, Massessé, Massassa
och Zinga fyldes det af berg inramade sundet af rasande
vatten, under det floden på endast 30 yards afstånd från mig
hväste och framstormade i slingrande och sjudande lopp, tills den,
gnistrande hvit, upplöste sig i ett haf af vågor.

Ack, ack! Vi återsågo aldrig Frank mera! Fåfäng var
min förhoppning, att han genom något underverk skulle hafva
undkommit, ty åtta dagar senare anlände från Kilanga en
inföding till Zinga med den underrättelsen att en fiskare, under
det han fångade sill i Eilanga-bugten, hade sett någonting lysa
på vattnet, och då han styrde sin kanot ditåt, hade han till sin
förskräckelse funnit det vara en hvit mans uppåtvända ansigte!

*

</chapter>
<img>In Memoriam.

Francis John Pocock.

Drunknad den 3 Juni 1877.
</img>

<chapter name="Femtonde kapitlet.">
<h1>Femtonde kapitlet.</h1>

Myteri i lägret. — Åter igen bland katarakterna. — Franks lik funnet. —
Edwin-Arnold-flodens fall. — Uttröttade! — Rymning i massa. — Flera
katarakter. — "Far väl, min broder; ingenting kan rädda dig!" — Blindt framåt. — 
Åter igen räddade! — <i>Jason</i> återfunnen.

"<i>Den 4 Juni</i>. — Vi äro alla så uppskakade af den
förfärliga olyckshändelsen i går, att vi omöjligt kunna besluta hvad
som är bäst att göra. Vi äro nu intagna af fasa för floden,
och som vi äro långt åtskilda — öfver åttio man äro i Mowa
— kunna vi ej meddela oss med hvarandra, ty resan till Mowa
landvägen är lång och tröttsam. Infödingarna i Zinga visa mig
mycket deltagande, hvilket är en tröst för mig i min bedröfvelse.

"<i>Den 5 Juni</i>. — Mina bekymmer ökas. En budbärare
anländer denna morgon från Manwa Sera med den förfärliga
underrättelsen, att folket har gjort myteri och vägrar arbeta. De
säga att de hellre vilja låta hacka sig i stycken af hedningarna
än följa mig längre, ty slutet på allt, säga de, blir döden.
Infödingarna i Mowa hafva äfven smittat dem med sin dumma
vidskepelse genom sitt prat om andarna i fallen, ty det synes som
om den sista olyckshändelsen uppväckt en här af fabler om
Massassa. Om vi hade offrat en get åt de båda fallen, förklara
de, skulle olyckshändelsen aldrig hafva inträffat! Ehuru
muselmaner till bekännelsen, är mitt folk likväl hedningar. Men jag
har icke sjelf återhemtat mig från slaget, och jag dömer deras
känslor efter mina egna; derför är det bättre att de stanna der
de äro.

"<i>Den 9 Juni</i>. — Jag lemnade Zinga i första dagningen med
Uledi och båtbesättningen och färdades längs floden för att
närmare betrakta Massassa och viken der de hade gjort halt med
min kanot. Stackars, obetänksamme Frank! Om han endast hade
krupit öfver klipporna några få yards, skulle han genast hafva
insett omöjligheten af att med säkerhet kunna öfverfara Massassa.
De framskjutande klipporna, hvilka åstadkomma det böljande
svallet midt i floden, äro enstaka block från 10 till 40 fots
höjd, uppstaplade det ena på det andra, och ligga vid foten
af en brant klippa i Massassa. Som klippan är mellan tre
och fyra hundra fot hög, är den naturligtvis omöjlig att
passera. De kolossalt stora blocken utgöra ett svårt hinder.
Fallen hafva vi haft nog af, åtminstone för närvarande. Från
Massassa begaf jag mig till Mowa och talade förstånd med
folket. De sågo till ytterlighet nedslagna och sorgsna ut och voro
efter allt utseende försänkta i förtviflan. Endast Manwa Sera,
höfdingarna och båtbesättningen tycktes inse att det var
nödvändigt att vi begåfve oss vidare innan vi anfölles af
hungersnöden. De öfriga kunde ej öfvertygas om att det vore bäst
att sträfva framåt. Jag ville imellertid ännu en gång börja
kampen med fallen, och efter en stunds öfvertalande lyckades
jag förmå båtbesättningen att bemanna en af kanoterna och ro
den till viken dit de hade fört den olyckliga <i>Jason</i>, innan de
hade varit nog oförvägna att lyssna till en sjuk mans
otålighet. Företaget lyckades; kanoten fastgjordes vid klipporna, och
tio man beordrades attt hålla vakt öfver den samma. Denna
handling tycktes uppmuntra wangwanaerna och öfvertyga dem
om att, när allt kom omkring, ej någon fara förefans,
åtminstone ej på denna sidan viken. Vid solnedgången befann jag
mig åter i Zinga, men var förfärligt uttröttad.                -

"<i>Den 10 Juni</i>. — En fullständig berättelse om alla de
lidanden jag genomgått kan ej skrifvas, men minnena deraf äro
inneslutna i ett bröst som känner det elände i hvars djup
jag blifvit störtad. O! Frank, Frank, du är lycklig, min
vän! Ingenting kan nu mera plåga ditt sinne eller uttrötta
din kropp. Du har gått till hvila för alltid. O, att det
äfven vore så med mig! Under det jag i går var borta
från Zinga, företog sig en samvetslös man vid namn Saburi
Rehani att stjäla maniok från infödingarna, hvilket naturligtvis
uppväckte deras vrede. Det såg också hotande ut för oss i
dag på morgonen. Imellertid har en frikostig betalning i tyg
dämpat Zinga-vildarnas missnöje, och Saburi har blifvit straffad,
Jag har nu tre läger, ett i Zinga, ett i Massassa och ett i Mowa,
men i anledning af Saburis stöld kunde jag ej lemna Zinga förr
än vid middagstiden. Båtbesättningen förde ännu en kanot ned till
Massassa  på e. m., och kl. 5 var jag tvungen att klättra öfver
bergen, gå omkring Pocock-bassinen och begifva mig tillbaka ned
till Zinga, dit jag just nu anländt, uttröttad, kraftlös och eländig.

"<i>Den 11 Juni</i>. — Franks lik återfans för tre dagar
sedan vid Kilanga af en infödd fiskare. Liket flöt omkring på
vattnet, men den förfärade mannen vågade ej röra dervid. Det
låg på ryggen, med öfre delen af kroppen obetäckt, ty Frank
hade slitit af sig sin skjorta för att kunna simma bättre. Det
gör mig ondt att kroppen sålunda skulle flyta omkring och vittna
om eländet, och Ndala, konungen af Zinga, är äfven ledsen
öfver att den ej blef förd i land för att högtidligt begrafvas.

"<i>Den 12 Juni</i>. —- Vi hafva åter igen farit öfver till
Massassa, och ytterligare fyra kanoter hafva utan någon
olyckhändelse blifvit förda till viken.

"<i>Den 13 och 14 Juni</i>. — Sjuk af feber. Jag är
imellertid glad öfver att höra att Manwa Sera lyckligen fört alla
kanoterna ned till Massassa och att allt folket slutligen har
lemnat Mowa.

"<i>Den 15 Juni</i>. — Uppsteg tidigt i daggryningen på
Zinga-berget, gick utefter Pocock-bassinen, öfverfor
Edwin-Arnold-floden och nedsteg till Massassa. En lund prydde klippans topp,
och några karlar, hvilka medtogo yxor, afsändes för att
nedhugga grenar, hvilka de som voro utan yxor bortburo för att
dermed fylla de djupa groparna, mellan de särskilda kolossala
blocken. Andra sysselsattes med att i viken nedslå två rader
pålar mellan klippblocken; rummet mellan pålarna fyldes
derefter med buskväxter, så att vi på denna väg skulle kunna
hala kanoterna uppåt.

"<i>Den 18 Juni</i>. — De sista tre dagarna hafva vi haft strängt
arbete. Till infödingarnas förvåning har Massassa-udden från
den ena ändan till den andra på en sträcka af 600 yards
blifvit betäckt med buskväxter, på somliga ställen till 40 fots höjd,
och tre kanoter hafva efter hvarandra blifvit halade förbi fallen
och sedermera nedförts i Pocock-bassinen. Sedan jag gifvit Manwa
Scera mina instruktioner, bemannade jag kanoterna och for
sjövägen till Zinga. Då vi tillryggalagt halfva vägen och foro
utmed foten af de höga klipporna, upptäckte vi ett vackert 300 fot
högt fall af Edwin-Arnold-floden. Klippväggarna äro lodräta och
vattnets fall från kaskaderna ofvanför så häftigt, att floden
kastar sig ut på stenblocken nedanför fullt tretio fot från
klippans fot.

"<i>Den 19 Juni</i>. — Kanoterna hafva, Gud ske lof, alle
sammans passerat det fruktade Massassa-fallet och befinna sig i
säkerhet i Zinga, omkring två hundra yards ofvanför
Zinga-fallet. Jag vågade mig nästan till midten af Pocock-bassinen i
dag, omkring sju hundra yards nedanför det ställe der Frank
satte till lifvet, och då jag lodade, fick jag 55 famnars eller
330 fots vatten; sedan vi derefter ihärdigt hade rott mot
Edwin-Arnold-fallet, aftog det så småningom till 35 fot, i det sänklodet
hårdt slog mot undervattensklipporna."

<img>Edwin-Arnold-flodens fall i Pocock-bassinen.</img>

Den 17 märkte jag att floden hade sänkt sig 9 fot sedan
den 3 i samma månad, och att Massassa var mycket mindre
våldsam än på den olyckliga 3 Juni. Zinga är imellertid lika
häftig som förut, och det är tydligt att i fallets ränna
förekommer en ej obetydlig mängd af klippblock.

Det förtjenar anmärkas att hvarje fall är kändt under
olika namn af infödingarna på de bägge motsatta stränderna.
"Zinga" användes endast af babwendéerna, hvilka innehafva
platålandet på flodens högra sida; bassesséerna på venstra sidan kalla
det "Bungu Bungu."

Lagarna för fisket äro särdeles stränga här. Folket
nedstiger till Zinga-fallet hvarje dag omkring kl. 7 på morgonen,
och vid samma tid ser man bassesséerna komma ned från det
midt emot belägna berget, ty båda sidorna af fallet hafva att
uppvisa stora klippblock, mellan hvilka den svällande floden
häftigt framstörtar i smala, skummande fåror, i hvilka näten
utläggas. På Zinga-sidan utläggas omkring tretio nät, men ingen
får lyfta upp ett nät förr än en af konungarna eller någon af
deras söner är närvarande. Hälften af fångsten delas lika
mellan konungarna Ndala, Mpako och Monango, och hvarje konung
har sin särskilda klippa, på hvilken hans andel lägges. Om
Zinga-infödingarna hafva gjort en lycklig fångst i sina nät,
tillkännagifva de detta genom ett högt rop till bassesséerna på
motsatta sidan, och bassesséerna underlåta ej heller att på
lyckliga morgnar uttrycka sin glädje öfver sin fångst med lika stor
ifver och liflighet. Gäddan och katthajen, målen, ålen och
öfriga fisksorter som förekomma i de afrikanska insjöarna och
floderna fann jag äfven vara allmänna i Livingstone.

Åtskilliga af klippblocken i Zinga-fallet äro öfverväxta af
ett slags <i>Podostomaceæ</i>, hvilka, medan floden betäcker dem, äro
gröna och friska, likna sjögräs och af infödingarna begagnas
som spenat; då vattnet faller undan, vissna örterna snart och
krympa i hop.                                                               

I dag hörde jag för första gången talas om Kwango af
en man, som besökt Embomma, hvilket jag tror på
babwendéernas språk betyder "konungens ställe" - och är liktydigt med
Kwikuru i Unyamwezi och Kibuga i Uganda. De utpeka det
såsom liggande i vester. De hafva fått en besynnerlig idé i
sitt hufvud, nämligen att jag skulle hafva kommit från någon
ort söder om Bakongo-landet och farit utför något stort
vattendrag, och för att icke dessa vidskepliga varelser skulle hafva
någonting att invända mot att jag kommit utför den stora floden,
har jag varit mycket tystlåten i detta afseende.

I Nzabi kalla de Livingstone Bilumbu, hvilket kan
öfversättas med "dag". I Zinga kalla de den Mwana Kilunga, eller
"oceanens herre". Med Mputu, som egentligen betyder haf,
menas äfven "hafvet längs kusten", sannolikast bränningarna.
Babwendéernas uttryck för "flod" är njari <footnote>På Bunda-språket benämnes en flod <i>mikoko</i>, hvilket ord af portugiserna
skulle stafvas Micoco. Jag misstänker att det aldrig funnits någon konung vid namn Micoco, utan att infödingarna menade den stora floden. Häraf den djupa
hemlighetsfullhet som omgifver den trakt der han skulle hafva lefvat.</footnote>. En sak som 
bab-wendéerna beständigt föra med sig är en af Hyphene-palmens
fibrer knuten brödpåse. Då jag såg huru hvarje inföding bar
en sådan nätpåse med sig, kom jag att tänka på den väska
som resande turister i Europa bruka bära.

Längs vattenfallen i Babwendé-landet finnes ej något
villebråd. Bullret af krut snarare än dess egenskap att förstöra
har drifvit villebrådet in på landsträckor hvilka innehafvas
af de stammar som ej begagna eldvapen. Der förekomma dock
ett slags små antiloper och kaniner, hvilka infödingarna jaga
med sina hundar — djur som tillhöra den vanliga paria-klassen.      

"<i>Den 20 Juni</i>, — Då vi i morse började lägga ut
buskväxter der vi skulle hala våra kanoter från Pocock-bassinen förbi
Zinga-udden till viken nedanför, såg folket så trumpet och lojt
ut, att jag frågade dem hvad som stod på. En af karlarna,
som ej utmärkte sig genom annat än sin reslighet och
ovanliga styrka, vände sig om och svarade tvärt: "Vi äro trötta,
och det är just hvad som står på" — i hvilken förklaring en
tredjedel af dem ej tvekade att instämma. Som en sådan
stämning bland folket var i hög grad allvarsam i dessa dagar, då
födan var knapp och arbetet hårdt — menniskan liksom rofdjuren
beror till en stor del af sin mage — sammankallade jag
folket för att åhöra deras klagomål. De kunde ej säga
någonting annat än att de voro trötta och ej ville arbeta vidare.
Döden lurade i floden; ett oaflåtligt, tröttsamt och förfärligt
arbete väntade dem hvarje dag på klipporna; deras magar voro
tomma; de hade inga krafter längre. Jag svarade dem: "Och
jag har inga heller, det försäkrar jag er. Jag är lika hungrig
som någon af er. Jag kunde skaffa mig kött för att stärka
mig, men det vore att bestjäla er. Jag är så trött och sorgsen,
att jag gerna skulle lägga mig ned och dö. Min hvite broder
som drunknade här om dagen är vida lyckligare än jag. Om
I alla lemnen mig, är jag trygg, och intet ansvar hvilar mera
på mig. Jag har min båt, och den ligger i floden. Strömmen
är hastig, fallet är beläget på endast några få yards afstånd
härifrån. Min knif kan lätt afskära repet, och jag skall sedan
få gå till hvila för alltid. Der äro perlorna; tagen dem och
gören med dem hvad I viljen, Så länge I stannen hos mig,
följer jag denna flod, tills jag uppnår det ställe der den börjar
bli känd. Om I ej stannen, vill jag likväl hålla mig till floden
och dö deri." Jag gick bort från dem. En man vid namn
Safeni, qvartermästare, när vi voro i Bumbireh, sade, då han af
en hop missnöjde tillfrågades om hvad som vore bäst att göra:
"Låtom oss packa i hop och begifva oss i väg. Vi komma att
dö i alla händelser, antingen vi stanna qvar här eller begifva oss
af." De voro ej sena att följa hans råd och började vandra
upp för den branta stigen till höglandet, tretioen till antalet.
En af de gossar som hade uppsigt öfver tälten kom för att
underrätta mig härom. Sedan jag förvissat mig om att
myteriet ej var allmänt, beslöt jag att de ej skulle sätta sitt eget
eller de trognes lif i fara och tillkallade Kachéché och Manwa.
Sera för att bedja dem följa efter och underhandla med de
tredskande. De upphunno dem fem mil derifrån men fingo endast
ett bestämdt nej till svar, hvarefter de fortsatte sin vandring.
Imellertid äro de som förblifvit mig trogna i arbete.

"<i>Den 21 Juni</i>. — Afsände Kachéché och Manwa Sera
åter igen tidigt i morse för att söka hindra flyktingarna från
att draga vidare och för att på förhand underrätta höfdingarna att
mitt folk ej skulle tillåtas tåga vidare samt bedja dem att, i den
händelse de framhärdade i sin föresats, fängsla dem tills jag
hunne anlända till stället. Höfdingarna understödde mig bra;
de rörde sina stridstrummor, och alla voro så uppretade och
hånade flyktingarna så att dessa måste stanna; jag hör af mina
två män att de redan lära hafva ångrat att de lemnat lägret.

"<i>Den 22 Juni</i>. — Kachéché och Manwa Sera hafva åter
uppsökt rymmarna, hvilka nu voro på femton mils afstånd
härifrån. Genom att lofva dem förlåtelse och fullkomlig glömska
af hvad som skett hafva de med de vänliga höfdingarnas
tillhjelp lyckats förmå dem att vända om såsom bättre och
förståndigare menniskor och återgå till sina pligter.

"<i>Den 23 Juni</i>. — Vi började vårt arbete på morgonen
med tillhjelp af 150 Zinga-infödingar, och kl. 10 f. m. hade vi
lyckats draga tre kanoter uppför den 200 fot höga branten på
toppen af den klippiga udden. Den fjerde kanoten var den nya
<i>Livingstone</i>, som vägde omkring tre tons. Den var redan 20
fot öfver vattnet, och vi trodde alldeles säkert att vi med 200
man skulle kunna hala upp den samma. Men plötsligt bruste
kabeltågen af rotting och <i>Ficus elastica</i> och den tunga båten
störtade med blixtens hastighet utför den branta sluttningen och
ned i djupet. Expeditionens förste timmerman, som hade haft
öfverinseendet öfver kanotens byggande, hängde sig fast vid den
samma i den ögonblickliga villfarelsen att ensamt hans styrka vore 
tillräcklig att hejda den i dess hastiga fast nedåt; han drogs ned 
i floden, och som han ej kunde simma, klängde han sig upp i
kanoten. Uledi kastade sig i efter timmermannen i det samma
karlarna påminde honom om att mannen ej kunde simma och
ropade till honom, då han uppnådde kanoten, att han skulle
hoppa i floden, så skulle han rädda honom. "Ack, min broder",,
svarade den olycklige mannen, "jag kan inte simma." — "Hoppa
då i, karl, innan det är för sent! Du drifves mot vattenfallet!"
— "Jag är rädd." — "Far väl då, min broder; ingenting
kan nu rädda dig!" sade Uledi och simmade mot stranden,
som han uppnådde endast 50 fot ofvanför vattenfallet. En
sekund till och den stora kanoten med Salaam Allah i sopades
ned öfver vattenfallet och kastades fram och tillbaka på de stora
vågorna tills slutligen en vattenhvirfvel uppslukade den. Jag
räknade till femtiofyra medan den var under vattnet: derefter
visade den sig åter och stod upprätt i vågorna med karlen ännu
deri. Åter igen drogs kanoten ned och svängde omkring i det
samma den försvann; inom några få sekunder sågo vi den åter,
ännu allt jemt med mannen i. För tredje gången drogs den
ned, och när den nu visade sig, var Salaam Allah försvunnen.
De snabbfotade infödingarna och båtbesättningen hade
landvägen sprungit till Mbelo-färjan och upphäfde varningsrop till
färjkarlarna, hvilka genast stälde sig på post för att söka rädda
kanoten. Sedan <i>Livingstone</i> drifvits högt på vågornas ryggar
öfver Ingulufi-forsarna, inkom den i det lugnare vatten som fans
vid öfverfartsstället, hvarefter den i allas vår åsyn snurrade
omkring fem gånger vid randen af en stor hvirfvel och försvann
för alltid! Det är troligt att kanoten vräktes mot
undervattenklipporna och inkilades mellan dessa, ty ehuru det nedanför
strömhvirfveln finnes en sträcka lugnt vatten på en mil, hade
vi vid solnedgången, fem timmar efter olyckshändelsen, änna
ingenting sett af den samma. Två af de nya kanoterna hafva
sålunda gått förlorade, och ytterligare en duglig man har
omkommit. Wangwanaerna anse denna olyckshändelse såsom ett
nytt bevis på den allmänna dom som hvilar öfver oss. De tro
att eländets natt nalkas, och just nu, under det jag skrifver, hålla
de på att vid lägereldarna räkna de borttappade och döda.
Stackars folk! Stackars jag!

"<i>Den 24 Juni</i>. —  Mer än två hundra man voro i fem
timmars tid sysselsatta med att hala <i>Glasgow</i>, en af våra 
längsta kanoter, uppför en höjd om 200 fot. Af de mindre
kanoterna hafva vi dragit upp tre. Det har legat i mitt intresse
att uppmuntra folket med allt hvad som kan afhålla dem från
att rufva öfver våra förluster — vin, trummor och musik. Allt
detta har jag frikostigt betalt, ty ehuru dylika saker
synbarligen äro lyx i sådana tider, äro de dock i sjelfva verket ren
ekonomi.

"Jag hör talas om ett ställe längre ned, kalladt Kagongo, der
infödingarna ämna inlåta sig i strid med mig — för blotta
ärans skull, efter hvad det synes, ty ända hittills har ryktet
berättat godt om oss. Sjelf har jag ej med vett och vilja
gjort en inföding något ondt, ej heller har jag tillåtit att någon
af mitt folk förorättat dem. Stark i medvetandet af min oskuld
och öfvertygad om att infödingarna blefve de som komme
att sitta imellan, oroar mig detta föga. Om vi ej frukta den
förfärliga naturen i dessa trakter, skola vi säkerligen ej rygga
tillbaka för vildarnas skryt eller hotelser.

<img>Förste timmermannen bortförd utför Zingafallet.</img>

"<i>Den 25 Juni</i>. — I daggryningen voro vi uppe och
började skaffa ned båten och kanoterna i floden nedanför Zinga.
Vid nattens inbrott låg, Gud ske lof, hela vår lilla flotta bortom
vattenfallet. Zinga-infödingarna säga att det nu endast finnes tre
vattenfall till — nämligen Ingulufi-, Mbelo- och Ntombo 
Mataka-fallen; det sista, hoppas jag, skall visa sig vara "Tuckeys
kåtarakt", hvarifrån vi obehindradt skola komma ned till
Yellala-fallen, och sedan fara vi vidare till hafvet — såsom endast
hungriga menniskor kunna fara.

"<i>Den 26 Juni</i>. — Jag anförtrodde åt Wadi Rehani och
Kachéché att landvägen föra öfver trossen till Mbelo-fallen, medan
jag tillbragte dagen i Zinga. För en månad sedan foro vi
nedför de öfre Mowa-fallen; jag kan ännu se dem, ty de ligga
endast på tre mils afstånd. Tre mil på tretio dagar, och fyra
personer drunknade blott på denna korta sträcka!

"<i>Den 27 Juni</i>. — Åter igen styrde jag denna morgon
kosan omkring Zinga-bassinen och närmade mig Ingulufi-forsarna.
Vi sökte en ränna mellan några spridda klippblock, hvilka
befunno sig helt nära stranden och delade den alltid oroliga
floden, och sedan vi undersökt strömmen och funnit den blott bestå
af endast forsar utan några olycksbringande vattenhvirflar, flögo
vi ned öfver vågorna till Mbelo-bassinen. Sedan vi uppnått
lägret, hvilket låg uppe på en 300 fot hög klippa, gjorde vi halt
för att intaga en enkel måltid af bananer, och då jag lifligt
önskade att ännu en gång kunna hos mitt folk tända den anda
hvilken nästan blifvit qväfd af de senaste olyckshändelserna, steg
jag kl. 1 e. m. åter nedför klippan medelst stegar af
rottingrör, hvilka på de sista 30 foten satte oss i stånd att uppnå
vattenlinien, hvarefter vi inskeppade oss. Försigtigt foro vi
framåt — med tio man vid kabeltågen i för och akter — och
steg för steg; med den största varsamhet till följd af vår
fullkomliga kännedom om flodens faror närmade vi oss
Mbelo-fallen. De voro nästan en ny upplaga af Lady-Alice-forsarna;
floden var lika sammanträngd; små bergiga öar höjde sig till
venster; klipporna reste sig i så kolossala dimensioner, att vi
försvunno såsom atomer vid deras gigantiska framsidor och
skogbeklädda sluttningar. Floden brusade lika starkt, de hvitbruna
vågorna voro lika hotande, och massiva klippfragment nedhängde
tvärbrant öfver dem. Då vi närmade oss en stor klippa,
hvilken låg midt framför oss i vattnet, märkte vi att det fans en
ränna mellan denna och stranden, och under det våra blickar
voro fästa på den smala strömfåran och vi i vårt hjerta började.
nära den ljufva förhoppningen, att vi med tillhjelp af den samma
skulle kunna besegra Mbelos svårigheter, sprang det trolösa
kabeltåget i aktern, och nästan i samma ögonblick gjorde floden
en orolig häfning och afslet tåget i fören. Åter igen drefvos
vi midt ut i strömmen, upp på de vilda vågornas ryggar, under
det klippor, block och sluttningar flögo förbi oss med otrolig
hastighet. Sex man utom mig befunno sig i båten, och Uledi stod vid
styret, lugn, kall och full af tillförsigt. Våra känslor äro likväl
olika mot dem som uppfylde oss under föregående, liknande faror.
Åtskilliga röster höras hviska: "Hvad som skall ske sker",
— "man kan ej undgå det oundvikliga", o. dyl., så att känslan
för faran är något dämpad. Den starka fruktan hvaraf vi förr
beherskades finnes ej mer. Nerver och själ hafva i lika grad
blifvit döfvade af de olyckor, vi bevittnat, de slag, som drabbat
oss. Vi hafva gråtit så mycket, att vi ej kunna gråta mer;
vi hafva lidit så djupt, att vi ej kunna lida mer. De höga,
piskande vågorna, deras vilda och jättelika kraft förfära oss 
sålunda ej. Klippväggarna, som i högtidligt majestät resa sig upp
mot zenith, de mörka, tjocka trädraderna, de rasande 
vattenmassorna och de tvärbranta, hemska höjderna bekymra oss ej.
"Hvad som skall ske sker." Vi hafva passerat Mbelo-fallen,
och en brunsvart och hotande ström infaller bortom de små
klippöarna i hufvudfloden; vi svängas omkring två gånger af
den hvirflande motströmmen och störtas ned i en böljande,
sjudande och hväsande kittel. Det förekommer alldeles som om
floden skulle koka öfver. Vi fara förbi en skarp, kantig klippa,
som liknar en del af en fästning, och flyga så utför strömmen
bland dånande vattenmassor, vågor, skum  och kalla grå klippor,
hvilka stupa tvärbrant. Vi komma slutligen in i
Nguru-bassinen, framförda på lugnare vatten, och det är då som vi sucka
och mumla: "Åter igen räddade"! Utan att känna någon
triumf, utan några stolta glädjeblixtar i ögonen, men ödmjuka
och tacksamma, uppnå vi Kilangas sandiga strand.

"Sedan jag qvarlemnat fyra man i Kilanga för att se efter
båten, gick jag öfver den lilla bäck som skiljer området Kilanga
från Nguru och drog vidare för att möta den af förskräckelse
slagna hopen, hvilken knappast kunde tro sina ögon, då den
såg mig nalkas. Jag var för dem såsom en den der hade
uppstått från de döda. "Ja, vi skola, med Guds vilja, uppnå
hafvet", sade de. "Vi se nu Guds hand. Men ni skall ej
fresta den lömska floden mera, herre. Vi sjelfva skola göra
det. Långt bättre att vi dö än ni. Ni skall ej gå till floden
igen förr än vi äro bortom fallen." Stackars, kära själar, de
kommo mig att förlåta dem allt. Huru bittra hade ej mina
tankar varit nyss, men detta  uppriktiga uttryck af kärlek och
hängifvenhet helade min sjuka själ och ingöt ny kraft i den 
samma tills jag återfick min gamla tro att framgång slutligen
skulle  blifva vår belöning."

*

Ofvanstående, hvilket troget afskrifvits ur min dagbok,
skildrar, sannare än allt hvad som sedermera skrifvits i samma
ämne, höjden af det elände som vi hade att uthärda under den
olycksbringande Juni månad år 1877. Fyra dagar efter det
jag sista gången med knapp nöd undkommit lyckades vi genom
tålamod, stor försigtighet och mödosamt arbete passera det
fruktade Mbelo-fallet och uppnå Kilanga, Gud ske lof, utan vidare
olyckshändelser men icke utan tilldragelser. Mellan de lägre
klipporna i Nguru-bassinen, som nu blifvit lemnade torra af den
tillbakafallande floden, upptäckte vi nämligen <i>Jason</i>, bräckt
midt i tu, med de bägge delarna liggande på femtio fots afstånd
från hvarandra; midt mellan dem låg det nästan till en mumie
förvandlade liket af vägvisaren Jumah, med ansigtet mot
marken och armarna utsträckta. Denne Jumah var en af de två
som drunknade med Francis Pocock den olyckliga 3 Juni, och
under det Uledi och hans kamrater undrade hvad som hade
blifvit af de två wangwanaerna, hvilka så hastigt hade sjunkit,
och försökte vända kanoten rätt, medan det de drefvo ned igenom
Pocock-bassinen, måste Jumah hafva klängt sig fast vid ett af         
kabeltågen under den.

Den sista dagen vi vistades i Mbelo dog genom ett fall
ifrån klipporna den stackars gumsen, hvilken hade åtföljt oss
allt sedan vi lemnade Uregga-skogarnas dystra skymning.

*

</chapter>
<chapter name="Sextonde kapitlet.">
<h1>Sextonde kapitlet.</h1>

Slutliga varningar mot tjufnad. — Jag förödmjukar en protektionist. —
Välvilliga stammar. — Fem man af expeditionen göras till slafvar för tjufnad. —
Safeni blir vansinnig af glädje. — Eggad till brott. — Ali Kibogas äfventyr. —
Isangila-katarakten. — Endast fem marscher från hvita ansigten! — Oförskräckta
intill döden. — Rom. — Min vädjan till Embomma. — Det svikna hoppet. —
Den "mäktige mannen" förolämpar oss. — Vi sträfva vidare. — "Vi äro
räddade, lofvad vare Gud!" — Mina tacksägelsebref. — Vi närma oss civilisationen. —
Bland hvita män. — Boma. — Atlantiska oceanen.

Som vi voro fullkomligt öfvertygade om att endast en
ihärdig, uthållig, ja, till och med forcerad resa mot hafvet nu
kunde rädda oss från hungersnödens fasor, stannade vi endast
två dagar i Kilanga. Packningen transporterades derför den 6
Juli till det två mil derifrån belägna Kinzoré, bortom
Sukiområdet. Sedan vi öfvertygat oss om att det ej fans några
farliga forsar i det smala och slingrande vattendrag hvartill
floden nu hade hopkrympt, uppdrog jag åt Uledi att föra
kanoterna förbi Kinzoré och lägerplatsen till Mpakambendi,
hvariigenom vi sattes i stånd att följande morgon resa vidare för att
utan uppskof eller olyckshändelser förena oss med de öfriga.

Mpakambendi slutar den smala, af klippor infattande ränna
hvilken vi följt, sedan vi lemnade Kalulu-fallen, och i hvilken
vi tillbragt 117 dagar, eller tiden från den 29 Mars till den 6
Juli. Afståndet mellan Mpakambendi och Ntamo längs floden
är endast 95 geografiska mil, och vi behöfde 131 dagar för
att tillryggalägga denna sträcka! Vid Mpakambendi vidgar sig
det pass genom hvilket floden framstörtar ganska betydligt och
bergen aflägsna sig derifrån, i det de antaga mera afrundade
konturer; endast här och der uppträda de såsom tvärstupande
klippor. Följaktligen vidgar sig floden, och som den nu mindre
besväras af klippor och klippblock, antager den en något 
lugnare karaktär. Detta är en följd af klippornas förändrade 
beskaffenhet. Förut sågo vi horisontala lager af gnejs och sandsten
med regelbundet framstickande granitmassor och här och der en
klippa af den mörkare trappen. Nedanför Mpakambendi brytes
floden i sitt lopp af en mängd ref af grönaktig skiffer, hvilka
vattnet så piskat, att vi endast hafva forsar utan hvirflar och
böljande vågor framför oss. Ungefär hvar annan mil af floden
visar tecken till dess sänkning, och ytan utmärkes här än genom
glesa rader af låga vågor än genom skummande sträckor.

Från Mpakambendi till det rundade bergutsprång hvarpå
Nsenga är beläget utmärker sig floden på en sträcka af omkring
en och en half mil genom ovanligt lugn, djup och majestät,
under det en lång landremsa utefter högra sidan erbjuder
förträffliga lägerplatser eller fiskställen.

Wangwanaerna fortforo allt jemt att bestjäla infödingarna..
Två blefvo här fasttagna af dem, derför att de stulit fågel och
misshandlat qvinnor, och naturligtvis måste jag antingen betala
löspenning för dem eller qvarlemna dem i deras händer som
de förorättat. Vi samtyckte till att friköpa dem och fingo betala
en så hög lösen, att vi blefvo nästan utfattiga. Åter igen gaf
jag mina män en varning och sade att ett sådant beteende å
deras sida slutade dermed, att jag måste öfverlemna dem åt
deras öde, ty de finge aldrig vänta att jag skulle bruka våld
för att befria dem ur infödingarnas händer eller att jag vidtoge
några vedergällande mått och steg till fromma för tjufvarna.

Två stackars karlar dukade här under för pröfningar och
lidanden, den ene af dem genom varsår, som urartade till
kallbrand, och den andre genom kronisk rödsot. Denna senare
sjukdom hemsökte många af folket, hvarjemte otillräcklig och
dålig föda hade utmärglat oss alla till en förfärlig grad.

Invånarna i vestra Babwendé, från Mpakambendi till
Basundis område, äro vildare till utseendet än de som bo längre
i öster, och många af dem sticka hål i sina örsnibbar samt
bära håret i form af en svabb, liksom wasagaraerna och
wagogoerna på kontinentens östra sida. Vi sågo några från
Kongo och Zombo just som de skulle begifva sig österut på en
kort handelsresa. Det förekom mig, då jag betraktade deras
stora ögon och mörkbruna hy, som om de vore af blandad
ras; troligen äro de afkomlingar af de gamla portugiserna och
urinvånarna; åtminstone tycktes det mig så, men om min 
uppfattning är oriktig, äro bakongoerna och bazomboerna värda ett
särskildt studium för sitt vänliga utseende och sin klara, bruna hy.
De äro mindre till växten än babwendéerna, bassesséerna och
batekéerna.                                                                

De tycktes ej vara särdeles förtjusta öfver att en hvit
<i>mundelé</i> hade kommit till det land som de hittills hade
betraktat som sin egen marknadsplats. De skakade allvarsamt på
hufvudet och sade att landet skulle blifva ruineradt och att de
aldrig sett ett land som ej hade lidit skada, då en hvit man
kommit dit. Stackars konservativa infödingar! Men hvar
finnes den hvita eller svarta, den gula eller röda menniska som
icke tycker sig vara lyckligare med sina gamla vanor än med nya?
Menniskoslägtets historia bevisar huru stark motviljan för
förändringar är. Jag stukade en gammal brummande man, som
hastigt började vinna anhängare bland mina Babwendé-vänner,
genom att i deras närvaro fråga honom hvarifrån han fått sin
bössa.

"Från <i>mputu</i> (kusten)," svarade han.

"Hvarifrån har du fått det vackra tyg som du bär?"

"Från <i>mputu</i>."

"Och dessa perlor, som kläda dig så bra?"

Han smålog och svarade sedan:

"Från <i>mputu</i>."

"Och denna vackra messingstråd, mot hvilken den vackra
färgen på din klara, bruna hud framträder så väl?"

Han blef ännu mera förtjust.

"Jag fick den från <i>mputu</i>;  vi få allting från <i>mputu</i>."

"Vin äfven?"

"Ja."   

"Och rom?"

"Ja."

"Ha de hvita männen varit snälla mot dig?"

"Ack, ja!"

"Nå väl," sade jag, i det vände mig till mina
babwendé-vänner, "I sen att denne man har blifvit lyckliggjord med en
bössa, tyg, perlor, messingstråd, vin och rom, och han säger att
de hvita männen bemöta honom väl. Hvarför skulle inte äfven
babwendéerna bli lyckligare genom att känna de hvita männen?
Veten I hvarför han talar så? Han önskar sjelf sälja dessa
vackra saker till babwendéerna för ungefär dubbelt hvad de
kostat honom. Insen I inte det? I ären dock ganska kloka."

Den oresonlige protektionisten och konservative vilden 
förlorade genast sitt inflytande, och det såg ut som om 
babwendéerna ögonblickligen ville bilda en karavan och draga till kusten.
Den omedelbara följden af mitt affärssamtal med dem var den,
att jag inbjöds att till sammans med dem dricka färskt
palmvin ur en stor kruka.

Den 10 Juli förde vi packningen om bord, foro nedåt två
mil bortom Mpakambendi och uppnådde foten af Nsenga-berget.
Följande dagen reste vi på liknande sätt två mil vidare till
Nsorokas branta berg, hindrade imellanåt under vägen genom
taggiga klippref af skiffer, hvilka här och der stucko upp ur
strömmen och bildade forsar.

Två mil nedanför Nsoroka kommo vi till Lukalu, en från
högra stranden utskjutande udde alldeles ofvanför Mansau-fallen
och Matunda-forsarna, hvilka vi utan fara passerade den 13 på
en sidoström i floden. Mellan Matunda-forsarna och
Mansau-fallen befunno vi oss vid det krigiska området Kakongo, om
hvilket vi hade hört talas. Men ehuru Kakongos infödingar
foro öfver floden i stora massör, blefvo de likväl snart vänner
med oss, och jag lyckades behaga dem så väl, att fem man
frivilligt åtföljde mig så långt som till
"Njali-Ntombo-Mataka-fallen", hvarom vi hade hört att de med säkerhet skulle vara
"sista fallet". "Tuckeys katarakt" utan tvifvel, tänkte jag, ty
det var verkligen på tiden, att om det funnes ett sådant fall,
detta visade sig.

Nedanför Matunda-fallen bor i området Ngovo ett ännu
vänligare folk än invånarna i öfre Babwendé och som hyllar
den allmänt rådande smaken att sticka hål i öron och näsa. Vi
höllo i Ngoyo en stor marknad, på hvilken bananer, ananas,
gujava-frukter, citroner, lök, fisk, maniok-bröd, jordnötter,
palmsmör, lerkrukor, korgar och nät utbyttes mot tyg, perlor,
metalltråd, bössor, krut och lergods.

Den 16 inskeppade vi oss alla samt- och synnerligen och
foro, åtföljda af våra frivilliga ledare, nedför den hastigt
rinnande floden en sträcka af tre mil till det stora vattenfallet,
hvilket på högra sidan kallas Ntombo Mataka och på den
venstra Ngombi-fallen eller Njali Ngombi. På högra sidan är
fallet omkring 15 fot högt och nedstörtar öfver afsatser af lava
och vulkaniska klippor; på den venstra vräkes vattnet häftigt
fram, såsom vid Mowa-, Ntamo-, Zinga- och Inkisi-fallen, med
en rad af hoppande vågor nedanför.

En stor skara infödingar hade infunnit sig här, och alla
voro Utomordentligt hyggliga och vänliga. Tre höfdingar stego
fram, sedan vi hade slagit läger, och erbjödo sina tjenster, hvilka
genast tacksamt antogos. Följande morgon förde 409 infödingar
kanoterna och båten utför fallet på ett beundransvärdt sätt.
En liten kanot gick emellertid förlorad, och de uttryckte så
mycken ledsnad öfver denna händelse som om de sjelfva hade
varit orsaken dertill. Jag betalade dem icke desto mindre
hvad jag hade lofvat och derutöfver, och de uttalade den
största belåtenhet deröfver. Höfdingarna voro till och med så
tacksamma, att de erbjödo sig att sjelfva föra kanoterna ytterligare
en sträcka af tre mil nedåt till den sandiga stranden på högra
sidan midt emot Kinzalé Kigwala, hvilket anbud antogs med
glädje.

Ntombo-Mataka-folket måste jag anse såsom de artigaste
menniskor jag påträffat i Afrika, och de utmärkte sig verkligen
genom en ädelhet i karaktären hvilken var lika sällsynt som
angenäm.

Sedan vi hade anländt till en vacker landningsplats
nedanför fallen, for jag i en kanot öfver till en grupp små klippöar
för att betrakta vattenfallet, hvilket vi så lyckligt hade
passerat. Det slog mig genast att detta vattenfall måste vara den
stora katarakt hvilken blifvit beskrifven af Tuckey såsom
liggande ofvanför den "längst bort belägna", som synes på så
många kartor. Vattenfallet tager sig fruktansvärdt ut från
flodens midt, då man ser uppåt denna, och under regntiden är
hela klippfördämningen öfversvämmad af vatten, så att fallet då är
20 fot högt. Infödingarna i Ntombo Mataka hade ej reda på några
flere nedanför liggande hinder af större betydenhet. Omkring
fem mil nord-nord-ost om denna punkt ligger den stora och
folkrika marknadsplatsen Manyanga, der infödingar från
områden längre uppåt floden, de från Ngoyo, Kakong, Ntombo
Mataka, Ngombi, Ilemba, Kingoma, Kilanga, Kinzoré, Suki, Nguru,
Mbelo, Zinga, Mowa och Nzabi, sammanträffa med infödingarna
från Ndunga, Mbu, Bakongo och Bassessé.

Den 19 Juli foro vi försigtigt tre mil vidare ned till
Mpangu, på högra stranden. Från sluttningen af platålandet
utlöper en rad lägre kullar, hvilka synas mörkbruna af torra, i
frö gående gräs och hvilkas sidor slutta lindrigt. Nedanför
utbreda sig jemna stränder med mycket långa sandbankar, och
här och der en maniok-trädgård. Men ehuru floden nu är
mycket bredare, förekomma forsar allmänt, i det klipputsprång från
skifferstensbergen på högra sidan skjuta upp ur vattenbrynet,
under det den mäktiga floden stormar vildt fram i sin midt.

De flodens lopp sålunda hämmande skifferbankarna ligga på
ett afstånd sins emellan af från några få hundra yards till en
mil; tätt invid dem finna vi lugnvatten. Den venstra stranden
är icke heller fri från sådana hinder, ehuru floden med hela
sin styrka sedan århundraden tillbaka hufvudsakligen kastat sig
deremot.

Den 20 foro vi ned till Mata-floden, på hvars bägge sidor
infödingarna voro tvära och ovänliga och tycktes illa
upptaga vår ankomst; deras fiendtliga sinnesstämning kom imellertid
ej till något utbrott, som kunde inverka störande på vår
fredliga färd mot hafvet. De ville imellertid ej afyttra några lifsmedel
annat än till orimligt höga pris. De sysselsätta sig mycket
med att fiska sill och elritsa, hvilka de torka på klipporna
för att sedan sälja dem på marknaderna. Vi funno dem
här hela dagarna igenom hopkrupna bakom och i skydd af stora
klippblock med sina ofantliga nät bredvid sig och hvisslande
på fisken. Så snart ett stim kom, summo de alla ut i en
klunga, hvarpå de bildade linie med sina nät utlagda i
diagonal riktning midt framför sig för att möta stimmet; de brukade
sedan återvända till stranden för att under skryt, glam. och
groft skämt tömma ur sin fångst på en stor, flat klippa.

Samtidigt äro äfven kanoterna ute på det djupare vattnet
och glida upp och ned för floden med långa, tysta årtag,
hvarunder besättningen med benen fasthålla notens handlina, till dess
varpet drages upp, hvilket ofta är ganska rikt.

Genom en vågsam, hastig färd utför floden passerade vi
Ungufu-inchis forsar, och sedan vi farit ytterligare sex mil längs
låga, sandiga stränder och genom öfversvämningar bildade
alluvialjordsträckor mellan låga kullar, anlände vi till forsarna
mellan Kilemba och Rubata och stannade vid Rubata-kitteln nära
byn Kibonda, hvilken ligger öfverst på en brant höjd midt emot
Elwala-floden på venstra stranden.

Infödingarna sysselsätta sig här med odling af jordnötter
och maniok samt elritse-fiske. Der var följaktligen ondt om
föda, och den som fans var så olämplig till att uppehålla
arbetande menniskors krafter, att vår sjuklista förlängdes i oroande
grad. Basundierna äro en högst elak, misstänksam och lågt
stående stam, grälaktiga och ofantligt lättretliga. Jag kunde af
dem ej få köpa någonting annat än några få jordnötter, emedan
vårt köpslående var förenadt med så allvarsamma tvister, att
det gjorde den hungriga magen sjuk. Wangwanaerna voro
förvånade öfver att de efter sin föregående erfarenhet påträffat
menniskor som voro större ockrare än några de hitintills sett, och
som ej läto pruta med sig det ringaste på sitt oförskämdt
höga pris. En af mitt folk, som omöjligt kunde få något
att äta, gick bort till maniok-planteringarna och började helt
lugnt gräfva upp en stor mängd knölar och uppförde sig,
då han kördes bort, särdeles vildsint. Infödingarna, som ej
kunde smälta detta, bildade en krets omkring mannen, bundo
honom till händer och fötter och förde honom fången till sin by.

Då jag hörde detta, afsände jag några män för att få
veta huruvida saken var sann, och de medförde snart
höfdingen och några af hans förnämsta män, hvilka kommo till
lägret för att få betaldt för mannens frihet. Olyckligtvis var
summan så stor — fyra gånger totalvärdet af all vår egendom —
att vi, oaktadt alla våra försök att få dem att nedsätta sina
anspråk, snart insågo att fången var förlorad. En af mina
höfdingar föreslog att vi skulle bemäktiga oss höfdingen af Kibonda
och qvarhålla honom tills Hamadi, fången, lössläpptes, men jag
vägrade bestämdt att ens för ett ögonblick lyssna till detta råd.
Vi voro för fattiga att kunna lösköpa honom, och det skulle
hafva varit orätt att bruka våld. Han fick derför qvarstanna
i fångenskapen.

Jag hoppades att detta skulle afhålla wangwanaerna från
att vidare tillegna sig sådana envisa infödingars egendom,
men redan den 24 blef en annan karl, sedan vi ytterligare hade
farit 3½ mil nedåt till Kalubu, fasttagen för stöld af fågel och
tyg. Saken öfverlemnades till ledarnes och medlemmarnas af
expeditionen afgörande, och det förklarades för dem, att om
mannens frihet kunde köpas, hälften af vår egendom stode till
deras förfogande, men att i den händelse de ville börja strid
för att få honom lös, de måste underrätta mig derom, så att
jag kunde begifva mig vidare utför floden med dem som
föredrogo att ställa sig under mitt beskydd. Ledarne dömde
enhälligt karlen till fångenskap, och deras beslut förkunnades
högtidligt i allas närvaro.

Just ofvanför Kalubu står på högra sidan af floden en
hög rödaktig klippa, hvilken vid närmare undersökning visar
många spår af vulkaniska utbrott. I krökningen nedanför den
samma synas lemningar af ett gammalt vattenfall, och lava
förekommer i sådan mängd, att det ger scenen ett riktigt vulkaniskt
utseende. En hög bergås söder om Kalubu drager sig i
riktning åt nord-nord-ost och bildade en anmärkningsvärd punkt
på vår väg från Mata-floden.

Efter fyra mils ytterligare resa ankommo vi den 25 till
en liten vik ofvanför Itunzima-fallen, der floden åter igen var
fruktansvärdt upprörd och der det fans ett högst farligt vattenfall.
Sedan vi farit öfver till venstra standen, lyckades vi den
följande dagen passera det samma efter åtta timmars mödosamt
arbete, hvarefter vi slogo läger på en vacker sluttning nedanför.

Först här påträffade vi infödingar som kände till namnet
Yellala, men de underrättade oss om att det fans flere stora
forsar nedanför Itunzima, hvarpå jag slutligen öfvergaf sökandet
efter "Tuckeys katarakt" och i stället försökte öfvertyga mig
om huruvida någon kände till namnet "Sangalla". Ingen af
dem hade någonsin hört talas derom, men väl om "Isangila",
hvilket vi fingo veta låg omkring fem dagsresor sjövägen
derifrån, men ingen inföding reste dit på floden, emedan det var
allt för farligt.

Wangwanaerna, hvilkas krafter voro medtagna genom
umbärande och brist på ordentlig föda, blefvo till ytterlighet
rörda, då jag sade dem att vi ej voro långt från hafvet. En
stackars karl — hvilken utmärkt sig såsom qvartermästare på
<i>Lady Alice</i> under den äfventyrliga kringseglingen af
Victoriasjön i förra delen af vår berättelse — blef så berusad af glädje,
att hans uppförande blef riktigt vildt. Likväl misstänkte jag
icke att detta var galenskap, då han sprang fram och
omfattade mina knän och sade: "Ack, herre! <i>El hamd ul Illah!</i>
Vi ha uppnått hafvet! Vi äro hemma! Vi äro hemma! Vi
skola ej mera plågas af tom mage och afskyvärda vildar! Jag
skall springa hela vägen till hafvet för att säga era bröder
att ni kommer!" Jag tillskref hans tårar och häftighet helt
enkelt en öfverdrifven rörelse och nervös glädje. Jag svarade
honom lugnande, men han fattade sin papegoja, satte den på
axeln och rusade af inåt skogarna. Sedan jag funderat några
sekunder, föll det mig in att mannen måste hafva blifvit
vansinnig, och jag afsände ögonblickligen tre man för att föra
honom tillbaka eller taga honom med våld, om det vore
nödvändigt; de återvände efter fyra timmars fruktlöst sökande,
och jag återsåg aldrig mera den förr så kloke Safeni. Vi kunde
måhända hafva återfunnit honom, om vi letat i flere dagar,
men så värdefull som han hade varit och så kär han än var
oss, hotades vi alla af hungersdöden och voro tvungna att skynda
på — bort från den dystra trakten till vänligare nejder.

Den 26 Juli befunno vi oss på 5° 9' s. lat.

Från bugten nedanför Itunzima-fallen tillryggalade vi en
rak sträcka på fyra mil, hvilken i vårt minne uppväckte
hågkomsten af den sakta flytande strömmen nedanför Chumbiri. Vi
höllo oss till venster, der vi hade en ypperlig grå sandbank
och i bakgrunden en mängd vilda olivträd samt ett smalt bälte
af skogsträd, bland hvilka anträffades talrika spår efter villebråd.
Högra stranden var snarlik den venstra, och hvalflika kullar
höjde sig tydligt i en djup sänkning af det tillbakavikande
platå-landet.

Vid slutet af denna marsch på venstra stranden uppnådde
vi en liten lugn flod, som var 30 yards bred vid mynningen och
som utföll i Livingstone mellan branta stränder, som flodens
uppslamningar gifvit en höjd af 20 fot. Platålandet hade åter närmat
sig floden och bildade en hög punkt midt emot det ställe der den
lilla floden kom fram, och alldeles nedanför den samma dånade och
brusade ett nytt vattenfall. En stor ö reste sig, hög, klippig och
brant i dess midt. På högra sidan var det omöjligt att
passera fallet, men sedan vi undersökt forsarna till venster och
funnit att strömmens hufvudstyrka låg åt andra sidan, ilade vi
utför floden med alla man om bord och utan några
olyckshändelser.

Tidigt på morgonen den 28 fortsatte vi vår färd och funno
att floden ännu allt jemt möttes af många hinder i sitt lopp och att
forsar brusade på endast korta afstånd från hvarandra, hvarför
synnerlig försigtighet vore af nöden. Vid middagstiden hade vi
imellertid lyckligt och väl passerat fyra forsar. Sedan vi
kommit förbi den lilla öraden ofvanför Kilolo, fann jag att vi
uppnått 5° 19' s. lat.

Det gifves säkert endast få af min egen ras, vare sig i
Europa eller Amerika, som ej skulle finna ett synnerligt nöje i
och afundas mig tillfället att genomresa och undersöka de
ofantliga, natursköna landsträckorna i denna trakt, om de blott
vore säkra på att under tiden hafva närande föda och att de
ej skulle blifva utsatta för olyckshändelser. Ty i alla 
civiliserade land der jag vistats har jag iakttagit hvilket stort antal
menniskor hysa lust för att resa i sådana obesökta vinklar och
vrår af vildt skogsland, trånga dalar eller hedar som ligga nära
hemmet. Sjelf var jag förvissad om att platålandet på
Livingstones båda sidor med sina höga bergåsar, hvilka sträckte sig
mot norr eller söder till någon komplicerad vattendelare, hvilken
utan tvifvel inneslöt dystra, trånga dalar och hemlighetsfulla
raviner eller från hvars toppar jag kunde betrakta en verld af
vild skönhet, som aldrig tillförene framstält sig för mitt öga, —
att detta platå-land, säger jag, erbjöd mig sådana tillfällen till
upptäckter som få före mig haft. Men ack I allting motsatte
sig ett sådant nöje, och vi voro, för att begagna ett uttryck af

<img>Lägret vid Kilolo.</img>

Milton, underkastade en "afskyvärd belägring af vidrigheter". Det
lif och den värma i känslan hvarmed jag brutit upp från
Indiska oceanen voro vid denna tid nästan helt och hållet bortnötta.
Febrar hade tärt på kroppshyddan, ett öfvermätt af bekymmer
hade ansträngt själen, hunger hade utmärglat kroppen och
ångest frätt på sinnet. Mina män jämrade sig högt; deras
insjunkna ögon och utmärglade kroppar voro en lefvande
förebråelse för mig; deras styrka var borta, ehuru deras trohet var
utom allt tvifvel; deras knän voro krokiga af svaghet och deras
ryggar ej längre raka af ungdomens kraft, lif, styrka och eldiga
ifver. Hålögda, bleka och aftärda, outsägligt eländiga till
utseendet, gåfvo vi till slut vika för den allt befallande naturen och
hade numera endast en tanke — att sträfva framåt för att än
en gång få kasta en blick på den blå oceanen.

Sedan vi tillryggalagt en lång sträcka af jemförelsevis lugnt
vatten, fara vi omkring en pittoresk udde och se snart framför
oss en annan lång sträcka, hvarefter vi på halfva vägen slå
läger på flodens venstra strand. Nästan vanvettigt af en
outsäglig hunger, skingrar sig folket snart i Kilolos område. Hvad
som händer vet jag eij. Troligt är att de eländiga stackarena,
plågade genom infödingarnas odrägliga oförskämdhet och eggade
af en gnagande tomhet, hemföllo under nödvändighetens vanliga
hänsynslöshet och tillegnade sig föda, som de ej hade betalt.
Under det jag sitter bland en hop infödingar från högra
stranden, hvilka hafva farit öfver floden för att berätta för mig om
hvita män som de sett vid hafvet, och af hvilka jag får veta
att det finnes hvita män såsom jag sjelf i Embomma, hör jag skott
från det odlade höglandet. Ehuru jag låtsar som om jag ej
egnade någon vidare uppmärksamhet deråt, underrättar mig
likväl en bitter, orolig instinkt derom att dessa skott hafva
afseende på mig sjelf, och nästan i det samma återvänder folketr
en del med af blod strömmande sår efter kopparkulor och
jernskrot, hvilka aflossats på dem. Uledi kommer äfven, bärande
ett riktigt skelett på ryggen, hvilket han med sin vanliga
djerfhet ryckt ur händerna på några vildar, hvilka inom kort skulle
hafva gjort mannen till fånge. Han och de öfriga hafva en
förfärlig historia att berätta. "Flere hafva blifvit fängslade af
infödingarna, derför att de stulit maniok och bönor."

"Hvarför gjorden I det?"

"Vi kunde inte hjelpa det," svarade en. "Herre, vi dö af
hunger. Vi lade våra perlor och penningar — allt hvad vi hade
— på marken och började äta, och då började de skjuta på oss."

Ännu medan de tala, visar sig en stor trupp upphetsade
infödingar, hvilka äro ytterst förbittrade och med laddade bössor
utmana oss till strid. Några få af männen och höfdingarnar
skynda efter sina bössor och vilja att vi skola antaga
utmaningen, men jag hejdar dem och sänder mina vänner bland
infödingarna från högra stranden att tala vid dem. Efter två
timmars ihärdiga underhandlingar lägger sig deras hämndbegär
och de draga sig tillbaka.

När jag mönstrar folket följande morgon för att fara öfver 
floden till Nsuki Kintomba, upptäcker jag att sex man hafva 
blifvit sårade och tre, Ali Kiboga <footnote>Omkring två eller tre månader efter det vi hade lemnat Loanda
undslapp Ali Kiboga nr sin fångenskap och lyckades efter en förtviflad resa, under
hvilken han måste hafva upplefvat märkvärdiga äfventyr, uppnå Boma. Härifrån
sändes han till Kabinda och derifrån kom han med portugisiska kanonbåten
<i>Tamega</i> till San Paolo de Loanda. Efter en kort vistelse i Loanda förde honom
Förenta staternas korvett <i>Essex</i>, kapten Schley, till S:t Helena, och derifrån kom
han genom godhet af kaptenen på en af Donald Curries Cape-liniens-ångare fritt till
Kap-staden. Åter igen utöfvades der den samaritanska handlingen att hjelpa den
arme och betryckte främlingen af agenten för Förenade ångbåtsbolaget, hvilken gaf
honom plats om bord på <i>Kaffir</i>, som var destinerad till Zanzibar. Det är väl
kändt, att <i>Kaffir</i>, förliste strax efter det den hade lemnat Table Bay. Ur Cape
Times för den 19 Februari 1878 anför jag följande, oaktadt det smickrande omdöme
som dessa rader innebära för mig sjelf: "På fördäck befunno sig några
infödingar från Zanzibar. Bland dem var den man som hade rest genom Afrika med
Stanley. Denne man ansågs vara drunknad tillika med fyra andra. Men tidigt
på morgonen fann man honom liggande mycket beqvämt under ett tält, som var
gjordt af en filt, med en sprakande eld framför sig. Af alla dem som hade lidit
skeppsbrott denna natt hade ingen det så beqvämt som Stanleys arab. Hans
herres snille och förmåga att finna utvägar hade tydligen i någon mån meddelat
sig åt mannen sjelf."</footnote>, Matagera och Saburi Rehani,
qvarhållna af de uppretade byinvånarna. Det skulle knappast
varit en halftimmes arbete ej allenast att befria de trenne 
fångarna utan äfven att bemäktiga sig en sådan mängd föda, att
vi undsluppit mycket efterföljande elände, men ett sådant
förfarande skulle helt och hållet hafva stridt mot de grundsatser
som ledt expeditionen under dess resor ända från Indiska
oceanen. Beskydd borde endast gifvas, då det var fråga om ett
oförskylt anfall på lägret eller dem som innehade detsamma; vapen
borde endast användas mot vildhet. Och ehuru, då man tog
omständigheterna i betraktande, ingen kunde klandra de hungriga
menniskorna derför att de skaffade sig något att äta, hade vi
likväl endast sympati att gifva dem i deras elände. Sorgsna
och bedröfvade vände vi oss bort från dem och öfverlemnade
dem åt deras sorgliga öde.

Mellan Kilolo och Nsuki Kintomba var floden omkring
fjorton hundra yards bred, och båda stränderna karakteriserades
af små lugna vikar, bildade genom framskjutande klippref af
skiffer. Strax ofvanför Nsuki Kintomba utgår en bergskedja i
nordvestlig riktning från några höga, kägelformiga kullar, hvilka
vetta åt strömmen. Nedanför en vacker vik, hvilken
öfverskuggades af en hvit kalkklippa och i hvars midt låg en liten
skogbeväxt ö, innehade vi ett läger nära en högländt och bred
plats, som var betäckt med ren, hvit sand.

Invånarna i nybygget på högra sidan voro ovänliga och
hade föga utom jordnötter och maniok att sälja. Antingen de blifvit
förbittrade genom sitt lands ofruktbarhet eller ledo af oförrätter
som tillfogats dem af stammar nära Boma, betraktade de
ingalunda vår ankomst till deras land med blida ögon. Vi hade i
sjelfva verket allt sedan vi lemnade Ntombo Mataka märkt en
tilltagande försämring hos infödingarna, hvilka voro
babwendéerna mycket underlägsna i seder och utseende. De pratade
vidt och bredt, men vi voro vana dervid och vår känsla af
sjelfaktning hade långt före detta blifvit döfvad. Vi erhöllo
endast litet föda — ett knappt förråd af jordnötter och bitter
maniok; utan detta skulle vi hafva dött.

Den 30 Juli fortsatte vi vår resa längs med högra
stranden. Vi passerade först åtskilliga klippref af skiffer, och bakom
dessa sågo vi en djup flodlik bugt — utan tvifvel Tuckeys
Covinda-bugt.

Ankomna till Branta Klippudden, märkte vi att floden
besvärades af klippor, hvarför vi åter närmade oss venstra
stranden. Under det vi följde den af träd kantade bugten, sågo vi
snart en vacker flodsträcka som gick i nord-nordvestlig riktning
och som hade en bredd af omkring aderton hundra yards. Åter
igen foro vi öfver till högra stranden och kommo en mil från
Branta Klippudden till några forsar, hvilka sträckte sig tvärs
öfver floden. Vi passerade dem imellertid utan svårighet och
fortsatte vår resa, skyddade af bruna klippbranter från femtio
till åttio fots höjd. På flodens venstra sida märkte jag en rad
små klippiga öar nära stranden. Vid slutet af denna långa
räcka fans i högra stranden en djup inskärning, genom hvilken
en trögt rinnande liten flod sakta banade sig väg ned i
Livingstone. Från denna krökning flöt den stora floden i syd-syd-vestlig riktning, och dånet från ett stort vattenfall två mil
nedanför blef fruktansvärdt tydligt. Från det samma uppstego
inför vårt öga högt upp i luften ljusa moln af dimma och
då och då en vattenskur. Ofvanför det samma reste sig till
venster den branta framsidan af en bergås, hvars topp
tycktes vara halfmånformig, då vi nalkades den uppifrån floden.
Närmande oss den samma försigtigt, i det vi foro tätt utmed de
framskjutande klippvallarna, bakom hvilka ligga ingångarna till
de undangömda platser i den bergiga stranden som vi redan
beskrifvit, anlände vi på femtio yards afstånd från Isangilas
katarakt eller Tuckeys "Andra Sangalla".

Vi drogo vår båt och kanoterna in i en vik med sandiga 
stränder i den låga klippterrassen och gingo att bese Isangilas
vattenfall. Till venster reser sig den branta framsidan af en
bergås, hvars högsta spets kunde vara omkring 900 fot. Till
höger framskjuter en naken och låg klippterrass från en
gräsrik och sakta sluttande mark, ofvanför hvilken höglandet reser
sig 1,200 fot med branta sluttningar. Klippterrassen tyckes
vara betäckt af vatten under flodtiden, men i närvarande
ögonblick inskränker sig Livingstone till en bredd af 500 yards.
Fallet har formen af en halfmåne, längs hvilken man här och
der ser uppskjutande, rostfärgade klippstycken, af hvilka, sju
till antalet, ett, beläget nästan i strömmens midt, är stort
nog att kallas en liten ö, ty det är troligen hundra yards
långt. Nära högra sidan har fallet en tydlig höjd af 10
fot och alldeles nedanför på ett annat ställe 8 fot; på venstra
sidan störtar sig floden emot klippans fot och viker sedan hastigt
åt sidan i syd-syd-vestlig riktning; den hoppar ned för den branta
sluttningen i en följd af högt böljande vågor och stormar vildt
fram på en sträcka af en och en half mil tills den delas i sitt
lopp af en hög ö, nedanför hvilken den gör en sväng rundt
om en stor sandkantad bassin på venstra stranden, söder om
vattenfallet. För att studera markens beskaffenhet begaf jag mig
till en punkt midt emot denna bassin och märkte då att flodens
lopp fortfarande var vestligt. Det finnes ofantligt många spår
af lava i grannskapet af detta vattenfall, och klipporna midt
emot se ut som om de varit utsatta för en häftig eld.

Efter omkring två timmars vistelse här besökte oss
invånarna i Mwato Zingé, Mwato Wandu och Mbinda och vi
kommo snart i vänskapligt och godt förhållande till dem, men
olyckligtvis hade de ingenting annat ätbart än jordnötter, bitter
maniok och några få bananer. Ett par getter köptes till ruinerande
pris; en handfull jordnötter betaldes med ett halsband perlor,
under det kaurier voro värdelösa. Rom, krut och bössor skulle
hafva förskaffat oss lifsförnödenheter i mängd, men dylika saker
fordrade en jernväg för att kunna transporteras, och våra egna
bössor kunde vi ej göra oss af med. En höfding från venstra
stranden ofvanför vattenfallet kom öfver med sin lille son, en
äkta albino med blå ögon, krusigt hvitt hår och röd hud, öfver
hvilken han tycktes vara mycket stolt, i det han sade att äfven
han var en liten <i>mundelé</i>. Den gamle höfdingens händer voro
bleka på insidan och åtskilliga andra delar af kroppen hade
äfven samma färg, hvaraf man kunde finna ursprunget till den
egendomliga sjukdomen.

Vi erhöllo den goda nyheten att det till Embomma endast
var fem dagars resa, räknadt sålunda:

Från Isangila till Inga en dag, från Inga till Boondi en dag,
från Boondi till Ntabo en dag, från Ntabo till Bibbi en dag, från
Bibbi till Embomma en dag.

Vi hörde äfven att det fans tre stora vattenfall nedanför
Isangila och "ett obestämdt antal" omedelbart intill belägna
"<i>mputu-putu-putu</i>"forsar. Vattenfallen hette Nsongo-Yellala och
voro större än till och  med Isangila, Yellala- eller Ngufufallen.

Det fans ej minsta tvifvel i mitt sinne om att Isangilas
vattenfall var kapten Tuckeys och professor Smiths Andra
Sangalla och att Tuckeys Sanga Yellala och Smiths Sanga Yellala
var Nsongo Yellala, ehuru jag ej kunde förmå infödingarna att
uttala ordet så som medlemmarna af den olyckliga
Kongo-expeditionen af 1816 stafvade dem<footnote>Sedan jag noga studerat Kongo-expeditionens af 1816 berättelser, lade jag
märke till att professor Smiths uppgifter i många afseenden voro tillförlitligare än
kapten Tuckeys. Professor Smith uppgifver att floden ofvanför Isangila i
allmänhet har en bredd af omkring en engelsk mil, hvilket är alldeles riktigt, och vid
ett ställe som officerarna uppnådde den 8 September anser han bredden vara
omkring en half dansk mil, hvilket kapten Tuckey, oförklarligt nog, har utsträckt
till omkring fyra eller fem engelska mil, d. v. s. från 6,640 till 8,800 yards.
Kapten Tuckey förlägger, enligt Stanfords bibliotek-karta af 1874, det andra
Sangalla till 14° 36' ö. long. och 4° 59' s. lat. hvilket är långt ifrån att vara
dess rätta läge. Den 28 Juli 1877 fick jag genom iakttagelser 5° 19' s. lat.
Kapten Tuckey är imellertid tillförlitligare i sin ortografi än botanikern vid hans
expedition. Båda herrarna hafva imellertid ovedersägligen passerat det största
fallet, eller Nsongo Yellala, hvilket de dock endast helt flyktigt   omnämnt.</footnote>.

Som ändamålet med resan nu var vunnet och den stora
Livingstone-floden hade blifvit förenad med Tuckeys Kongo, såg
jag ej något skäl hvarför vi längre skulle följa den samma
eller föröda den lilla återstående lifskraft som vi ännu egde
qvar genom att sträfva oss igenom de sista fyra vattenfallen.

Jag tillkännagaf derför för de oförfärade men uttröttade
wangwanaerna att vi skulle lemna floden och landvägen begifva
oss till Embomma. Deras förtjusning uttryckte sig genom
höga och innerliga tacksamhetsrop till Allah! Fyrdubbla
rations-penningar utdelades äfven till hvarje man, qvinna och barn,
men i anledning af landets utomordentliga fattigdom och
infödingarnas oförskämdhet och girighet hade de stackars tåliga,
uthungrade wangwanaerna ringa fördel af min frikostighet.

Diverse småsaker, såsom jernspjut, knifvar, yxor, koppar-
och messingstråd, utdelades nu bland dem. Jag tömde medicin 
ur tretio flaskor och tog mina enskilda koffertar med kläder,
filtar, vattentäta rockar och alla användbara artiklar som jag
möjligtvis kunde undvara och gaf bort allt sammans, utan
åtskilnad till rang eller förtjenst, på det de stackars menniskorna
måtte kunna skaffa sig någonting ätbart. Den 31 Juli var
följaktligen en liflig dag, som egnades åt byteshandel, men få af
wangwanaerna kunde på aftonen berömma sig af att de erhållit ens
en tiondedel af hvad de saker voro värda som de hade sålt,
och den föda som de fått köpa var helt och hållet otjenlig för
menniskor med så klena kroppskrafter.

Vid solnedgången drogo vi upp båten efter dess
äfventyrliga resa genom Afrika och förde upp den öfverst på några
klippor omkring fem hundra yards norr om fallet, der vi
lemnade den åt sitt öde. Tre år förut hade man börjat bygga
den samma och två år förut på dagen for den utefter
Uzongoras branta höjder vid Victoria-sjön; tolf månader senare
tillryggalade den sina sista tjugu mil af Tanganika-sjöns
kringsegling och öfverlemnades den 31 Juli 1877 efter en nära 7,000
mils resa härs och tvärs i det breda Afrika till sin
hviloplats ofvanför Isangila-fallet för att der blekna och multna
till stoft!

*

En uttröttad, svag och lidande kolonn voro vi, då vi den
1 Augusti vandrade tvärs öfver Isangilas klipp terrass och
sluttande fält och sträfvade uppför höglandet. Nära fyratio man,
som ledo af rödsot, varsår och skörbjugg, stodo på sjuklistan,
och offren för den senare sjukdomen ökades ständigt. Oaktadt
allt detta smålog jag likväl stolt, då jag hörde de modiga
själarna gladt svara på mina uppmuntrande rop. Några ville
imellertid ej tro att vi inom fem eller sex dagar skulle se
européer. De föraktade att anses såsom så lättrogna men medgåfvo
på samma gång att "husbonden" gjorde alldeles rätt, då han
sålunda sökte uppmuntra sitt folk med löften om resans snara slut.

Vi gingo sålunda öfver höglandet men kunde ej öfvertala
de eländiga infödingarna att ledsaga oss till nästa by.
"Mi-rambo", ridåsnan, stretade halfvägs uppför höglandet, men äfven
hon var utmattad genom den späkning som det magra gräset
i de vestra trakterna hade förorsakat hennes kropp och orkade
ej fortsätta längre. Vi kunde endast klappa henne på halsen
och säga: Far väl, gamle vän, far väl, gamle hjelte! Detta
är en usel verld för dig och för oss. Vi måste skiljas till
slut." Det stackars djuret tycktes förstå att vi tänkte lemna
det samma, ty det skriade efter oss — ett sjukligt, svagt
skriande, som förrådde dess ytterliga svaghet. Då vi sista gången
vände oss om - för att se efter henne, låg hon på gångstigen
och såg uppåt kullen med spetsade öron, liksom undrade hon
hvarför hon hade blifvit ensam och om hennes vänner och
följeslagare till sjös och lands tänkte vandra vidare.

Sedan jag uppdragit åt höfdingen af Mbinda att föda henne
med maniok-blad och godt gräs från fälten, förde jag karavanen
öfver höglandets slätter.

Vid slutet af detta område, omkring en mil från Mwato
Wandu, kommo vi till en liten by. hvars invånare tilläto oss att
fortsätta vår väg en kort sträcka, hvarefter de ropade till oss i
förebrående ton och med en nästan skrikande röst. Den gamle
höfdingen, som var åtföljd af omkring femtio män, af hvilka
fyratio buro bössor, skyndade fram till mig och satte sig ned
på vägen.

I lugn och högtidlig ton frågade han:

"Veten I att jag är konungen öfver detta land?"

Jag svarade mildt:

"Jag visste det ej, min broder."

"Jag är konungen. Huru kunnen I vandra genom mitt
land utan att betala mig?"

"Tala, min vän, hvad är det <i>mundelé</i> kan ge er?"

 "Rom! Jag vill ha en stor butelj rom, sedan kunnen I
gå vidare."

"Rom?"

"Ja, rom, ty jag är konung rfver detta land!"

"Rom!" svarade jag betänksamt.

"Rom, som är godt. Jag tycker om rom," sade han med
en ondskefullt sneglande blick.

Uledi steg fram och frågade otåligt:

"Hvad vill denne gamle man ha, herre?"

"Han vill ha rom, Uledi. Tänk bara!"

"Der är rom för honom," sade han och gaf vanvördigt
h. m:t ett slag i ansigtet, och som stolen hvarpå denne satt ej
var synnerligen stadig, föll han raklång till marken. Detta var
naturligtvis en grof förolämpning, och jag förebrådde Uledi för
hans handlingssätt.    Likväl tycktes det som om han genom sin   
djerfhet hade befriat oss ur en svår knipa, ty den gamle 
höfdingen och hans folk skyndade bort till sin by, der det blef
stor uppståndelse och vrede; vi stannade imellertid ej för att
afvakta slutet.

Då och då, när vi vandrade uppför de klippiga höjderna,
uppfångade vi en skymt af den vilda floden, på hvars böljor vi
så länge hade flutit fram. Ännu hvit och skummande, stormade
den otåligt fram mot hafvet genom det mörka passet. Vi
nedstego derefter i en djup ravin och sågo plötsligt med klappande
hjertan en brant, klippig sluttning, från hvars spets vi blickade ut
öfver ett vågformigt, ödsligt och ofruktbart land. Gräset var långt
och moget samt vajade och prasslade dystert för
höglandsvindarna. Snart slingrade sig vägen ned i en dal, omkring hvilken
höglandet reste sig, här i vester klädt med gles skog, der i
norr beväxt med förfärligt torrt gräs, bland hvilket några
få, dystra och grå klippor höjde sig. På vår venstra sida växte
tagg-ginst och låg buskskog. Längst ned i denna dystra och
ödsliga dal rann en kristallklar bäck. Upp igen till toppen
sträfvade vi för att hinna krönet af en bergås, och så ännu
en gång ned till den tröttsamma vägen, som i kroklinier
slingrade sig ned till bottnen af en annan ravin, på hvars motsatta
sida den bergskedja som fått namnet Yangi-Yangi, tvär och brant,
reste sig till den tröttande höjden af 1,200 fot. Kl. 11 på
förmiddagen hade vi som utgjorde förtruppen uppnått den höga
toppen, och femton minuter senare upptäckte vi ett nybygge med
sina grupper af palmer. En timme derefter hade vi slagit
läger på ett stycke jemn platå söder om Ndambi Mbongos byar.

Höfdingarna visade sig, klädda i skarlakansröda
militärrockar från en förfluten tidpunkt. Vi begärde att få köpa föda
för perlor. — "Omöjligt." — "För metalltråd"? —"Vi behöfva
ingen metalltråd." — "För kaurier?" —• "Äro vi buskmän?" —
"För tyg?" — "I måsten vänta tre dagar tills det blir
marknad! Om I hafven rom, skolen I få så mycket I viljen!" —
Rom! Himmel! det är mer än två år och åtta månader sedan
vi afreste från Indiska oceanens stränder, och de begära rom
af oss!

Likväl voro de ej oförskämda, men känslolösa voro de;
de voro ej råa men till ytterlighet sjelfviska. Vi samtalade
med dem förtroligt nog och hvad de sade uppmuntrade oss.
En stark, kraftig man kunde uppnå Embomma på tre dagar.
Tre dagar! Endast tre dagsresor från föda — från
beqvämligheter — ja, till och med lyx! Ack!

Följande morgon satte vi, då dagen började gry, våra
försvagade lemmar i rörelse för att fortsätta marschen. Och
hvilken marsch! — gångstigen var öfverallt betäckt med skärfvor
af talgfärgad qvarts, hvilka ökade besvärligheten och smärtan.
De gamla männen och de tre mödrarna med sina späda barn, af
hvilka två blifvit födda vid Massassas och Zingas vattenfall och det
tredje nära Manyangas marknadsplats i Juni månad, ledo svårt.
Nu fick man se den tillgifvenhet som den ene hyste för den
andre och som ännu mera ökade min sympati och gjorde dem
än kärare för mig. Två af de yngre männen hjelpte hvardera
en af de gamla och fäderna lyfte upp sina små barn på axlarna
och ledde ömt sina hustrur framåt.

Upp- och nedför det dystra och ödsliga landet slingrade
sig den stackars hungriga karavanen. Sträckor af öfvermoget,
ljust gräs, höga grå klippor, hvilka här och der reste sig
högtidligt och dystert, en gles grupp af träd då och då på höjderna
eller i fördjupningarna — sådana voro de scener som på hvarje
hög bergås eller uppstigande klippspets mötte våra hungriga
ögon. Åtta mil tilläto oss våra krafter att tillryggalägga,
hvarefter vi slogo läger i midten af en obebodd dal, der vi
hemtade vatten från några pölar, hvilka utgjorde lemningar efter en
uttorkad ström.

Vår marsch på tredje dagen var en fortsättning af
föregående dagens scener ända till omkring kl. 10, då vi anlände
till krönet af en med gräs och buskväxter betäckt bergås,
hvilken vi följde till kl. 3 e. m. Inför förtruppens ögon låg då
det eländiga nybygget Nsanda, eller, som det äfven stundom
kallas, Banza (stad) N'sanda N'sanga. Sedan vi, tysta, allvarsamma
och stumma som sfinxer, vandrat genom den enda gatan i den
första byn, kommo vi ned i en fördjupning, hvarur vi åter
kraflade oss upp till ett ställe som låg i jemnhöjd med byn och
slogo läger omkring två hundra yards från den samma. Det
var natt innan alla hade anländt.

Sedan vi hade uppfört hyddor åt oss och slagit upp tältet
på dess vanliga plats, visade sig höfdingen af Nsanda, en
yngre, spensligt bygd man, som tyckte mycket om att sjunga
och vanligen var drucken genom förtärandet af stora qvantiteter
palmvin. Han var vänlig och sällskaplig — skrattade,
fnissade och var underhållande. Naturligtvis kände han till 
Embomma, hade ofta varit der och ditfört stora förråd jordnötter,   
hvilka han sålt för rom. Vi lyssnade, pligtskyldigast kantänka,
med melankoliskt intresse.  Derefter frågade jag honom
plötsligt, om han ville föra ett <i>makanda</i> (bref) till Embomma och
tillåta tre af mina män åtfölja honom. Han var allt för förnäm
att göra det sjelf men ville afsända två af sina unga män den
följande dagen.  Jag erhöll hans samtycke dertill först efter fyra
timmars ifriga böner. Det beslöts slutligen att jag skulle skrifva
ett  bref, hvarpå de två unga männen skulle vara färdiga
dagen derpå. Sedan jag intagit min middag, hvilken bestod af
tre stekta bananer, tjugu rostade jordnötter och en kopp
grumligt vatten — min vanliga kost nu — nedskref jag vid skenet
af en lampa, gjord af en linnetrasa, doppad i palmsmör,
följande bref:

«Byn Nsanda den 4  Augusti  1877.

<i>Till hvilken man som helst som talar engelska i Embomma.

Bäste Sir!</i>

Jag har anländt till detta ställe från Zanzibar med 115
själar, män, qvinnor och barn. Vi befinna oss i ett tillstånd af
öfverhängande hungersnöd. Vi kunna ingenting få köpa af
infödingarna, ty de skratta blott åt vårt tyg, vår metalltråd och
våra perlor. Det finnes inga lifsmedel i landet att få köpa
annat än på marknadsdagar, och menniskor som hålla på att
svälta ihjäl kunna ej invänta dessa marknader. Jag har derför
tagit mig djerfheten att afsända tre af mina unga män,
infödingar från Zanzibar, jemte en gosse vid namn Robert Feruzi,
tillhörande engelska missionen på Zanzibar, med detta bref för
att bedja er hjelpa oss. Jag känner er ej, men jag har hört
att det finnes en engelsman i Embomma, och som ni är en
kristen och en gentleman, beder jag er fästa afseende vid min
begäran. Gossen Robert skall bättre för er kunna beskrifva
vår bedröfliga ställning än jag förmår det i detta bref. Vi
befinna oss i den största nöd, men om er hjelp kommer i tid,
skall jag kunna uppnå Embomma inom fyra dagar. Jag behöfver
tre hundra tygstycken, hvartdera om fyra yards längd, af sådan
vara som ni handlar med, hvilken är betydligt bättre än den vi
hafva, men bättre än allt skulle vara att erhålla tio eller
femton mansbördor ris eller säd, hvarmed man genast kunde fylla
folkets pinade magar, efter som det äfven med tyg skulle fordra
tid att köpa föda och folk som svälter ej kan vänta. Hjelpen
måste anlända inom två dagar, hvarom icke, kommer jag att se
mig omgifven af döende. Naturligtvis ansvarar jag sjelf för alla
utgifter ni gör för denna sak, Hvad som behöfves är snar
hjelp, och jag beder att ni måtte anstränga er till det yttersta
för att kunna afsända den genast. Om ni har sådana små
öfverflödsvaror som te, kaffe, socker och skorpor, hvilket en
man lätteligen kan bära, beder jag att ni för min egen del
ville sända ett litet förråd deraf och lägga denna godhet till den
stora tacksamhetsskuld hvari jag kommer att stå till er, om
hjelpen för mitt folk hinner anlända i tid. Till dess
förblifver jag

Er uppriktige

<i>H. M. Stanley,</i>

Chef för den anglo-amerikanska expeditionen
för undersökningen af Afrika."

"P. S. Ni känner kanhända ej mitt namn; jag tillägger
derför att jag är den person som fann Livingstone år 1871. —
H. M, S."

Jag skref äfven ett bref på franska och ett annat på
spanska i stället för på portugisiska, emedan jag i Nsanda hade
hört att i Embomma funnes en engelsman, en fransman och tre
portugiser; uppgifterna voro emellertid stridiga, ty några påstodo
att der fans ingen engelsman utan en holländare. Imellertid
trodde jag nästan säkert att jag skulle erhålla lifsmedel, ty de
flesta europeiska köpmän förstå antingen engelska, franska eller
spanska.

Höfdingarna och båtbesättningen kallades till mitt tält.
Jag sade dem att jag hade beslutit afsända fyra budbärare till
de hvita männen i Embomma med bref för att begära lifsmedel
och att jag önskade veta namnen på de män som ansågo sig
i stånd att resa snabbast och slå sig igenom hvad helst som
komme emellan för att hindra dem, ty det vore ej omöjligt att
ett så litet antal män kunde blifva uppehållna och att vägvisarna
kunde söla på vägen och sålunda draga ut på resan, så att
hjelpen komme för sent.

Svaret dröjde ej länge, ty Uledi sprang fram och sade:

"Herre, tala ej mera; jag är redan färdig. Se, jag vill
endast spänna om mig mitt bälte, och sedan skall jag genast
bege mig af och ingenting skall hindra mig. Jag vill följa
spåret såsom en leopard."

"Och jag också", sade Kachéché. "Lemna oss uppdraget,
herre. Om det fins hvita män i Embomma, skola vi uppsöka
dem. Vi skola gå och gå, och när vi inte kunna gå, skola
vi krypa."

"Nog med prat, män", sade Muini Pembé, "och låten en
annan få ett ord med i laget. Hör mig, herre. Jag är er
tjenare. Jag skall gå om dem båda två, jag vill bära brefvet
och lägga det under de hvita männens ögon."

"Äfven jag vill gå, herre", sade Robert.

"Bra. Det är just som jag önskat det; men Robert, du
kan ej följa dessa tre män. Du kommer att digna af trötthet,
min gosse."

"Åh, vi skola bära honom, om han tröttnar", sade Uledi.
"Icke sant, Kachéché?"

"<i>Inshallah!</i>" svarade Kachéché med bestämdhet. "Vi måste
ha Robert med oss, eljest skola de hvita männen ej förstå oss."

Tidigt följande dagen infunno sig de bägge vägvisarna, men
hela morgonen förspildes under försök att få dem att begifva
sig af. Uledi blef allt mera otålig och klädde på sig sin
utrustning; sitt bälte spände han så hårdt om lifvet, att det var
riktigt plågsamt att se honom, hvarefter han sade:

"Gif oss brefven, herre, vi vilja ej vänta på hedningarna.
Vårt folk kommer att dö innan vi komma i väg. Betrakta dem,
jag ber er! De släpa sig fram på lägerplatsen med föga tecken
till lif. Goee-go-ee-go-ee" — Vid middagstiden bröto slutligen
vägvisarna och budbärarna upp.

Under tiden utdelades en bal tyg och en säck perlor, och
de yngsta och starkaste männen utsändes i alla riktningar för
att skaffa lifsmedel. Sent på aftonen återvände de, trötta och
nedslagna, till lägret. Oaktadt alla sina försök hade de ej
lyckats få annat än några knippen af de eländiga jordnötterna
och batater — endast så mycket, att det blef tre små per man,
ehuru de hade betalat tjugu gånger deras värde. De
bortskämda infödingarnas hjertlösa svar hade varit: "Vänta till
<i>zandu</i> (marknaden), hvilken om två dagar skulle hållas i Nsanda",
ty liksom hos babwendéerna har hvarje område här sina
bestämda marknadsdagar. Likväl var hvad vi erhållit räddning
undan döden, och på morgonen den 5 var folket villigt att släpa
sina trötta lemmar närmare den väntade hjelpen.

Vår väg gick längs krönet af en bergas, tills vi kommo
till en smal, genom öfversvämningar bildad dal, i hvilken
Nsanda-områdets förnämsta by är belägen bland palmer, jordnötter,
maniokträdgårdar och små land med bönor, ärter och batater.
Från denna dal stego vi uppför det gräsbeväxta höglandet och
fortsatte vår vandring tills vi kommo till hvad man skulle kunna
kalla södra Nsanda. Vi hade gått omkring två hundra yards förbi
det samma, då en myndig man, åtföljd af en stor hop vildar,
närmade sig oss och, alldeles såsom höfdingen Mwato Wandu,
frågade oss huru vi kunde draga genom landet utan att betala.

"Betala! Betala för hvad? Se på mitt folk, de äro
endast skinn och ben. De skola dö af brist på föda i ert land.
Broder, gif efter, eller skola dessa menniskor sjelfva vädra upp
föda, och jag tänker ej hindra dem."

Han blef ursinnig; han ropade att man skulle gifva honom
hans bössa och hans följeslagare beväpnade sig. Då jag märkte
att saken började bli allvarsam, posterade jag för försigtighets
skull tjugu man såsom skärmytslare framför expeditionen och tio
bakom den samma, under det jag lät trossen och de sjuke bilda
centern. Bud skickades sedan till den mäktige mannen att han gjorde
rådligast i att ej skjuta, ty vårt folk var uppretadt och mycket
olikt de menniskor han förut hade sett; om de började, kunde
ingenting hejda dem, och det vore mycket möjligt att de komme
att äta upp hvar enda själ i Nsanda. Jag märkte att de sista
orden verkade kraftigt; de vredgade förklaringarna åtföljdes af
en högljudd rådplägning; denna förbyttes i hviskningar, och snart
ropade den "mäktige mannen": "Nog!" hvarefter vi gingo fram
till hvarandra, skrattade och hjertligt skakade händer. I det
samma visade sig höfdingen öfver den mellersta byn, som hade
försett oss med vägvisare, och då han hörde att man haft för
afsigt att anfalla <i>mundelé</i>, bad han på det enträgnaste den
"mäktige mannen" att denne skulle taga fram en kurbitsflaska och
ett krus samt ett fat med palmvin för att besegla vår vänskap
med en "klunk öfver lag", hvilket ock skedde. Jag lofvade
att till ersättning skicka den "mäktige mannen" en butelj rom
från Embomma.

Klockan 3 e. m. nedsteg efter en marsch på tolf mil
expeditionens förtrupp utför Ikungus höga, skogbeväxta
bergås, framför hvilken den folkrika Mbinda-dalen utbredde sig.
Halfvägs på sluttningen slogo vi läger och hade derifrån utsigt
öfver aderton byar. Mbindas hela folkmängd — dalen eller
fördjupningen har fått sitt namn efter den sydöstra bergåsen, 
hvilken kallas Mbinda — uppskattade jag på en höft till 
omkring tre tusen själar. Hvar och en af dessa byar har sitt
eget namn, men de lyda alle sammans under tre höfdingar,
hvilka benämnas "konungar" och uppträda med löjlig pomp och
ståt. Infödingarna äro vänliga nog, men förskräckliga prejare
och ockrare, som begagnade alla medel att grundligt skinna
wangwanaerna. Dyrkandet af fetischer förekommer här i ofantlig
utsträckning. Temligen väl skurna afgudabilder af trä ser man
öfverallt, och en beskrifning af den mängd ceremonier som
förekomma hos detta folk skulle fylla en hel volym. Några
afskyvärda och spöklika varelser med kritad kropp, hvilka buro
skört af palmblad eller gräs, ströko omkring på vederbörligt
afstånd, och höfdingen af Nsanda berättade mig att de nyss
hade blifvit omskurna. Jordnötter äro  den hufvudsakliga 
produkten här så väl som i hela trakten från Manyanga. emedan
de röna efterfrågan af köpmännen i Embomma. Medelst
marknaderna, hvilka hållas alternerande i hvarje område, föras
jordnötterna från ofantliga afstånd. Odlingen af dem visar
imellertid att infödingarna äro villiga att egna sig åt hvilken gren af
åkerbruket som helst, blott den är vinstgifvande. I forna dagar
uppehöll handeln med slafvar och elfenben en stor del af dessa
trakter, men som infödingarna märkt att slafvar nu ej röna
efterfrågan och elfenben ej förekommer nog ymnigt för att vara
lönande, hafva de tagit sin tillflykt till odling af jordnötter för
européernas i Embomma behof och palmer för det rusande vin
de erhålla deraf, under det de sjelfva förbehålla sig några små
land för bönor, vicker och batater till eget behof.

<img>Begravningsplats i Mbinda.</img>
Nära vårt läger låg en  begrafningsplats tillhörig en af
Mbinda-byarna. Grafvarna voro fina och putsade, och att döma
af deras utseende, skulle man kunnat tro att de ej allenast
utgjorde de dödes hvilorum utan äfven förvaringsplatsen för alla
föremål som dessa egt i lifstiden. Hvarje graf var försedd med
en mängd kannor, krus, tvättfat, tekannor, glas, gin-, bränvins-
och ölflaskor, förutom jernkastruller, kittlar, vattenämbar af tenn
och krukor. Ofvanför grafven, som var så egendomligt
dekorerad, nedhängde från grenarna af ett träd de olika knutna
väskor hvari den aflidne hade burit sina jordnötter, sitt
maniokbröd och öfriga ätbara saker. De olika, sålunda utstälda
bohagsartiklarna hade alla blifvit gjorda obrukbara, eljest tviflar
jag på att oaktadt all sin vidskepelse tjufvar afhållit sig från
att bemäktiga sig dem.

Den 6 på morgonen reste vi oss för att sträfva vidare,
och sedan vi vandrat igenom åtskilliga byar, hvilka skildes genom
stora bälten af öde land, ankommo vi kl. 9 f. m. till Banza Mbuko.
Utmärglade, eländiga invalider med uppsvälda ansigten, men hemskt
knotiga kroppar, sökte vi en lugn fläck bortom nybyggets sista
by. Mbindas skogbeväxta bergås syntes, och Ikungus ruggiga
toppar höllo på att försvinna i det fjerran dunklet. Banza
Mbuko såg blomstrande ut; dess invånare tycktes vara
välmående, men liksom vi varit innebyggare från en annan verld,
kunde jag ej upptäcka det ringaste af varm sympati i något
ansigte bland alla dem som gapade på oss. Ack, i hvilken annan
del af hela den jafetska verlden skulle ett sådant eländigt och
bekymradt följe som vi blifvit betraktadt med sådana hårda och
iskalla blickar? Och likväl hördes ej ett ord af förebråelser från
det af svält plågade folket; de kastade sig ned på marken
med af förtviflan och elände alstrad likgiltighet. De jämrade
sig ej eller klagade högt öfver hungersnödens plågor, utan
de förfogade sig med kall resignation till hvila under den
sparsamma skuggan från några dverg-akasier eller glesa buskar.
Då och då hörde jag ett spädt barns qvidan eller den svaga
rösten från en uthungrad moder, eller ett äldre barns
sjelfsvåldiga pockande, men de fullväxta förblefvo stilla och till utseendet
liflösa, hvar och en gripen uteslutande af känslan af sina egna
lidanden. Ynglingarna, Uledis följeslagare och höfdingarna, sutto
i hviskande grupper på afstånd från de sjuke och sörjande och
bildade mörka punkter omkring tältet; de barnlösa qvinnorna
sågos äfven två eller tre i sällskap samtala om våra utsigter
ty vid denna tidpunkt var detta det ämne som uteslutande 
fängslade lägrets medlemmar.                                                                  

Plötsligt hördes den gälla rösten af en liten gosse utropa:

"Ack, jag ser Uledi och Kachéché komma utför kullen,
och en mängd menniskor följa dem!"

"Hvad! — Hvad! — Hvad!" hördes ifrigt flere röster
ropa, och mörka gestalter sågos springa upp ur det ljusa gräset
och ur skuggan, och en mängd ögon riktades mot den hvita
kullsluttningen.

"Ja, det är sant! Det är sant! <i>La il Allah il Allah!</i>
Ja, <i>el hamd ul Illah!</i> Ja, vi få föda! föda! föda till sist! Åh,
den Uledi! Han är i sanning ett lejon! Vi äro räddade, lofvad
vare Gud!"

Innan många minuter hade förflutit syntes Uledi och
Kachéché bryta fram igenom gräset och nalkas oss med långa steg
i det de höllo ett bref upp i luften för att tillkännagifva för
oss att de hade lyckats. Och de raska, präktiga männen voro
snart framme och öfverlemnade skrifvelsen åt mig, hvarefter jag
i alla de församlades närvaro högt öfversatte följande:

»Embomma,                                       »Kl. 6,30 f. m.

Engelsk nederlagsplats.                      Boma den 6 Augusti 1877.

<i>H. M. Stanley, Esg.</i>

<i>Bäste Sir!</i>

Ert välkomna bref ankom hit i går kl. 7 e. m. Så
snart vi inhemtat dess innehåll, lagade vi genast så, att vi
af de artiklar ni begärt kunde skicka er så mycket som vårt
förråd för ögonblicket tillät, tillika med några andra saker som
vi tyckte kunde vara passande i ert läge. Som ni ser, sända
vi er femtio stycken tyg, hvartdera om 24 yards' längd, och
några säckar, som innehålla diverse saker för er sjelf; åtskilliga
säckar ris, batater, några knippen fisk, en bundt tobak och
€n damejeanne rom. Bärarna äro alla betalda, så att ni ej
behöfver besvära er med dem. Detta är allt hvad vi behöfva
meddela i denna angelägenhet.

Vi äro utomordentligt ledsna att höra, att ni anländt i ett
så beklagansvärdt tillstånd, men vi sända er våra varmaste
lyckönskningar och hoppas att ni snart måtte inträffa i Boma (detta
ställe kallas af oss Boma, ehuru det på kartorna benämnes
Em-bomma). Ännu en gång uttalande vår förhoppning att ni
snart måtte anlända hit välbehållna, teckna vi oss

Edra uppriktiga vänner,

<i>Hatton & Cookson.

A. Da Motta  Veiga.    J.  W. Harrison."</i>

Uledi och Kachéché afgåfvo sedan sin berättelse.
Vägvisarna hade följt dem halfvägs, då de blefvo uppskrämda genom
hotelser af en del Mbinda-infödingar och öfvergåfvo dem. De
fyra wangwanaerna fortsatte emellertid resan allena, och sedan
de följt en väg i flere timmars tid, inträffade de i Bibbi efter
mörkrets inbrott. Följande dagen, den 5, fingo de af
infödingarna veta att Boma (hvartill Embomma nu förändrats) låg
längre nedåt floden, och då de oförfärade männen icke kunde
erhålla vägvisare, beslöto de att följa Kongo längs dess stränder.
Omkring en timme efter solnedgången uppnådde de Boma, sedan
de tillryggalagt en tröttsam marsch öfver en mängd kullar. De
frågade en inföding efter "ingrezas" (engelsmannens) hus och
visades till hrr Hatton och Cooksons faktori, hvaröfver en
portugis vid namn A. da Motta Veiga hade inseende tillika
med en hr John W. Harrison från Liverpool. Kachéché, som
berättade bättre än Uledi, omtalade derefter att en liten hvit
man med glasögon hade öppnat brefvet och, sedan han läst
en stund, frågat hvem som var Robert Feruzi. Denne som
var mäktig engelska språket gaf såsom svar på en mängd
frågor en kortfattad berättelse öfver våra resor och äfventyr
dock först sedan han och hans kamrater erhållit en riklig måltid,
hvilken de i sanning väl behöfde efter öfver tretio timmars fasta.

Raden af bärare från hrr Hattons och Cooksons faktori
hade under tiden närmat sig, och allas ögon fästes på den
ståtlige gamle "kaptenen" och den räddande karavan som kom efter
honom. Flere af wangwanaerna skyndade beställsamt fram för
att hjelpa de uttröttade och af svett drypande männen och
ryckte med utomordentlig styrka provianten — bestående af
ris, fisk och tobaksknippen — ned på marken, undantagandes
damejeannen med rom, hvilken de kallade pombé och behandlade
med mycken försigtighet. "Kaptenen" var orolig för mina
enskilda förråd, men scenen omkring provianten var så
utomordentligt intressant, att jag för tillfället ej kunde egna
uppmärksamhet åt någonting annat. Under det föreståndarne för
matlagen refvo upp säckarna och delade provianten i lika qvantiteter,
uppstämde båtgossen Murabo en härlig, högstämd triumfsång, i
hvilken han vackert och med poetisk frihet inflätade verser, som
prisade de hvita männen vid "det andra hafvet". Den
extemporerande barden sjöng mycket om de stora vattenfallen, om
kannibaler, hedningar och svält, om de vidsträckta ödemarkerna, de
stora sjöarna och de snikna vildarne, och slutade med att
förklara att resan nu var tillryggalagd, att vi till och med redan
kände fläktarna från den vestra oceanen, och att hans herres
bröder hade frälst dem från "hungerns helvete". Vid slutet af
hvarje vers instämde de öfrigas röster högt och klart i kören:

<poem>"Sjungen, vänner, sjungen, ty resan är slut;
Sjungen högt, o vänner, sjungen för detta stora haf."</poem>

"Nog nu — hitåt!" ropade Manwa Sera, vid hvilket yttrande
folket nästan qväfde honom — så trängde de på. I hvarje
förkläde, skål och kärl, som hölls fram, öste ledarna ifrigt fulla
mått af ris och en hel mängd batater och fisk. De yngre
männen och qvinnorna stapplade efter vatten, och andra spredo
sig i närheten för att samla bränsle, så att nu i hela lägret
rådde idel lif i stället för den hopplösa förtviflan som för blott
en halftimme sedan herrskat der. Många kunde icke vänta tills
födan blifvit kokt utan åto riset och fisken råa. När all
provianten blifvit utdelad, ett litet mått rom blifvit häldt i hvars
och ens kopp samt hela lägret befann sig i ett tillstånd af
allmän upprymdhet och grupper af mörka figurer lifligt samtalade
om den hägrande kost som de gästfria eldarna höllo på att
bereda, begaf jag mig till mitt tält, åtföljd af Uledi, Kachéché,
kaptenen och tältgossarna, hvilka, efter hvad jag förmodar, vore
ifriga att få bevitna utbrotten af min förtjusning.

Med strålande ögon räckte mig Kachéché de
hemlighetsfulla flaskorna, i det han under tiden med sina spejande ögon
läste i mitt ansigte, då jag såg på etiketterna. Den listige
skälmen märkte nog hvilket nöje jag erfor dervid. Pale ale!
Sherry! Portvin! Champagne! Hvetebröd tillräckligt för en hel
vecka! Två krukor smör. Ett paket te! Kaffe! Hvitt
toppsocker! Sardiner och lax! Plumpudding! Vinbärs-, krusbärs-
och hallon-sylt!

Den gode Guden vare lofvad nu och alltid! Det långa krig
vi hade fört mot hungersnöden och de gnagande bekymren var
slut, och mitt folk och jag hade lifsmedel i öfverflöd! Det var
endast en timme sedan vi lefvat på hågkomsten af de få 
jordnötter och gröna bananer som vi förtärt på morgonen, men nu
voro vi med ens förflyttade i närheten af civilisationens lyx.
Aldrig hade det hungriga Afrika förekommit mig så eländigt och
föraktligt som nu, då det ståtliga Europa steg fram för min
tjusta blick samt visade sina oändliga skatter af lif och
undfägnade mig med sina förråd.

Då vi alla kände oss vederqvickta, öppnades bålarna, och
snart var folket omklädt i hvitt och kulört bomullstyg, under det
de vördnadsvärda, trasiga lemningarna efter Manchester-, Salem- 
och Nashua-fabrikaten kastades på elden. Armodets nakenhet,
de bara refbenen och de skarpt framträdande knotorna blefvo
sålunda skylda, men månader komma att förflyta innan de
insjunkna, håliga kinderna och de utmärglade ansigtena återfå den
friska bronsfärg som kännetecknar den välmående afrikanen.

Min sinnesstämning på aftonen af den händelserika dag
hvilken utmärktes genom vår lyckliga förbindelse med köpmännen
på vestra kusten kan man lätt föreställa sig genom följande bref:

«Banza Mbuko, den 6 Augusti 1877.

Hrr A. Da Motta Veiga och J. W. Harrison, Embomma
vid Kongo-floden.

Mina herrar!

Jag har mottagit ert välkomna bref och, hvad som var
bättre än allt och ännu mera välkommet, er hjelp. Jag är för
ögonblicket oförmögen att uttrycka huru tacksam jag känner
mig. Vi äro alla så öfver måttan glada och öfverväldigade af
vår rörelse vid åsynen af all denna proviant som smeker våra
hungriga ögon — vid åsynen af riset, fisken och rommen och
för mig — hvetebröd, smör, sardiner, sylt, persikor, vindrufvor
och öl (I Gudar! betänken det — tre buteljer pale ale!)
förutom te och socker — att vi ej kunna annat än kasta oss öfver
dessa så hastigt erhållna förråd och njuta af dem — och jag
beder att I villen tillskrifva hungern vår fåordighet oeh skenbara
brist på tacksamhet. Om vi ej kunna tacka er tillräckligt med
ord, så varen öfvertygade om att vi känna hvad volymer ej
skulle kunna beskrifva.

För de nästa tjugufyra timmarna skola vi vara allt för
ifrigt sysselsatta med maten för att kunna tänka särdeles mycket
på någonting annat, men jag kan nämna att folket, under det
deras munnar äro fulla med ris och fisk, gladt utropar: "Det
är säkert; vår herre har funnit hafvet och sina bröder, men vi
trodde honom ej förr än han visade oss riset och <i>pombé</i> (rom).
Vi trodde ej att den stora floden hade något slut, men Gud 
vare lofvad i evighet, vi skola se hvita män i morgon och våra
strider och bekymmer skola vara överståndna.

Mina herrar — ehuru vi äro främlingar för hvarandra,
känner jag att vi skola blifva vänner för alltid, och det skall blifva
uppgiften i mitt lif att städse minnas mina känslor af tacksamhet,
då jag först fick er hjelp i sigte och mitt stackars trogna,
ståndaktiga folk utropade: "Herre, vi äro räddade! föda kommer!" De
gamla och de unga — männen, qvinnorna och barnen — reste sig
uttröttade och utmärglade som de voro, började gladt sjunga
en improviserad sång till ära för de hvita männen vid det stora
salthafvet (Atlantiska oceanen), hvilka hade lyssnat till deras
böner. Jag måste skynda till mitt tält för att dölja de tårar
som oaktadt alla mina försök att visa mig lugn ville framtränga.

Mina herrar, må Guds välsignelse följa era steg, hvart
helst I än begifven er!   Detta är min innerligaste bön.

Er tillgifne vän

<i>Henry M. Stanley.</i>

Chef för den anglo-amerikanska expeditionen.»

Då vi på morgonen den 7 fortsatte marschen, afsändes
Kachéché och Uledi till Boma med ofvanstående bref. Vi
öfvergingo en bergås och sågo framför oss ett gräsrikt landskap med
strimmor af röd lera i fördjupningar, raviner och på sluttningar
(verkan af regn). Långt bort i sydvest, syntes en rad af höga,
trädbeväxta kullar, hvilka man sade oss att vi måste öfvergå
innan vi kunde komma ned till Nlamba Nlamba, der vi
ämnade slå läger.

En halftimmes marsch förde oss till en marknadsplats, der
en tragedi spelats helt kort innan den räddande karavanen hade
passerat den samma dagen förut. Två tjufvar hade stulit salt
från en qvinna, och enligt det gängse bruket, hvilket belägger
tjufnad på allmänt torg med det strängaste straff, hade de två
missdådarna genast blifvit afrättade och deras kroppar lagda
tätt vid vägen för att afskräcka andra lika sinnade från att
begå dylika brott.

Vid middagstiden gingo vi öfver den höjdsträckning hvilken
vi hade sett nära Banza Mbuko, och barometern visade då en
höjd af 1,500 fot. Ej långt från dess bas ligger på två
gräsbeväxta kullar Flamba Flamba, ett flere byar omfattande 
nybygge, hvilket är lika folkrikt som Mbinda. Husen och gatorna
voro mycket snygga och prydliga, men från gammalt äro
invånarna ifriga afgudadyrkare och deras passion för att skära
afgudabilder uppenbarade sig vid hvarje gata vi passerade.

Den 8 gjorde vi en kort marsch på fem mil till N'safu
öfver en ofruktbar och bergig trakt, men den högsta ås som vi
passerade låg dock ej mer än 1,100 fot öfver hafsytan. Uledi
och Kachéché mötte oss här med ännu mera lifsmedel åt oss
och en biljett, som erkände mottagandet af mitt tacksägelsebref.
I ett postskriptum i denna biljett förberedde mig herr
Motta Veiga på en mottagning som skulle möta mig halfvägs
mellan N'safu och Boma; det innehöll äfven följande meddelande
om den europeiska befolkningen i Boma:

"Ni vet kanhända ej att det i Boma endast finnes elfva
portugiser, en fransman, en holländare, en herre från S:t Helena och vi
sjelfva (hrr Motta Veiga och J. W. Harrison). Hrr Hatton och
Cookson äro i Liverpool och de två signaturerna här ofvan äro namnen
på de personer som hafva engelska faktoriet sig här anförtrodt."

Den 9 Augusti 1877, den 999:de dagen efter vår afresa
från Zanzibar, beredde vi oss att helsa civilisationens förpost.

Från de kala, klippiga bergåsarna i N'safu sluttar landet
märkbart nedåt Kongo-dalen och blir, efter allt utseende, ännu
ofruktbarare; en gles befolkning innehar ett riktigt skelett till
by midt i det öde området. Klippblock förekommo talrikt
på vägen och slätten, och tunt, vissnadt gräs vajade sorgset på
fält och åsar, på bergsluttningar och höga kullar, i
fördjupningarna var det något tjockare, i dälderna stötte det något
i grönt.

Vi hade småningom nedstigit omkring fem hundra fot längs
sluttande berg, då vi sågo en oregelbunden följd af hängmattor
nalkas och strimmor af bländande hvithet såsom af fint linne
och kypert.

Ett sorl af förvåning genomlopp kolonnen.

Vi fortsatte vår marsch litet längre, hvarefter vi stannade
och inom kort befunno oss ansigte mot ansigte med fyra hvita
— ack, verkligen hvita män!

Då jag såg deras ansigten, rodnade jag öfver att finna
mig intagen af förvåning öfver deras blekhet. Stackars hedniska
afrikaner -— rwomaer från Uzinja och menniskoätande stammar
vid Livingstone! Hela hemligheten af deras förvåning och
nyfikenhet föll mig med ens in. Hvad var det som hejdade 
kannibalernas klingande båge och förgiftade dolk? Hvad annat än 
min och Franks hemlighetsfulla blekhet! På samma sätt 
framkallade hos mig åsynen af Embomma-köpmännens bleka ansigten
nästan en ofrivillig rysning. I den ljusa hyn låg, sedan jag så
länge betraktat svarta och djupt bronsfärgade ansigten, någonting
oförklarligt spöklikt. Jag kunde ej frigöra mig från den tanken
att de måste vara sjuka; men då jag jemför deras hy med hvad
jag nu ser, skulle jag vilja säga att de voro olivfärgade,
solbrända, mörka.

Det låg något mycket värdigt i dessa hvita mäns
uppträdande. Det var något förnämt — litet sjelfkänsla blandad
med hjertlighet. Jag kunde ej då påminna mig att jag någonsin
sett en sådan hållning hos någon stam i hela Afrika. De talade
äfven väl; orden som de begagnade passade så utmärkt väl;
utan gester voro de fullkomligt begripliga. Huru besynnerligt!
Det var riktigt förtjusande att iakttaga den lätta böjningen af
deras hufvuden; de intelligenta rörelserna i ansigtet voro
beundransvärdt uttrycksfulla. De voro fullständigt klädda och äfven
prydligt; jag borde säga att de voro fläckfritt rena. Fina
halmhattar, kulörta halsdukar, riktiga läderstöflar, väl skurna,
beundransvärdt rena hvita kläder! Jag lät blicken från dem
vandra till mitt eget folk och fruktar att jag då kände
någonting liknande tacksamhet mot Skaparen, derför att jag ej var
så svart som de och att dessa vackert klädda, väl talande hvita
män kallade mig sin vän och anförvandt. Likväl vågade jag
ej ännu ställa mig i jemnbredd med dem; de lugna blå och
grå ögonen nästan skrämde mig, och den obefläckade renheten
hos deras kläder bländade mig. Jag var nöjd med att för
närvarande betrakta mig såsom en föreningslänk mellan de hvite
och afrikanerna. Möjligtvis skulle en närmare bekantskap alstra
större förtroende.

De förklarade att de voro förtjusta öfver att se mig,
lyckönskade mig med mycken värma och erbjödo mig borgarrätt i
Boma! Vi färdades till sammans en mil utefter vägen och
kommo till Bomas gränsby eller Embomma, der "konungen" var
närvarande för att göra <i>les honneurs</i>. Mina artiga vänner hade
medfört en stor korg, innehållande läckerheter. Hochheimer och
champagne tycktes vara af ringa värde der för några timmar
sedan en kopp palmvin var lika dyrbar som nektar; sällsynta
läckerheter från Paris och London funnos nu i öfverflöd för
den, som helt nyss ej ens haft jordnötter att äta. Wangwanaerna
wanaerna blefvo ej heller glömda, ty stora förråd hade äfven
medtagits för dem.

Mina vänner, som sålunda välkomnade mig bland Japhets
afkomlingar, voro herr A. da Motta Veiga, herrarna Luis Pinto
Maroo, Joāo Chaves, Henrique Germano Faro och herr J. F.
Müller, tillhörande det holländska faktoriet. De hade medfört
en hängmatta och åtta starka, kraftiga bärare. De ville
nödvändigt lyfta mig upp i hängmattan. Jag vägrade. De sade
att det var ett portugisiskt bruk. För att följa bruket gaf jag
slutligen vika, ehuru det syntes mig mycket vekligt.

Marken började så småningom slutta och snart färdades vi
igenom en dal, som inom kort vidgade sig till en låg
alluvialslätt, i hvilken man här och der såg smala fördjupningar. Öfver
det långa gräset uppfångade jag, der jag låg i hängmattan, en
skymt af ett högt, fyrkantigt timmerhus med tvärsluttande takT
som var uppfördt på stigande mark. Det väckte till lif en här
af gamla hågkomster, ty öfverallt ser man liknande hus vid
det civiliserade Amerikas gränser. Det närmade sig allt mer
och blef allt större för mina ögon tills hängmattan slutligen
stannade utanför ett hvitt staket, ofvanför hvilket det stora
tvåvåningshuset höjde sig på pålar, det hela med ett så egendomligt
utseende, att det nästan var hemlighetsfullt. Det var deras
residens som förestodo det engelska faktoriet.

Jag såg bort från huset och lät mina blickar en liten
stund hvila på floden. Ack, den förhatliga, mordiska floden,
nu så bred, stolt och majestätiskt lugn som om den ej nyss
beröfvat mig en vän och många trogna själar, som om vi aldrig
sett den ursinnigt rasa och skumma och gäcka till och med
åskan! Hvilken skrymtaktig flod! Men just nedanför
landningsplatsen låg en ångbåt — <i>Kabinda</i>, förd af John
Petherbridge. Huru civilisationen ryckte fram mot mig! Ej ett enda
ögonblick för att ligga och hvila! Fullblodig, ifrig, rastlös och
anfallande, trängde den sig på mig och gjorde anspråk på mig
som sin egendom utan att en gång tillåta mig att kasta en
blick tillbaka på fasorna som lågo bakom mig. Under det jag
ännu var öfverväldigad af dessa tankar, visade sig expeditionens
folk. De trängde sig fram för att beundra och med vidöppna
ögon beskåda den besynnerliga "stora jernkanoten", som
framdrefs genom eld på <i>deras</i> flod, ty der funnos flere
wanyamwezier, wagandaer och män från östkusten som ej kunde tro att
det gafs något underbarare än <i>Lady Alice</i>.

Vår vistelse i Borna<footnote>Tre små banketter gåfvos för mig i Boma, och jag tror att hvar och en
drack min skål, för hvilket jag kände mig mycket tacksam.</footnote>, hvilken endast räckte från klockan
11 på förmiddagen den 9 till den 11 vid middagstiden, var
blott allt för kort; den var allt igenom behaglig och  nöjsam.

I Borna finnes omkring ett halft dussin faktorier, hvilka
sysselsätta omkring aderton hvita. Husen äro alla bygda af trä
och hafva vanligtvis refflade zinktak. Boningshusen ligga i rad
midt för floden; de holländska, franska och portugisiska
faktorien ligga vester om en stor, hög, enstaka kulle — i
förbigående sagdt, en ypperlig plats för ett litet fäste — och det
engelska befinner sig några få hundra yards ofvanför. Hvarje
faktori behöfver en större gård för sin affär, hvilken omsätter
bomulls- och glasvaror, krukmakargods, jernsaker, genever, rom,
bössor och krut, i utbyte mot palmolja, jordnötter och elfenben.
Köpmännen försöka lefva så beqvämt som deras tillgångar medgifva.
Några af dem odla frukter, grönsaker och vindrufvor. Ananas,
gujava-frukter och citroner kunna fås på marknaden, hvilken hålles på
alternerande dagar på kort afstånd bortom det europeiska nybygget.

Ehuru Boma är jemförelsevis gammalt och européerna
hafva haft handelsförbindelser med detta område i mer än ett
århundrade, är kapten Tuckeys beskrifning på infödingarna af år
1816 — skildrande deras ceremonier och lefnadssätt, deras
misstroende och ofördragsamhet mot främlingar, deras lätja och lystnad
efter rom samt den knappa födan — lika riktig som om den hade
varit skrifven i dag. Namnet "Boma" har emellertid usurperat
namnet "Lombee", som kapten Tuckey kände; Embommas <i>banza</i>
ligger på något afstånd derifrån inåt landet. På hans tid var
den en by med omkring hundra hyddor, i hvilken <i>banza</i>
(konungens stad) höll sin marknad.

Det inre landet är dystert och ödsligt. Det är uppfyldt
af gräsbeväxta kullar och utgör en kuperad sträcka, hvars
nakenhet endast upplifvas af det ståtliga apbrödsträdet. Men sedan
jag väl blifvit qvitt den dystra öknen och de sjelfviska
menniskorna, striderna med de dånande vattenfallen, Livingstone-flodens
högtidliga klippiga pass och det ödsliga höglandet, brydde jag
mig ej derom. Den civiliserade vesterns varma, glödande lif,
den gästvänlighet, artighet och hjertlighet som köpmännen i
Boma visade mig och mitt folk var såsom paradisets dagg,
angenäm, ljuf och uppfriskande.

Den 11 inskeppade vi oss vid middagstiden efter en sista
liten bankett med en mängd sånger, hjertliga hurrarop,
oräkneliga skålar och varma, vänliga handtryckningar. En timme
före solnedgången lade den "stora jernkanoten" efter en färd
af omkring tretiofem mil i land på högra stranden vid lastbryggan
till ett annat af Hatton och Cooksons faktorier vid Ponta da
Lenha eller Skogiga-udden. Två eller tre andra portugisiska
magasin ligga alldeles i grannskapet och bilda ett behagligt
afbrott mot den dystra bakgrunden af svart mangrove-skog.

Efter en särdeles angenäm afton hos vår gästfrie engelske
värd begaf sig <i>Kabinda</i> åter i väg.

Den mäktiga floden nedanför Boma påminde mig om scenerna
ofvanför Uyanzi; vattnets färg, de talrika öarna och den
ofantliga bredden återkallade i mitt minne de dagar, då vi hade
uppsökt Livingstones flytande ödemark för att undvika
beständiga konflikter med de menskliga rofdjuren midt i det primitiva
Afrika, och vid denna syn fyldes, mina ögon med tårar vid tanken
på att jag ej kunde återkalla mina förlorade vänner och bedja
dem dela den hänryckande glädje som nu rådde i allas deras
hjertan hvilka hade härdat ut och voro vid lif.

Några få timmar senare gledo vi fram genom den breda
hamnen och ut i oceanen, civilisationens blå område!

Då jag vände mig om för att kasta en sista afskedsblick
på den mäktiga floden, på hvars bruna vågor vi upplefvat och
uthärdat så mycket, såg jag den samma bäfvande och
förödmjukad närma sig randen af den ofantliga vattenmassa mot
hvars oändliga omfång och gränslösa utsträckning floden,
förfärlig som dess makt och fruktansvärdt som dess raseri visat sig,
dock var endast en droppe. Och jag kände mitt hjerta
uppfyldt af den renaste tacksamhet mot Honom, hvars hand hade
beskyddat oss och som gjort det för oss möjligt att genomtränga de
svartes verldsdel från öster till vester och följa dess mäktigaste
flod till den ocean der den hade sin gräns.

*

</chapter>
<chapter name="Sjuttonde kapitlet.">

<img>I hvila: Min bostad i Kabinda vid hafvet.</img>

<h1>Sjuttonde kapitlet.</h1>

<h2>Slutet.</h2>

Kabinda. — San Paolo de Loanda. — Simons vik.— Kap-staden.— Natal. —
Zanzibar. — De återkomnes glädje. — Geografiens martyrer. — Drömmar. —
<i>Laus Deo!</i>

Sedan vi med ångbåten några få timmar farit norrut från 
Kongos mynning, inlöpte vi i den vackra Kabinda-viken, på hvars 
södra strand infödingsstaden af samma namn i landet Ngoyo
är belägen. Vid vikens södra spets befinner sig ett tredje
faktori, som tillhör den företagsamma firman hrr Hatton och
Cookson under omedelbar uppsigt af deras förnämste agent, herr
John Phillipps. En blick på träsnittet här ofvan ger ett
begrepp om etablissementets blomstrande utseende och de
beqväma hus som hafva blifvit bygda. Expeditionen blef på det
hjertligaste välkomnad af hrr Phillips, Wills, Price och Jones,
och jag sjelf inlogerades i en af trädgårdar omgifven hydda
med utsigt öfver det härliga hafvet, under det folket inhystes i
ett stort skjul midt emot viken.

Då jag följande morgon gick att helsa på folket, fann jag
att en af wangwanaerna hade dött i soluppgången; och då jag
undersökte de andra sjukes tillstånd, blef det tydligt att jag
ännu ej skulle få någon hvila och att jag för att rädda deras
lif måste vara ihärdig och vaksam. Om detta ej varit, skulle
jag hafva öfverlemnat mig åt lifvets glädje utan en tanke för
mig sjelf eller för andra, och utan tvifvel skulle jag i samma
grad som wangwanaerna bragts ur jemnvigten genom den hastiga
minskningen af oro, bekymmer och ansträngningar. Det fans äfven
andra saker som togo min verksamhet i anspråk. Jag måste
skrifva mina korrespondenser till tidningarna samt återknyta de
band af vänskap och sympati som slitits genom långa mörka
månaders och års tystnad. Mina stackars män hade imellertid
ej något sådant retmedel som kunde väcka dem ur deras
sömniga likgiltighet, hvilken för dem var lika olycksbringande som
den nattliga kölden för vandraren i en snöbetäckt öken. Inhysta
till sammans i en beqväm, barracklik byggnad med alla möjliga
beqvämligheter och försedda med föda, kläder, vatten, bränsle och
en mängd lyxartiklar, återstod för dem ingenting att göra, och
följden häraf blef att det hastiga afbrottet från allt arbete ocb
all verksamhet öfverväldigade dem och försänkte dem i ett
tillstånd af vresig  sömn, ur hvilket det var svårt att väcka dem.

<img>Expeditionen i Kabinda.</img>

Poetens ord:

<poem>"Verklig vinst blott mödan ger;
Glädjen der sitt upphof ser."</poem>

eller som det heter hos Longfellow —

<poem>"<i>Verka</i> är sin egen lön,
Priset. stegrad lust att verka."</poem>

förklarade det svårmod, hvaråt folket öfverlemnade sig. Jag var
sjelf ansatt deraf; mina sinnen höllo på att försjunka i ett dåsigt
<img>Grupp af Stanleys följeslagare till Kabinda på Afrikas vestkust efter färden genom De svartes verldsdel.</img>

tillstånd, hvilket tycktes vara beslägtadt med den sömnaktighet
som åtföljer delirium. Ingen novell eller roman förmådde
intressera mig, ehuru mr Phillips hydda egde ett fullständigt bibliotek
af underhållande och lättsmält literatur. Dickens tycktes mig
tråkig och de vackraste poem platta. Ofta, till och med under
måltiderna, föll jag plötsligt isömn, ehuru jag hjeltemodigt
sträfvade emot; vin hade ej något behag för mig, samtal tröttade
mig. Likväl verkade kärleken till sällskapslifvet och hvad jag
var skyldig mina vänliga värdar såsom en helsosam tygel och
en välgörande eggelse, men hvad hade väl de stackars obildade
svarta främlingarna, hvilkas hem lågo på verdsdelens östra sida,
som kunde uppväcka eller egga dem?

"Skullen I önska återse Zanzibar, gossar?" frågade jag.

"Ack, det ligger långt borta. Tala ej derom, herre. Vi
skola aldrig återse det," svarade de.

"Men I skolen dö, om I fortfaren på detta sätt. Vaknen
upp — visen att I ären män."

"Kan en menniska strida mot Gud? Hvem fruktar väl
döden? Låt oss dö i ro och gå till hvila för alltid," svarade de.

Modiga, trogna, tillgifna själar! De stackars menniskorna
öfverlemnade sig åt det döfvande inflytandet af overksamhet och
fullkomlig likgiltighet för lifvet! Fyra af dem dogo i Loanda
i följd af denna besynnerliga sjukdom, ytterligare tre om bord
på brittiska örlogsfartyget <i>Industry</i> och en af qvinnorna
utandades sin sista suck dagen efter det vi hade anländt till
Zanzibar. Men i sina sista sorgsna timmar hade de en tröst, hvilken
innehölls i de ord som de beständigt upprepade för sig sjelfva:

"Vi ha fört vår herre till det stora hafvet, och han har
sett sina hvita bröder, <i>La il Allah, il Allah!</i> — Det fins ingen
annan gud än Gud!" sade de — och dogo.

Det är icke utan en öfverväldigande känsla af sorg, en
stockning i halsen och tårfylda ögon jag skrifver om dessa
dagar, ty i mitt minne återkallas ännu allt jemt de dödes värde
och dygder. I tusen olyckshändelser, äfventyr och bittra
pröfningar hade de visat sitt okufliga mod och sin styrka; de hade
lefvat och härdat ut såsom hjeltar. Jag ihågkommer den
entusiasm med hvilken de besvarade mina uppmaningar; jag
påminner mig deras modiga uppförande under de mörkaste dagarna;
jag mins den spartanska oförskräckhet och det okufliga mod
hvarmed de ledo under olyckans dagar. Jag hör ännu deras
röster lydigt svara mig och huru de tala med hvarandra om
nödvändigheten af att stå qvar vid "husbondens" sida. Deras
båtsång, hvilken innehöll strofer som liknade följande:

<poem>"Den bleke främlingen, ensam här
I främmande land, som är oss så kär,
Araben skall visa båd' lydnad och tro,
Han litar på oss, ro, broder, ro!"</poem>

tonar, oaktadt alla de ljud som nu omgifva mig, ännu för mitt
lyssnande öra.

Efter en åtta dagars vistelse i Kabinda togs expeditionen
vänligt om bord på portugisiska kanonbåten <i>Tamega</i>, förd af
kapten José Marquez och destinerad till San Paolo de Loanda.
De portugisiska officerarna anordnade en lysande bankett och
utmärkte sig genom utomordentlig artighet mot mig sjelf samt
stor vänlighet mot mina följeslagare. Två herrar, major Serpa
Pinto och senhor José Avelino Fernandez, hvilka befunno sig om
bord, gingo ända derhän i gästfrihet, att de öfvertalade mig att
åtfölja dem till deras hem i Angolas hufvudstad. Att herbergera
de 114 wangwanaer som åtföljde mig var ej någon lätt uppgift
för de frikostiga herrarna, men den portugisiske
generalguvernören öfver Angola befriade så väl folket som mig från allt
besvär, och alla kostnader för oss från den 21 Augusti till och
med den 27 September bestredos af kolonien. En af
generalguvernören Albuquerques första åtgärder var att afsända sin
adjutant och erbjuda oss hjelp, penningar och en kanonbåt, som
skulle öfverföra mig till Lissabon. Han erhöll, såsom han äfven
förtjenade, mina hjertligaste tacksägelser derför. Den
portugisiske befälhafvaren gaf en bankett för de portugisiska
upptäcktsfararna major Serpa Pinto, commodoren Brito Capello och
löjtnant Roberto Ivens, hvilka stodo i begrepp att företaga en
undersökning af Kunené eller Noursé-floden ända till Bihé,
derifrån de skulle begifva sig till Nyassa-sjön och Mozambique,
och vid hvilket festliga tillfälle de äfven hedrade mig.
Arbetare-kåren i Loanda hade äfven en ståtlig bankett för oss, liksom
bankiren Michael Tobin, under det herr Robert Newton var
outtröttlig i gästfrihet.

Regeringens hospital i Loanda stod öppet för de sjuka
främlingarna; doktor Lopez och hans medhjelpare besökte
dagligen de lidande hos oss och en van sköterska anskaffades för
att vårda dem. En rent samaritansk anda eldade den
entusiastiske senhor Capello, och frivillig, oegennyttig barmhertighet
förmådde min vän Avelino Fernandez att vaka öfver och sköta
de lidande nedslagna och medtagna främlingarna.

Med oförliknelig frikostighet fördelade Serpa Pinto en stor
summa penningar ibland dem, så att de skulle kunna tillfredsställa 
sina önskningar och köpa hvad de ville  på marknaderna.

De engelska officerarna i den kungliga flottan böra äfven
ihågkommas för sin ridderliga vänlighet. Jag skall alltid såsom
mina vänner minnas kapten Maxwell Heron, befälhafvaren på
hennes majestäts skepp <i>Seagull</i>, och kapten D. Hopkins, britisk
konsul, liksom kapten John Childs Purvis, hvilken förde hennes
majestäts skepp <i>Danae</i> och, då jag undrade, om jag skulle
blifva tvungen att föra wangwanaerna tvärs öfver Afrika till
deras hem, skingrade mina tvifvel och min ängslan genom att
erbjuda expeditionen öfverfart till Kapstaden på hennes
majestäts skepp <i>Industry</i>, fördt af kapten R. C. Dyer. Den
portugisiske generalguvernörens anbud att på en kanonbåt föra mig
till Lissabon och de regelbundet inträffande postbåtarna voro en
stark frestelse, men mina följeslagares tillstånd var sådant, att
jag fann det omöjligt att lemna dem. Jag beslöt derför att
åtfölja dem till Goda Hoppsudden.

Den hjertlighet och artighet som visades oss i Loanda
efterträddes af ett lika vänligt bemötande om bord på <i>Industry</i>.
Dess officerare, kapten Dyer, skeppsläkaren dr William Brown
och qvartermästaren Edwin Sandys bistodo mig till det yttersta
i att efter sin förmåga lindra de sjukes lidanden och väcka de
nedslagnes hopp. Den mycket skicklige läkaren fann patienternas
tillstånd vara särdeles betänkligt. Lifsgnistan flämtade och
fladdrade och för att blåsa upp den till full klarhet fordrades
i de flesta fall mera tålamod och omtanke än medicin.
Imellertid märktes en liten förbättring hos dem, ehuru deras ögon
ännu voro tunga.

Sedan vi anländt till Simons vik och Goda Hoppsudden den
21 Oktober, blef jag angenämt öfverraskad af ett särdeles
förekommande bref från commodor Francis William Sullivan, hvilken
inbjöd mig till amiralitetshuset såsom sin gäst och af hvilken
vi under hela vår vistelse i Kap bemöttes med den största hjertlighet
artighet och gästfrihet. Han hade redan gjort förberedelser för
expeditionens transport till Zanzibar, då ett telegram anlände
ftån britiska amiralitetskollegium, hvilket befullmäktigade honom
att ombesörja mina följeslagares öfverförande till deras hem, en
handling för hvilken jag på annat ställe har uttryckt mina
hjertligaste tacksägelser.

Om vi kunnat antaga alla de inbjudningar med hvilka vi
öfverhopades af de godhjertade kolonisterna i södra Afrika, från
Kap-staden till Natal, är det troligt att vi ännu skulle njutit ett
behagligt <i>dolce far niente</i> i denna aflägsna del af Afrika, men
hennes majestäts skepp kunde ej uppehållas för våra nöjen och
förströelser. Under den tid det samma utrustades ansträngde
sig myndigheterna i Kap-staden och Stellenbosch genom lady
Freres, commodor Sullivans och kapten Mills, koloniens
sekreterares, inflytande så ifrigt att roa och hedra oss, att jag
tillskrifver en stor del af mina följeslagares förbättring till helsan
det hjertliga och oskrymtadt gästfria bemötande de här rönte.
På detta ställe sågo wangwanaerna för första gången
"eldvagnen", och åtföljd af commodor Sullivan, domprosten i
Kapstaden och flere af de ledande männen i Kap, ilade expeditionen
till Stellenbosch med en fart af tretio mil i timmen, hvilket af
alla under wangwanaerna sett förekom dem såsom det mest
slående beviset på européernas ovanliga företagsamhet och
öfverlägsna intelligens. Lady Frere och kommendör Sullivan
uppfunno flere förströelser för wangwanaerna, och den "stora damen",
som de kallade lady Frere, begåfvade män, qvinnor och barn med
en mängd nyttiga gåfvor såsom minnen af deras besök i
guvernörens palats. Förste ministern, herr Molteno, beklädde dem i
koloniens namn med trefliga tröjor af ylle, hvilka voro särdeles
lämpliga och nödvändiga i det kalla och råa klimatet. En
särskild afton på teatern egnades dem, då akrobaterna erhöllo så
dundrande applåder, att de troligtvis aldrig tillförene hugnats
med dylika. Ej heller får jag glömma den tacksamhet jag är
skyldig publicisterna i Kap-koloniens hufvudstad, hvilka med
enhällig hjertlighet visade mig och de mina sådana
hedersbetygelser som i sanning äro värda att uppskattas. Men det fans
en framstående man som saknades vid de festliga
tillställningarna och hvars närvaro skulle hafva gjort <i>éclat</i> — jag menar
Sir Bartle Frere. Jag skulle velat tacka honom för den
godhet han alltid har bevisat mig och för hans ridderlighet att
försvara mig, då jag var frånvarande, och jag skulle velat visa
mina följeslagare den trofaste vännen till den fromme hjelte
hvars ben många af dem voro behjelpliga att föra från det
aflägsna lägret vid Bemba-sjön till Indiska oceanen.

Jag bör ej underlåta att omnämna en liten episod, som
tilldrog sig kort efter vår ankomst till Simons vik. De första
tre dagarna efter vår landstigning i Simons Town hindrade mig
en häftig storm att återvända till skeppet. Folket blef derför
ängsligt och började undra huruvida denna aflägsna hamn skulle
<img>Den återvunna och omklädda expeditionen sådan den såg ut utanför Amiralitetshuset, Simon's Town,
efter vår ankomst till Simon's-Bay på h. m:ts fartyg <sp>Industry</sp>.</img>



blifva slutpunkten för min förbindelse med dem. Då jag
återvände till skeppet, fann jag dem ännu sorgsnare än då jag hade
lemnat dem. Jag frågade efter skälet.

"Ni kommer ju nu att återvända till Ulyah (Europa)."

"Hvarför det?"

"Åh, vi se väl att ni har mött era vänner, och vi ha alla
dessa dagar känt att ni inom kort kommer att lemna  oss?"

"Hvem har sagt er det?" frågade jag, småleende öfver den
bitterhet som tydligt visade sig i deras" ansigten.

"Våra hjertan, och de äro mycket tunga."

"Åh! Skulle det glädja er, om jag följde er till Zanzibar?"

"Hur kan ni fråga det, herre? Är ni ej vår far?"

"Nå väl, det tar lång tid att lära er lita på er fars löfte.
Jag har sagt er om och om igen att ingenting skall förmå mig
att bryta mitt löfte till er, att jag skall föra er hem. I hafven
varit trogna mot mig, och jag skall vara trogen mot er. Om
vi ej kunna få ett fartyg som kan öfverföra oss, skall jag
tillryggalägga hela afståndet till fots med er tills jag kan visa er
för era vänner på Zanzibar."

"Nu äro vi glada och tacksamma, herre."

Jag såg inga sorgsna ansigten efter denna dag, och kapten
Dyer och hans officerare märkte äfven huru folket efter allt utseende
förbättrades och blefvo vid bättre mod efter detta ögonblick.

Den 6 November var hennes majestäts skepp <i>Industry</i>
utrustadt och färdigt att afgå till Zanzibar. Intill sista
ögonblicket var den utmärkte befälhafvaren lika vänlig och <i>Actives</i>
blåjackor helsade oss hjertligt, då vi styrde ut från Simons vik.
Den 12 lade sig <i>Industry</i> för ankar i Natals hamn för att taga
in kol och till den 14 rönte vi af pressens män i Natal och
af stadens borgmästare d'Urban en uppmärksamhet och vänlighet
som ytterligare ökade våra angenäma minnen från vår vistelse i
syd-Afrikas blomstrande och framåtskridande stater.

Fjorton dagar senare hade vi Zanzibars palmbeväxta ö i
sigte, och mot aftonen styrde vi rakt på hamnen.

Då jag såg på wangwanaerna och märkte den glädje som
nu uppfylde alla, kände jag mig mer än tillfredsstäld öfver att
jag uppoffrat flere månader för att följa dem hem. De sjuka
hade, med undantag af en, alla tillfrisknat och sågo så krya
ut, att ingen, som icke med bestämdhet visste det, kunde hafva
trott dem vara samma lefvande skelett som stapplat omkring
på gatorna i Boma. 
Den enda patient som hade gäckat våra bemödanden att
återställa henne till helsan var qvinnan Muscati, den olycklige
Safenis hustru. Besynnerligt att omtala, lefde hon för att blifva
omfamnad af sin fader och dog i hans armar följande morgon,
omgifven af sina slägtingar och vänner. Alla de öfriga njöto
numera af en förträfflig helsa och voro starka, glada och lyckliga.

Och nu sågo de med förtjusning de välkända vikarna och
bugterna, de doftande stränderna och rödaktiga höjderna vid
Mbwenni. Äter igen fröjdades deras ögon af den syn som
de ofta hade förtviflat om att få se — Wilezus högresta bergås,
vid hvars fot de visste att deras hem och små trädgårdar voro
belägna, de välkända konturerna af Shangani och Melindi och
den stora fyrkantiga massan af sultanens palats. Hvarje linie,
hvarje hus från Sandy Point till deras eget Ngambu, hvarje
välkänd djerf höjning af landet med sina många palm- och
mango-träd var för dem förenad med minnen från forna tider.

Kaptenen qvarhöll dem icke om bord. Alla båtarna
nedfirades med ens och folket trängdes i sin ifver att komma ned
i dem. Jag såg den första båtlasten afgå.

För dem som voro på stranden var det en öfverraskande
syn att skåda så många män i hvita skjortor och turbaner
nalkas land från ett engelskt örlogsfartyg. Voro de slafvar —
eller hvad? Nej, slafvar kunde de icke vara, dertill voro de
allt för väl klädda. Men hvad kunde de då vara?

Båtkölen kysste stranden och de otåliga karlarna hoppade
i rland och dansade i extas omkring på öns sandiga mark;
derefter knäböjde de och uppsände, djupt rörda, sina
tacksägelser till Allah! I fullt mått smaka de nu ljufheten af att
hafva återvändt hem. Den glada nyheten sprider sig längs
stranden: "Det är <i>bwana</i> Stanleys expedition som återkommit."

Derefter kommo deras vänner, bekanta och landsmän
springande mot dem och gjorde dem otaliga frågor, alla brinnande
af nyfikenhet att få reda på allting. Hvar hade de varit?
Huru kom det att de befunno sig om bord på en örlogsman?
Hvad hade de sett? Hvem var död? Hvar är den och den?
Hafven I färdats bortom Nyangwé till det andra hafvet? <i>Mashallah!</i>

Båtarna komma och gå.

Än flere af de återkomna springa i land, hoppa och löpa
omkring, skaka händer och omfamna sina landsmän: de springa
bokstafligen i hvarandras armar och mer än ett öga fuktas, ty
förskräckliga berättelser om död, olyckshändelser och elände

förtäljas af några som bäst hafva ordet i sin makt och hvilka 
tyckas anse det vara sin skyldighet att berätta alla nyheterna 
genast. Detaljerna, hvilka äro tusen och tusen igen, skola
meddelas i morgon och dagen derpå och den derpå följande
dagen — och så vidare i månader och år.

Fartyget var snart befriadt från sina främmande,
passagerare. Kapten Sullivan på <i>London</i> kom om bord och
lyckönskade mig till min återkomst, hvarefter jag gick i land till
min vän herr Augustus Sparhawks hus. Vi vilja förbigå hvad
som tilldrog sig mellan de återförenade vännerna, slägtingarna
och bekanta o. s. v., men jag vill omtala hvad Mabruki, en
storväxt, klarögd gosse, ynglingarnas Nestor under expeditionen,,
berättade mig den följande dagen  om sina erfarenheter.

"Nå Mabruki, säg mig, har du träffat din mor?" frågade
jag. Mabruki, som vet att jag är högst nyfiken att få veta
allt om mötet, emedan han stundom har varit mycket fallen
för att misströsta om att få återse stackars gamla "mamma",
blir i en hast helt vek och ur hans ögon framvälla riktiga
störtfloder af tårar, hvilka visa att han är öfver måttan lycklig,
och han skyndar att med en lätt böjning på hufvudet svara:

"Ja, herre."

"Är hon frisk? Hur ser hon ut? Hvad sade hon, då hon fick
se sin son vara en så stor och stark gosse? Seså, berätta mig allt."

"Jag skall det — men ack, hon är gammal nu! Hon
kände ej igen mig först, ty jag rusade in igenom dörren till
vårt hus, och jag var en af de första som stego i land och
sprang hela vägen från båten till huset. Hon satt och pratade
med en vän. Då dörren öppnades, ropade hon: "Hvem är der?"

"<i>Mi-mi</i> (mamma)! Det är jag, mor. Det är jag — Mabruki,,
mor! Det är jag som har återkommit från kontinenten."

"Hvad! Mabruki, min son!"

"Ja, det är verkligen jag, moder."

"Hon kunde knappast tro att jag hade återvändt, ty hon
hade ej hört det ringaste derom. Snart samlade sig en
mängd grannqvinnor utanför dörren, ty huset var redan
fullt. Alla ville höra nyheterna och alla skreko, skrattade och
pratade högt, hvarmed de höllo på till långt in på natten. Hon
är mycket stolt öfver mig, herre. Då middagen var färdig,
sutto mer än tjugu qvar för att dela den med oss. "Åh,"
sade de alla, "du är riktig karl nu, sedan du farit längre än
någon arab någonsin gjort."'

Jag tog mig fyra dagars ledighet för att anskaffa de tusenden
rupier som erfordrades för att betala folket för deras tjenster.
Bud hade äfven blifvit sända till de dödas slägtingar med
begäran att de måtte infinna sig hos herr Sparhawk för att göra
sina anspråk gällande med tillhjelp af trenne vitnen.

På den femte morgonen började folket — män, qvinnor
och barn — tillhörande den anglo-amerikanska expeditionen,
åtföljda af hundratals vänner, hvilka till trängsel uppfylde gatan
och de rymliga rummen i Bertrams agentkontor, erhålla sin väl
förtjenta aflöning.

Qvinnorna, tretton till antalet, hvilka uthärdat den långa
resans mödor, hvilka omskapat det dystra lägret i
ödemarkernas djup till någonting liknande en by på deras egen ö, hvilka
uppmuntrat sina män till att fortfarande förblifva trogna, oaktadt
alla motgångar, blefvo alla belönade.

Höfdingarnas barn, som hade åtföljt oss från Zanzibar till
Atlanten och hvilka genom sitt glada joller ofta lugnat mig midt
inne i landet samt ofta kommit mig att för stunden glömma
mina bekymmer, blefvo ej glömda. Ej heller de minsta
barnen, hvilka födts till verlden midt ibland vattenfallens dystra
och förfärliga scener och hvilka nu med ögonen vidöppna af
förundran skreko vid åsynen af så många lyckliga män och
qvinnor — ej heller de förbigingos vid denna sista uppgörelse.

Den andra betalningsdagen egnades åt åhörandet af de
anspråk som gjordes af slägtingarna till de döde. Stackars
trogna själar! Med största nit, trohet och tillförsigt hade de
följt mig till sjelfva döden. Det är visserligen sant att
negernaturen ofta stuckit fram, men det var dock, på det hela taget,
endast menskligt. De hade aldrig skrutit af att vara hjeltar
men visade dock verkligt hjeltemod i striden med de många
fasorna i de hittills obeträdda och efter allt utseende ändlösa
ödemarkerna i det stora Afrika.

De qvinliga slägtingarna kommo in. Vid hvarje namn på
de döde återkallades minnet af gamla sorger. Den stickande
smärta jag kände förnyades, då de bortgångne nämndes den ene
efter den andre och redogörelse lemnades för huru de hade
dött eller omkommit under dessa mörka dagar, som aldrig kunna
glömmas. Sorgsna och undergifna voro de ansigten som jag
såg, sorgsna och undergifna såsom mina egna tankar och
känslor. Med en sådan sympati mellan oss kommo vi snart i godt
förstånd med hvarandra. Hvarje qvinna betaldes utan att 
<img>Expeditionens  qvinnor.

1. Murabos hustru.  4. Wadi Rehanis hustru, Gambaragara.  7.  Manwa Seras hustru.  10. Muscatis hustru.
2. Roberts   »      5. Zaidis hustru. 8.  Chowpeivhs »  11.    Chiwondas   »
3. Mana Kokos »   6. Wadi Barakas hustru.  9.  Muini Pembés  »  12.     Muftas  »   </img> 

mycken förklaring behöfdes, — ett vitne var tillräckligt. Det fans
imellertid män hvilka tycktes vara bedrägliga och ej kunde
bevisa sin identitet. Ingen af mitt eget folk ville gå i god
för deras slägtskapsförhållande, ingen aktningsvärd man kände
dem. Flere fordrade penningar på den grund att de känt de
döde, att de varit slafvar under samme herre och blifvit
frigifna samtidigt vid denne herres död. Föräldrars och riktiga bröders
identitet var ej svår att få bevisad. Ordnandet af dessa
angelägenheter upptog fem dagar och sedan — fans den
anglo-amerikanska expeditionen ej mera till.

Den 13 December var det britisk-indiska ångbåtskompaniets
ångare <i>Pachumba</i> färdig att afgå från Zanzibar till Aden,
och på den samma hade herr William Mackinnon tagit en hytt åt
mig. Mina följeslagare genom Afrika hade alla tidigt lemnat
sina hem för att vara säkra om att komma i tid och åse min
afresa. Der voro de nu, alla klädda i sina landsmäns
pittoreska drägt. Den vida, snöhvita drägten och den yfviga
turbanen gaf en viss värdighet åt deras gestalter och hvar och en
lekte med en lätt käpp. Vid gjorda förfrågningar fick jag veta
att flere redan hade köpt små vackra egendomar — hus och
trädgårdar — för sin aflöning, hvilket bevisade att den långa
resan med alla sina mödor och sin hårda erfarenhet i ej
obetydlig grad alstrat sparsamhet och omtanke.

Då jag stod i begrepp att stiga i båten, rusade de modiga,
trogna männan förbi mig och sköto ut den i vattnet,
hvarefter de lyfte upp mig på sina hufvuden och genom bränningarna
buro mig ned i båten.

Vi skakade hand väl tjugu gånger tjugu, tror jag, och så
lade båten slutligen ut.

Jag såg dem rådslå och sedan hastigt springa nedför stranden
till en stor tjugu tons lastpråm, hvilken de snart bemannade och
började ro. De följde mig sålunda till ångbåten, och en
deputation af dem kom om bord, anförd af den berömde Uledi,
qvartermästaren, tillika med Kachéché, förste detektiven, Robert,
mitt oumbärliga faktotum, höfdingen Zaidi och förrådsförvaltaren
Wadi Rehani. De ville säga mig att de ännu ansågo mig som sin
herre och att de ej ville lemna Zanzibar innan de från mig
fått ett bref som underrättade dem om att jag välbehållen
anländt till mitt eget land. Jag hade, sade de, först tagit dem med
mig rundt hela Afrika och sedan fört dem tillbaka till sina hem,
och de måste ha visshet om att jag uppnått mitt eget land innan
de kunde gå att på kontinenten söka nya äfventyr. Vidare tillade
de enkelt oeh okonstladt — de ädla själarne! — att om jag
behöfde deras bistånd för att uppnå mitt land, skulle de hjelpa mig!

De voro ljufva och sorgliga, dessa skilsmässans ögonblick.
Hvilken lång och trogen vänskap blef ej här sliten! Genom
hvilka egendomliga skiften hade de ej följt mig! Hvilka vilda
och omvexlande scener hade vi ej till sammans skådat! Hvilken
ädel trohet dessa obildade själar visat! Höfdingarna voro de
som åtföljt mig till Ujiji år 1871; de hade varit vitnen till
Livingstones glädje, då han fick se mig, de voro samma män
åt hvilka jag uppdragit att vara Livingstones skyddsvakt på
hans sista och olyckliga resa, som hade sörjt vid hans lik i
Muilala och burit den namnkunnige döde till Indiska oceanen.

Och i en flod af hastiga hågkomster störtade hela denna
stormiga tid, som nu var slut, öfver mitt sinne; hela panoramat
af de faror genom hvilka dessa modiga män följt mig —
dessa tappra män som nu skulle skiljas från mig —
passerade förbi min själs öga. Hastigt, som i en dunkel vision,
genomfor mig minnet af alla de scener af strid med menniskan
och naturen i hvilka dessa stackars män och qvinnor gjort mig
sällskap och tröstat mig genom den enkla sympati som ligger i
gemensamt lidande, ty hvarje ansigte framför mig erinrade om
något äfventyr eller någon fara, påminde mig om någon seger eller
någon förlust. Hvilken förfärlig, trollsk återblick det var, denna
minnets blixtstråle öfver det sorgsna förflutna! Huru likt en
pinsam dröm!

Och i åratal och under många kommande år skall i talrika
hem på Zanzibar den stora berättelsen om vår resa förtäljas och
de handlande personerna deri vara hjeltar för öboarnas barn och
slägt. För mig äro de äfven hjeltar, dessa stackars okunniga
Afrikas barn, ty från den första förfärliga kampen i det vilda
Ituru till den sista stapplande marschen in i Embomma ha
de vid ljudet af min röst samlats kring mig såsom veteraner och i
nödens stund ha de aldrig svikit mig. Och sålunda har
expeditionen med tillhjelp af deras villiga händer och trogna
hjertan krönts med framgång i sitt företag och de tre stora
problemen i de svartes verldsdels geografi lyckligt blifvit lösta.

<i>Laus Deo!</i>

*

</chapter>
<chapter name="Innehåll.">
<h1>Innehåll.</h1>

<b>Kap. I.</b> Ujiji, dess omgifning, invånare, marknad och grannland. —
Arabiska rivaler. — Kringsegling af Tanganika. — Kommendör Cameron och 
Lukugas utlopp. — Inkräktande sjö. — Sagan om sjön. — Afton. (1876.
Maj 27—Juni 11.)................ ...............      1.

<b>Kap. II.</b> <i>Lady Alice</i> åter flott. — Dess besättning och styrman.
— Oro för dess skull. — På helgadt område. — Ovälkomna besökande. —
Ruga-rugaers tillhåll. — Infödingarnas sista tillflykt. -- Ett blodigt uppträde.
— Röfvarena på sjön och deras skyddsgudar. — Ett geologiskt problem:
har det en gång funnits två sjöar? — Sjöns höjning. — Andarnas
vistelseort. — En storm. — Skogseldar. — Vid mynningen af Camerons "utlopp';.
— Lukuga-viken   (1876, Juni 11—Juli 28.).....,...........    14.

<b>Kap. III.</b> Tillbaka i lägret. — Kopp-epidemi. —Deserteringsfeber.—
Kalulus trolöshet. — Inbillade fasor. — Hårklädsel <i>ad absurdum</i>. —
Ruangas mening om hvita män. — Skiss af en by. — Invånarna i Uhombo. —
<i>In puvis naturalibus</i>. — Ett drag af den menskliga naturen. — I
Livingstones spår. — Hvad är behaget af plymer? — Manyemaerna, deras lif och
seder. — Vår åsna förvånar infödingarna. — Krig utan blodsutgjutelse. —
Öknamn. — En folkstam med skägg men utan hustrur. — Sammanflödet af
Luarna- och Livingstone-floderna. (1876, Juli 31—Okt.)..........47.

<b>Kap. IV.</b> Rask marsch. — Tippu-Tib, den arabiske köpmannen. —
Underrättelser om Cameron och hans motgångar. — Den flod som evigt
rinner norrut. — I dvergarnas land, strid med dvergarna. — Tippu-Tibs
vilkor. — Vänner i rådslag. — Krona eller klafve. — Kalulu illa deran i
Nyangwé. — Dess invånare och marknad. — Mönstring af expeditionens folk.
(1876,  Okt.—Nov. 4.).............................    72.

<b>Kap. V.</b> Tippu-Tibs liftjenare. — I urskogen: en trädöken. —
Primitivt husgeråd. — Våra lidanden i hedningarnas skog. — Tippu-Tib fäller
modet. — En bysmed. — <i>Soko</i>-skallar; den felande länken. — Professor
Huxleys mening derom. — <i>Livingstone-floden</i>. — Drömmerier. — Vägen
till hafvet. — De räddas råd. —- »Wasambyerna!» — <i>Ooh-hu! ooh-hu!</i> —
Lyckade   underhandlingar. (1876, Nov. 5—20.)................    97

<i>Kap. VI.</i> »Wasambyerna, mamma!» — Strid vid Ruiki. — De försvunna
återfunna. — Farlig olydnad. — I rätta ögonblicket. — En vild fånge. —
Musikens tjuskraft. — I naturens skrymslen. — En stad med en gata. —
Öfvergifna byar. — Ett sjukhus inrättas. — Af blixten härjad ö.
—»Folket med filade tänder.» — Primitiv saltberedning.   —   Tillfångatagen  
gisslan. — Pilregn. — <i>Bo-bo, bo-bo, bo-bo-o-o-oh!</i>» — Förtviflad belägenhet
och förstärkning i rättan tid. — Kanoter i drift. — Tippu-Tib öfvergifver
mig. — Jag vädjar till »sjöns barn». — Juldag bland kannibaler. — »Seger
eller död!» (1876, Nov. 21--Dec. 27.)....................122.

<b>Kap. VII.</b> Afsked af Tippu-Tib. — Anfallna från båda stränder. —
Den fete vilden skjuter bom på mig. — I elefanternas hem. — Insektlif.
—  Lowwa-floden. — Nyårsdagen. — <i>"Sennenneh!"</i> — Qvinnosinnet
frestas. — Belöning för en god handling. — En flod-armada:
krokodilbåtar. — Mellan katarakter och kannibaler. (1876, Dec.  28—1877, Jan. 4.)   155.

<b>Kap. VIII.</b>  Tidig strid. — Väg-«blädning». — Vi taga en ö med storm.
—   Ett förtvifladt dilemma. — Underbar räddning. — En förfärlig marsch.
—  Fred genom list. — Nedanför femte katarakten. — Våra kannibal-fångar.
—  Strid med wana-rukuraerna. — Vi nalkas sjunde katarakten. — En
öfvergifven ö. — Sjunde katarakten af Stanley-fallen. — Den första af
katarakterna. — I säkerhet för Stanley-fallen. (1877, Jan. 5—28.) .....  176.

<b>Kap. IX.</b> Åter på öppet vatten. — Frank Pocock har tagit
intryck af ställningen. — Mburra eller Yaryembi. — <i>»Ya-Mariwa!
Ya-Mariwa!»</i> — Vår metod att göra fångar. — Jättespjut. — Vi tröttna på
att kämpa för lifvet. — Verkan af skratt. — En kanotsvärm. — Ännu en
oöfvervinnelig armada. — En elfenbenshy. — Lemningar efter kannibalfester. —
Schweinfurths Wellé. — Jagade till förtviflan. — Snopna kannibaler. — Vild
natur. —  Bland vänliga infödingar. — Kongo! (1877, Jan. 28—Febr. 8.) . 202.

<b>Kap. X.</b> Uppdrifven tatueringskonst. — Misstänkt vänlighet. — Vänner
eller fiender? — Förrädiskt anfall. — Livingstones fauna. — Bland
"houy-hynymerna". — "Yaha-ha-haerna." — Franks mod och räddning med knapp
nöd. — Vår strid med bangalaerna. — Hägring på floden. — Livingstones
stora biflod. — Bland vänner.  (1877, Febr.  9—20.)..............225.

<b>Kap. XI.</b> Gatlopp. — Vänliga tillflykstorter — Aminas död. —
Handelns verkningar till menniskors hyfsning. — Den största karnaljen i Afrika.
—   Konungen i Chumbiri; hans gästfrihet, hustrur, besittningar och
slughet. — Daningen af ett språk. — Pythoner. — Ibari Nkutu eller Kwango.
—  Förrädiska vägvisare. — Stanley-sjön — Höfdingen Itsi i Ntamo. —
Förlusten af vår stora get. — Flod-observationer. (1877, Febr. 22—Mars 14.) 245

<i>Kap. XII.</i> Striden med floden förnyad. — Färden förbi »Fadern».

— I »Kitteln». — Stackars Kalulu! — Soudis underbara äfventyr. — Vid
»den trånga hvirfveln». — Lady Alice-forsarna. — Räddning från döden.
— »Paradis-öarna». — Tjufvar bland oss. — Inkisi-fallen. — Kanoterna
dragas öfver berget. — Handel längs Livingstone. — Varsår och inelfsmaskar.
— En sinnrik sammansättning. (1877,  Mars 15—April 28.)........263.

<b>Kap. XIII.</b>  Ypperlig timmer. — Kanoter byggas. — Franks sårnader.
— Den förtrollade yxan. — Regnmätningsstudier — Floden stiger. —
»Goee-goeerne.» — <i>Lady Alice</i> sönder för första gången. — En ledsam
upptäckt: Uledis stöld. — Hans förhör och frikännande. — Shakspeare
brännes. — Bien i Massassa. — Vidskepliga sägner. — Franks glada lynne.
(1877, April 29—Juni 2.)......................., . .  . 287.

<b>Kap. XIV.</b> Vi lemna Mowa. — Mowas strömhvirflar. — <i>Jason</i> sopas
öfver fallen. — Den »lille husbonden» drunknar. —  Allt för djerf! — »Ack,
Uledi, om du hade räddat honom!» — Vildarnas   sympatier. (1877,
Juni 3.)....................................309.

<b>Kap. XV</b>. Myteri i lägret. — Åter igen bland katarakterna. — Franks
lik funnet. — Edwin-Arnold-flodens fall. — Uttröttade! — Rymning i
massa. — Flera katarakter. — "Far väl, min broder; ingenting kan rädda
dig!" — Blindt framåt. — Åter igen räddade! — <i>Jason</i> återfunnen. (1877,
Juni 4—Juli» 1.) .... ............................322.

<b>Kap. XVI.</b> Slutliga varningar mot tjufnad. — Jag förödmjukar en
protektionist. — Välvilliga stammar. — Fem man af expeditionen göras till
slafvar för tjufnad. — Safeni blir vansinnig af glädje. — Eggad till brott.
— Ali Kibogas äfventyr. — Isangila-katarakten. — Endast fem marscher
från hvita ansigten! — Oförskräckta intill döden. — Rom! — Min vädjan
till Embomma. — Det svikna hoppet. — Den "mäktige mannen"
förolämpar oss. — Vi sträfva vidare. — "Vi äro räddade, lofvad vare Gud!" —
Mina tacksägelsebref. — Vi närma oss civilisationen. — Bland hvita män. —
Boma. — Atlantiska oceanen. (1877, Juli 6—Aug. 12.)........... 334.

<b>Kap. XVII.</b> Kabinda. — San Paolo de Loanda. — Simons vik
—Kapstaden. — Natal. — Zanzibar. — De återkomnes glädje. -— Geografiens
martyrer. —  Drömmar — <i>Laus Deo!</i> (1877, Aug. 12—Dec. 13.).......370.

*

</chapter>

<chapter name="Förteckning å andra delens 89 illustrationer.">
<h1>Förteckning å andra delens 89 illustrationer.</h1>

De med * betecknade äro särskildt tryckta tonbilder.

Förf:s porträtt, efter fotografi tagen
i Simons Town (Goda hoppsudden)
kort efter hans framkomst till
Afrikas vestkust, November 1877
(litogr, färgtryck). Sättes efter
godtfinnande som titelplanch till
första eller andra delen.

*Ujiji sedt från taket af vår tembé i
Ujiji...............      1.

Båtfärd................       1.

Inföding från Rua, som var på
besök i Ujiji..........      3.

Kungwé-bergens toppar.......     18.

Yttersta södra ändan af Tanganikasjön    27.

*Anden Mtombwas residens.
Mtombwa-berget.............    28.

Mtombwa...............    29.

Murumbi-berget...........    33.

Hårklädsel i Ubujwé och Uguha .  .    40.

En qvinna från Uguha.......    41.

Hårklädsel i Uhyeya........    41.

Muzimu-ön (Ande-ön)........    44.

*Rådplägning på gården till vår
tembé i Ujiji ...........    48.

Msehazys hamn och lägret vid
mynningen af Msehazy-floden  ....    49.

Infödingar i Ubujwé........    53.

Inföding i Uhyeya..........    54.

„      från Uhombo i Uhyeya
(sedd bakifrån)..........    54.

Yngling från östra Manyema ....     63.

Fullvuxen  man    d:o     ...    63.

Ung  qvinna       d:o       .  .. .     63.

*By i sydöstra Manyeama.....     64.

Kiteté, höfding i Mpungu......   70.

Hyddor i Mtuyu..........    71.

"Krona för norr och Lualaba, klafve
för söder och Katanga"   . . .  . .    87.

Wenya- eller Wagenya-fiskares
kanoter ................    89.

Uregga-hus.............  . 103.

„    -stol..............104.

„    -skedar............. 104.

„    -spjut.............104.

„    -soffa af vassrör.......104.

„    -bänk..............105.

Afrikansk fez af leopardskinn. . .  .  105.

Smedja i Wané-Kirumbu, Uregga . 110.


Brädspelsbord............ 112.

Stridsyxa i Ukusu..........125.

Stol i Ukusu.............125.

Utsigt mellan Ruiki och Nakanpemba 126.

Wahika-kastrull...........132.

Hus i Ikondo............133.

Kanot-öskar. .............147.

«Hän mot det okända».......155.

Krigstrummor hos stammarne vid
Öfra Livingstone.........158.

Mwana-Ntaba-kauot (Krokodilen) .. 173.

Baswa-knif..............180.

Olika slags knifvar.........180.

Baswa-korg med lock ........180.

*Zaidis förtviflade läge och räddning
genom  qvartermästaren Uledi ..  182.

Håla nära Kabombo-öarne.....192.

Sjunde katarakten, Stanley-fallen .. 198.

Gädda.                d:o         .. 198.

Fisk,                 d:o         .. 199.

 „                    d:o         .. 199.

Palmoljekrus  och palmvinkylare .. 200.

Signaltrumma.............200.

Öfre del af d:o ...........200.

Trumpinnar   ............200.

Sköldar hos Ituka-folket.......200.

*Striden nedanför Aruwimi- och
Livingstone-flodernas sammanflöde . 214.

Jättekanot med åra hos
Aruwimi-folket...............214.

Knifvar, Rubunga..........226.

Dubbla jernklockor i Urangi .... 229.

*Strid med 63 Bangala-kanoter ... 237.

Konungen af Chumbiri.......250.

Stor pipa tillhörig konungen af
Chumbiri.................251.

En af konungens af Chumbiri hustrur 252.

Konungens af Chumbiri son .... 254.

*Utsigt af högra grenen, första
katarakten, af Livingstone-fallen ... 264.

Öfver den klippiga udden nära
Gampas land................266.

*Vid öfvergången af första
katarakten af Livingstone-fallen.....268.

Kalulus död ........... 269.

Nkenké-flodens utfall i Livingstone
nedanför Lady Alice-forsarna   . 276.

*Den nya Livingstone-kanoten under
arbete............... 289.

De nva kanoterna Livingstone och
Stanley............... 292.

*Öfvergång af Nzeto-fallen   ....... 295.

Utsigt från platålandet nära Mowa 297.

*Grupp af kringseglarne af Victoria
Nyanza och Tauganika-sjöarna .  . 298.

*Massassa-fallen och mynningen af
Pocock-bassinen.........: . 307.

In Memoriam: Francis John
Pocock, drunknad den 3 Juni . . . 321.

Edwin Arnold-flodens fall i
Pocock-bassinen..............  325.

Förste timmermannen bortförd utför
Zinga-fallet............330.

Lägret vid Kilolo..........343,

Begrafningsplats i Mbinda ..... 357.

I hvila: Min bostad i Kabinda vid
hafvet...............369.

Expeditionen i Kabinda.......370.

*Grupp af Stanleys följeslagare i
Kabinda på Afrikas vestkust ... 371.

*Den återvunna och omklädda
expeditionen, sådan den såg ut
efter ankomsten till Simons-Bay 374.

*Grupp af expeditionens qvinnor .. 378.

</chapter>

<chapter name="Kartor.">
<h1>Kartor.</h1>

Karta öfver Lukuga-floden.............................     86.

d:o         en del af Livingstone-tloden vid Stanley-fallen...........  177.

d:o         Livingstone-fallen ...........................   263.

*

</chapter>
