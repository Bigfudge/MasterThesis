INFÖR NEDRÄKNINGEN
<img>﻿DÖDEN BJUDER UPP TILL DANS</img>
﻿Jan Myrdal

<h1>INFÖR NEDRÄKNINGEN</h1>

inlagt i privata registret sommaren 1992

NORSTEDTS
﻿I samma serie:

En illojal europés bekännelser, 1983
Barndom, 1982
En annan värld, 1984
Tolv på det trettonde, 1989

ISBN 91-1-921602-5
©Jan Myrdal 1993
Norstedts Förlag AB, Stockholm
Omslagsfoto: Gun Kessle
Omslag: Pia Forsberg
Sättning: Monilar AB, Solna
Tryck: WSOY, Finland 1993
JAG SKULLE TACKA
<br>alla som skrev, hälsade, kom till Fagervik eller på andra
sätt firade mig över till folkpensionstiden i juli månad
1992. Inte ett formellt tack på tredje dagen utan ett
uppriktigt! De var så många fler än jag väntat mig.

Jag började alltså skriva ett brev till dem. Men
sextiofem är en gräns bortom vilken av livet endast återstår
en rest; vägen har smalnat till en hylla högt uppe. Det
är inte längre som efter femtio då vattendragen blott
delat sig. Nu när jag satt skrivande kände jag det som
om det blivit rätt sent bland ganska kala berg. Älven
därnere ettergrön. Glaciärvatten, tänkte jag. Av brevet
blev ett skrivande om livet och erfarenheterna. Och
texten bara växte.

När brevet passerade trettionde sidan insåg jag att
det tagit ett språng från kvantitet till kvalitet och att det
hade förvandlats från långt brev till en liten bok. Då tog
jag fram övrigt som hörde till det privata registret på
hårddisken. Sådant jag börjat skriva kring berättelsen
om en barndom före kriget; det jag skrev efter det att jag
påmints om dödens realitet i Moskva våren 1988. Och
det jag skrev efter att ha blivit övertygad om att det
fanns liv och somrar kvar en tid. En del var blott tänkt
och stolpat, det skrev jag ut. Annat lät jag stå.
Ytterligare annat kom till.

Högsommaren blev höst och då kom brev från min
syster Kaj Fölster i Tyskland till släkten och mig. En
bomb skulle brisera i familjen, stod det i kusinbrevet.
Nu skulle hennes bok komma. Tonen var euforisk. Till
mig skrev hon att det rörde sig om kvinnopolitisk
nödvändighet. Överens var jag inte men för henne var det
nog bra att hon skrev även om jag stod främmande för
såväl repliker och gester som stämningar. Dock, hur
som haver tog därmed den från början så glattstrukna
intellektuella myrdalska idealfamiljen från trettiotal och
fyrtiotal slutgiltigt formen av ett dystert norénskt spel.
Det hjälpte till att vädra ut.

Annat fanns som borde redas ut inför avslutningen.
Några historier kan vändas som man vänder en sliten
kappa.

Och hur var det egentligen den blåsiga regnnatten i
Frolandsheiene västerut i Telemark när Alex
drunknade. Drunknade han i Urdvannet eller dränkte han sig
där av oförnuft? Det är nog för Myrdal en lämpligt
avslutande halslösningsgåta på stigen bortom
sextiofemårsstrecket.

Då detta inte längre är ett brev till vänner och
släktingar kan man fråga för vem jag skriver. För vännerna?
Vilka då? Knappast heller är det för barnen. Av skäl jag
redogör för längre fram tror jag inte att ord går fram
mellan generationerna inom samma familj. Svaret blir
enkelt. Läsaren. Den läsare som funnits bakom mig alla
dessa år; den som åter lutar sig fram över min axel och
ser orden ta form.
<chapter name="Stängningsdag, min herre"!>
<h1>STÄNGNINGSDAGS, MIN HERRE!</h1>

Förra söndagen fyllde jag år. Jag blev sextiofem. Den
natten till min sextiofemårsdag hade jag vaknat av att
det regnade. Eller kanske av att Florry, tiken, sprang i
sömnen. Hon låg med ryggen mot väggen ner mot
sängens fotända. Nu tog hon spjärn mot mig. Det ryckte i
tassarna hennes. Det kom gläfs ur henne. Jag makade
undan henne. Men jag väckte henne inte. Om man
väcker henne när hon springer i sömnen då är hon först
förvirrad, ögonen beslöjade. Hon kommer fram ur
sömnen långt bortifrån. Sedan stöter hon till med nosen mot
mig. Visar att hon åter är tillbaka i denna verklighet.

Florry hade sparkat upp mig ur sömnen men riktigt
vaken var jag inte; hörde regnet, låg koande, funderade
kan man säga. Sextiofem år har varit lång livslängd för
folk under större delen av historien och är så än i större
delen av världen. Men hade jag nu levat länge eller
blott varit länge till? Det var Seneca, det mindes jag.
Men det var länge sedan jag läste honom. 1942 tror jag.
Eller 1943. Länge sedan alltså. Längre än vad som förr
kallats tvenne människoåldrar. Boken finns dock kvar.
Den har följt mig. Det grå häftet i serien Berömda
filosofer från Björck & Börjesson står på fjärde hyllan i
tredje raden från vänster i inre arkivet första våningen.


– I Hedlandet, Södermanland, Sverige, Europa,
Tellus. Solsystemet. Vintergatan. Universum.

Så sade tioåringen. Men jag hade den morgonen inte
fnissat åt Jan för femtiofem år sedan ty här i sängen låg
han alltså nu som en bildad äldre herre med Sonys
knappradio på hyllan bredvid sig och hela världen inom
räckhåll. Jag satte på radion och från halv fem på
morgonen hade jag lyssnat på kortvåg. Men med
öronsnäcka för att inte störa Gun. Allt var som jag visste att
det skulle vara. Mellan musikinslag, sportnyheter och
berättelser från den kulturella världen rapporterades
om det allmänna mänskliga helvetet.

I det som en gång varit Jugoslavien fortsatte den
etniska rensningen; 2 000 000 människor befann sig på
flykt. Flyktingexperterna från Deutsche Welle räknade
med att siffran skulle stiga till 3 000 000. På BBC
diskuterades United Nations Development Programs senaste
rapport. Nu tog den rikaste femtedelen av världens
befolkning 82,7 procent av världsinkomsten; den fattigaste
femtedelen fick 1,4 procent av den totala inkomsten.
För trettio år sedan var olikheten mellan fattig och rik
som mellan 1 och 30. Nu var den som mellan 1 och 60.
Och kapitalet sögs upp från de fattiga till de rika. Bara i
den internationella lånesvindeln hade 242 tusen
miljoner USA dollar pumpats upp ur fattigdomen 1983 till
1989. Nå, välståndet under den senaste
högkonjunkturen var också det blott kapitaliserat barnablod.
Kapitalismen och marknadsekonomin blev allt skändligare för
vart decennium.

Men att detta var den helt förutsebara och sedan
länge fortgående liberala och marknadsekonomiska
skändligheten det sade inte BBC. Inte heller sade de att
denna lilla utvecklade och rika del av världen utgör ett
alltmer krympande härläger mitt i eländet. Sydamerika
rasade samman kring sekelskiftet. Östeuropa nyss och
redan tycks södra Italien skjutas ut i
Tredjevärldseländet. Det krympande Europa enas icke; det frontuträtas,
för att använda ett ord från radiobulletinerna för femtio
år sedan. Men detta det tänkte jag. På BBC som på
Deutsche Welle och Sveriges Radio talade man om
frihet i stället. Frihet och människovärde.

– Fy fan! sade jag högt och kände äcklet stiga upp
genom åren.

– Vaddå? sade Gun och vaknade.

– Att världen fördjävligas.

– Har du inte vetat det förrän i dag? Såvitt jag minns
har du ju inte skrivit stort annat.

– Jo, men det hade varit bättre om jag haft fel.

Vi sade inget mer om det. Jag gick till badrummet.
Stod och sökte se ut mot viken. Den skymtade här och
där genom grönskan. Under sommaren lever vi numera
nedsänkta i en förbannad spenatstuvning. Ännu för
tjugo år sedan stod detta huset på slänten mellan skogen
och vattnet. Då kunde vi året om se det tegelröda slottet
på andra sidan viken.

Stället därnere vid stranden under oss, Åsgård, ägdes
av Hilding Källén. Tre röda trähus. Det äldsta var en
flygelbyggnad från sextonhundratalet. Där bodde
Hilding själv, de två andra var uthyrda. Länge hade han
skött det hela som herrgårdspensionat. Men hans
hustru var svårt MS-sjuk och han hade gett upp
pensionatsrörelsen strax innan vi flyttade hit till Hedlandet.

Hilding Källén hade varit min morbror Folkes vän
och ibland kompanjon. När vi flyttade in på Fagervik
kom han med vin. Ibland sades i Mariefred om honom
det att han varit ett löfte som slarvat bort sitt liv. Han
skrev också. Nyordning på Sjögårda var i sin genre en
rolig bok. Den gav han ut under pseudonymen Per
Knutsson och Aftontidningen skrev att äntligen har
Sverige fått sin Wodehouse. Det gjordes film av den. Vi
var goda grannar.

Från honom kommer vårt stora middagsbord. En
kopia av Gripsholmsborden. Det var Thure Karlsson som
gjort det på trettiotalet. Han var en skicklig snickare.
Den skickligaste finsnickaren i Mariefred. Mycket
kunnig. Bredvid Gripsholmsbordet står det skåp som en
gång varit hans fästmansgåva till den som blev hans
hustru. Ett fantastiskt skåp. Det fantastiska är inte
materialet utan hantverket. Lådorna går fullkomligt
ljudlöst. Han gav det till Gun innan han dog. Eller rättare
sagt, han lät Gun köpa det för femtio kronor. Han var
rädd för att ingen annan skulle förstå att uppskatta det.

– Skåp som skåp!

Också intarsiaarbetet är fulländat.

Det tunga bordet hade Hilding menat att lämna till
Eskilstuna museum där han satt och forskade mot
slutet. Men så kom han i gräl. Om vad minns jag inte.
Med Folkes hjälp forslades bordet till oss. Här står det
sedan dess.

Men när Hilding var borta byggdes gamla Åsgård
om till Sveriges sista barockslott. Vitt. Stort.
Ornamenterat. Viken fylldes ut. Det trodde jag var förbjudet.
Kanoner och skulpturer, vapensal med sägs det i
bygden — Folke försåg det med vapen och anporträtt —
och allt som hör stormaktstiden till. Ett slott som
turister tror är historiskt. Hur det bygget gick till begriper
jag inte. Här på synhåll från slottet får man inte ens
måla ett gult hus rött utan slottsfogdens hörande. Men
allt sägs ha varit lagenligt och godkänt av
myndigheterna.

Sedan planterades popplar för att skärma av
grannarna. Inte björkar utan snabbväxande popplar som är
lika falska i detta sörmländska landskap som slottet
självt. Men där står de på led till vakt mot oss som bor
uppe på slänten. Växer snabbt och skärmande för att
ingen granne skall kunna se vatten annat än på vintern.
Det var fest därnere ibland. En natt när det skreks från
bryggan drunknade en. Om det pratades en del. Om
jag vore Olle Hedberg skulle jag skriva roman om det.

Nå, både Hilding och Folke är döda. Det var många
år sedan jag hörde berättas om deras äventyr. Som den
med den utrangerade motortorpedbåten de köpte för
näst intill ingenting från flottan strax före kriget och
som direkt därefter hyrdes tillbaka när kriget bröt ut.
Den gav dem ett hyggligt tillskott när de låg inkallade
under krigsåren. Efter kriget fick de tillbaka båten
upprustad och fin. Men när de festat ombord ordentligt en
höstkväll under det de fräste fram genom mörkret hade
de somnat från allting ute på Prästfjärden. De vaknade
högt uppe på Selaön bortom Mälsåker. Det var slutet
för den båten. Varken Folke eller Hilding berättade
detta. Andra gjorde det. Fast inte på senare år. Också
den berättelsen hörde jag för länge sedan. Nu om
höstnätterna tjuter tjuvlarmet där nere från det falska
barockslottet. Men det är varken tjuvar eller brand. Det är
bara dålig installation och kortslutning.

Nu när jag skall fylla år rakar jag mig dagen till ära
ordentligt, med lödder och hyvel. Annars brukar jag
köra maskin över ansiktet. Med hyvel rakar jag mig
bara någon gång i veckan. Men med hyvel — eller ännu
hellre välslipad rakkniv — blir rakningen mer lustfylld.
Jag känner mig därefter ren i ansiktet hela dagen. I
spegeln ser jag att jag inte bara har flint (tonsur,
nästan) och tofsar i öronen utan att det råttblonda håret
vid tinningarna börjat gråna. Så går det när man varit
länge till. Jag märker att jag retar mig på Gillettes nya
effektiva patenthyvel Sensor. Den är i och för sig
utmärkt. Rakar nästan lika tätt och följsamt som kniv.
Men den krånglar redan. Låsmekanismen i skaftet
hakar upp sig och släpper, hakarna tappar greppet om
bladen. Jag skär mig i vänster pekfingertopp när jag
reparerar den. Inbyggt krångel. Går inte att laga.
Måste köpa en ny. Vilket ökar profiten och får Förenta
staternas BNP att stiga. Som den gamla man jag är
muttrar jag:

– Förr tillverkades de inte med inbyggd förslitning.

Den kapitalistiska djävlighetens oändligt lilla detalj.
Det oändligt stora är den pågående massutrotningen av
de lägre stående. Den aktiva befolkningspolitik som förs
av anonyma bankherrar och finansexperter i skydd av
konferenser och deklarationer. Däremellan sådant som
folkmordet på muslimer i Bosnien. Man ringer mig om
det. Detaljer skall komma på fax från Sarajevo över
Göteborg.

Gun hade rätt. Visst är det folkmordet ett nytt
folkmord. Men vi som levat mer än ett halvt sekel har levat
våra liv i de öppna folkmordens epok.

Nu har jag hållit på att skriva för publik sedan
sommaren 1944. Och till skillnad från en sådan intellektuell
turncoat som Göran Rosenberg — för att ta ett namn ur
högen — har jag inte behövt ta avstånd från min
ungdom. Turncoat; kappvändare! Nog märker jag att jag
inte tycker om honom. Under det jag börjar arbeta upp
löddret en andra gång tänker jag på Göran Rosenberg
som om han vore en figur och jag skreve honom. Då
skulle han nu fnysa över mig och andra:

– Överblivna, högt upp på stranden ur djupen
uppspydda gamla vänstrister.

Fast så skulle han inte uttrycka sig. Inte så
tysk-floskulöst. Strindbergsläsare är den där Rosenberg nog
inte heller. Annars vore det effektfullt om han vände sig
om och drämde till oss med:

– Hörnini gammelclartéister! Vi jämren I jämt om
idealen som svekos? Var tid har sina idéer om ting och
om saker; och vi har våra om verkligheten.

Men det allvarliga är att jag inte tror att Rosenberg
haft något att svika. Jag förstod aldrig Jan Guillous
vänskap för honom. På hans Palestinaaktivism trodde
jag aldrig och hans avslöjanden om Clartés
infiltratörsrädsla och hemlighetsmakeri fann jag vara enbart
överhetsinställsamt fåneri. Av hans TV-program minns jag
mest hur han ansträngde sig för att inte visa att han var
tunnhårig på skulten. Sådant — liksom att kamma
hypotek med hämtehår — gör mig misstrogen. Spricka i
personligheten! Det är för detta och inte för de åsikter
han nu affischerar som jag fortfarande undviker att ha
med honom och hans Moderna Tider att göra.
Försiktigtvis. Jag litar inte på honom.

Ideal är naturligtvis otyg. Visst hade Strindberg rätt.
Ideal skall och bör prövas mot verkligheten och
spräckas (kalla det svikas om ni vill) ty de är skenbilder.
Ideologi i dålig mening; falskt medvetande. Jag har alltid
sökt spåra upp och förgöra sådana om jag märkt dem.

Men att jag inte tar avstånd från vad jag skrev i min
ungdom är något annat och det har heller inte med
sentimentalitet att göra. Jag behöver inte ta avstånd då
jag fortfarande kan stå för att den sjuttonårige Jan
Myrdal skrev "Läroverksungdomen måste vinnas för
socialismen". Jag har låtit trycka om det.

Jag upptäcker också att jag kan stå för sådant jag helt
glömt att jag skrivit. Man skickar mig ett gammalt
klipp från Vi Östra Realare. Lektor A. Anian har
"framletat och till trycket befordrat" en uppsats av en
icke nämnd skolpojke från 1942-43. "Inga ändringar
har gjorts i elevens egen formulering", skriver han. Det
är min text. Det ämne jag då valt var "Flickor och
pojkar som skolkamrater. En skolpojke har ordet."
Skulle jag ta avstånd från den?

Men vänta nu ett tag! Så bör jag inte slinka undan.
Visst tog jag mig förnuft. Men inte för att jag var klokt
resonerande utan för att det var min enda räddning.
Klok var jag kanske och resonerade gjorde jag men jag
hade ur barndomen kastats in ett tillvarons Lustiga
hus. Golven gungade, väggarna stjälpte över mig och
jag sökte komma loss. Femton/sextonåringen som skrev
den uppsatsen levde i helvetet.

Det är sådant som ingen tror när man nu berättar
det. De har inte varit med om psykologins
experimenterande tid; hypnosens, pillrens och sprutornas. Mitt i
detta elände skrev jag för att försvara mitt förnuft ett
rationellt och resonerande försvar för samskoletanken.
Det behövdes ännu då. Att jag höll orden inom
ramarna för det i skolan icke straffbara är inte att undra på.
Men jag förvånas nu när jag läser det över att jag
vågade mig så långt just dessa Tvååkerprästens och de
moralinförgiftades krigsår. Varför skulle jag ta avstånd
från det denne femtonåring skrev som slutkläm för
femtio år sedan:

"Det talas ofta om de förfarliga vådor, som
samskolan för med sig; men äro dessa inte överdrivna? Om
man går på en normal bjudning hos flickor och
pojkar, som gå i olika skolor, isolerade från varandra, tar
man det som normalt, att plötsligt någon börjar kasta
buteljer, eller dricka sig stupfull, eller försöker
våldtaga värdinnan. Sådana saker äro fullkomligt
omöjliga, på en bjudning av samskoleelever, där allt går
städat och ordentligt till.

Detta kan tyckas vara ordentligt överdrivet, men
det är ett faktum! År efter år slungas studenter ut,
som antingen aldrig varit tillsammans med en flicka
eller också bara med de sämre exemplaren. Alla
dessa besätta de högsta posterna i vårt samhälle och
nästan alla lida av hämningar och komplex.

Den lilla enkla frågan om 'Pojkar och flickor som
skolkamrater' är i realiteten en fråga om ett dödligt
allvarligt problem av första rang."
I dag skulle jag inte använda verbens pluralformer.
Jag skulle också skriva lite tydligare om den
borgerliga familjesituationens frätande
personlighetsupplösning och ungdomens sexuella problem. Mina egna
sådana var ju för djävliga då. Men jag gick så långt
som jag ansåg vara möjligt inom skolsystemets ram. Jag
gick dock alltför långt och uppsatsen blev naturligtvis
underkänd.

Våren efter denna min försiktigt skrivna uppsats om
skolan och könsrollerna hade jag insett att familjen var
farlig för mitt liv och själva min existens och att mitt
förnuft och mina åsikter inte kunde rymmas inom
skolan.

Jag lämnade Höglandsskolan mitt i terminen på
våren 1944. Därefter gästspelade jag bara några
höstveckor på Enskilda gymnasiet i Stockholm; ett sista försök
att vara sådan man sade jag borde vara. Det var klokt
att jag gav mig iväg. Ty när jag något år därefter lät den
tidning vi spred på Höglandsskolan trycka ett mitt brev
till Dagny, utan att nämna hennes namn förstås (det
som jag med annan datering förde in i Pubertet), då
beslagtog rektor tidningen och förbjöd eleverna att läsa
den. Men Dagny tillhör våren året efter det att jag efter
några sista uppgörelser lämnat den skolan och familjen.
Hoppat ut genom fönstret — mitt rum låg ju på
bottenvåningen — och försvunnit.

(Jag hade inte sett henne på fyrtio år när hon några
timmar senare kom till min födelsedag. Hon gick fram
till Eva och sade:

– Det är du som är Jans dotter? Jag är Dagny Levin.
Honom kände jag när jag var femton.

Då slamrade det i växlarna när tiden rusade förbi.
Livet krängde till, jag fick ta fäste i ramarna, kan man
säga.)

Och det som sjuttonåringen, signaturen Buddy,
skrev i Värmlands Folkblad vintern 1944-45 var heller
inte något dåligt att skämmas för. Jag läser intervjun
med filaren Oscar Moberg om revolutionen i Ryssland,
inbördeskriget i Finland och fascismen i Italien. Den
tyder på att sjuttonåringen var ordentligt politiskt inläst
och tog parti i orden. Tsargendarmen "vägrade att
lämna från sig sin sabel och blev skjuten"; "de vita" i
Finland "arkebuserade i hans åsyn tio personer som voro
misstänkta för att sympatisera med de röda" och så
vidare.

Fast då för snart femtio år sedan när jag trodde att
Hitler och Hirohito representerade det tänkbart
djävligaste hade jag också grubblat en hel del över hur ny den
bättre världen skulle bli på andra sidan den kommande
segern. Sedan har jag fatt lära om. I frågan om
tidsperspektivet. Inte om den nya världens nödvändighet.

Jag såg mig i spegeln nu när jag tvålat in mig
ordentligt. Ansiktet bakom det rika vita löddret var en natt
äldre än dagen innan. Från Roger och Madeleine
Guibert fick jag en hälsning fredagen före
sextiofemårsdagen. De skulle skåla för mig och vår ungdom i
Villeneuve-sur-Lot. ("Another day older and deeper in debt",
hörde jag det nu sjunga långt bort från femtiotalet. Det
bör ha varit Tennessee Ernie Ford. Sixteen tons. Vi
bodde på Strindbergs Inferno-hotell Orfila på rue
d'Assas, jag skrev på Att bli och vara, Maj skulle snart
föda och på kommoden stod grammofonen och skivan
snurrade.) Roger Guibert arbetade på L'Humanité då.
Madeleine på CGT. Vi hade redan känt varandra
länge. Vi hade vår efterkrigsungdom gemensam. Vi
hade varit arbetskamrater på FMJD i Budapest 195,
Roger och jag satt i redaktionen för Jeunesse du Monde
och Madeleine arbetade i sekretariatet. Men redan
innan dess hade vi träffats i Paris. Samman såg vi Les
lendemains qui chantent. Jag minns också att det var
Madeleine jag diskuterade med i Paris när jag
deporterats från England som undesirable alien i februari 1950.
Roger och Madeleine hade mött varandra i résistancen
i Villeneuve-sur-Lot. Han var barnafödd där och hon
hade tagit sig dit från Paris. Hon var från Tredje
arrondissementet egentligen. De hade sin bröllopsmiddag på
L'Enclos de Ninon på Boulevard Beaumarchais strax
ovanför Bastiljen. Där går Gun och jag ännu. Nu är de
pensionerade redan. Men dock är allt som vanligt när vi
möts. Fast just nu sjunger morgondagen inte.

– Trösta dig med att du i varje situation vet att det
alltid kan bli värre, hade Pavel M. Toper sagt när vi
mötte honom igen 1965.

Det var egentligen ett östjudiskt ordspråk, menade
han.

Nå, det har i varje fall stämt för världsmajoriteten de
senaste femhundra åren. Kulturen vår, den omskrutet
västliga och europeiska, som parlamenten och
friheterna; välfärdssamhället i Bismarcks, Roosevelts,
Hitlers, Per Albins eller Mussolinis tappning som den
ljusnande efterkrigsframtiden i våra länder: Köpta med
kapitaliserat barnablod från andra sidan haven. Men blod
tvättas bort och pengar luktar inte. De hungerdöda

luktar for övrigt inte mycket, det minns jag.

Också det har jag skrivit. På olika sätt. Som rapport
och artikel, som dramatik och roman. Det är för att jag
vetat detta om den liberala marknadsekonomin i dess
olika varianter som man skällt på mig som
demokratiskt opålitlig de senaste fyrtiosju åren. Hjörne som Kay
Glans; likgiltigt vilka. Fanns inget skäl att förvånas. Nu
när jag fyllde sextiofem borde jag lärt mig att alla ord
redan skrivits, menade jag när jag nu såg mig i spegeln
ny rakat rosig och välskrubbad. Smorde in mig med
luktvatten. Old Spice. Det märket började jag med
ombord på M/S Bengal när vi gick genom Suezkanalen
våren 1961.

Visst har jag skrivit det. Men orden bestämmer inte
tillvaron. Idealist är jag inte. Det låter något att säga att
anden sätter massan, materien i rörelse. Bildat är det
också. Nyss hänvisade jag till Seneca. Man kan ju säga
det på latin och hänvisa till Vergilius: Mens agitat
molem. Vilket inte är sant. Fast jag är ju inte
plattmaterialist. En viss bestämd roll spelar orden. I det hade Marx
rätt. Och Mao. Säg så här: exakt likadant hade det inte
sett ut i världen mitt arbetsliv förutan.

Regnet hade upphört. Min dotter Eva och hennes
man Anders var här på Fagervik för att hjälpa till. De
bodde i gäststugan och skulle snart komma in till
frukost. Jag klädde mig, och vi drack kaffe tillsammans
med dem klockan halv åtta.

– Kunde du inte legat kvar i sängen så vi fatt komma
upp med kaffe, tårta och blommor och sjungit för dig,
sade Eva.

Men det hade jag inte haft en tanke på denna

födelsedag. Hennes barn — som ju brukar komma upp och
sjunga om de är här på födelsedagar — var hos Maj i
Göteborg och Eva själv var ju trettiosex redan.

– Du måste inse Jan att jag inte är tolv år längre! har
hon brukat säga under senare år när jag sökt intressera
henne för att hjälpa mig sortera.

Och i det har hon rätt. När hon var elva och vi tagit
henne ur skolan och vi reste i Sydasien och Sydostasien
mätte hon ljus åt Gun och var på en gång klarögt
intresserad av allt hon såg och hörde och dotterligt
omtänksam. När vi satt uppe i Bayon i Angkor och var
genomblöta av svett och helt utpumpade då hämtade hon
Pepsi-Cola från försäljaren på stigen därutanför och
undrade över Jayavarman. Hon torkade svetten ur
pannan på mig till och med minns jag.

Nu sitter vi alla fyra vid köksbordet och dricker kaffe.
Jag ser på Eva. Hon har varit ute på något fältarbete i
Värmland, skrivit en uppsats, polemiserat mot
idealismen i svensk arkeologi och om ett par dagar skall hon
flyga tillbaka ner till Sri Lanka där hon arbetar ute nära
Sigiriya.

Hon passar där. Man säger att hon uppträder riktigt.
Inte som en amerikanska. Det sade man också i Kina.
Anständigt klädd och nedfälld blick. Det tog hon till sig
då när hon var elva i Sydasien. Vi bodde hos Adils i
Karachi. Som anständig man med hustru och barn
bodde jag med dem i familjen. Bertil kom inte längre än
till trädgården och de främre rummen. Det var
storfamilj. Ibland var det ett trettiotal som kom och gick vid
mattid. Eva var med flickorna. De hölls i en lång
korridor. När Gun och jag gick ut menade vi att någon

kunde hålla ett öga på henne.

– Mer kan han inte, sade Akbar och skrattade. Sedan
pekade han på chokidaren. Denne var enögd.

Den anständiga klädseln är förnuftig och den
nedfällda blicken ett kulturellt beteende; men inte ett
förtryck. I vår kultur får den närsynte lära sig att inte
fixera folk. Lära sig så grundligt att han/hon inte ens
inser att det är ett inlärt beteende. Nå, mild och
fördragsam är Eva lika litet som de viljestarka flickorna
Adil. Akbar är död förresten. Det sade man mig för
något år sedan. Alla tre bröderna Adil är döda.

När Eva är på Sri Lanka far Anders hjälp med
barnen av Maj och av hans mor. Han och barnen skall ner
till Eva på Sri Lanka om en månad. Barnen tycker om
att vara där. Nej, tolv är hon inte. Sortera åt mig och
mäta ljus åt Gun kommer hon inte att ha tid med. Men
hon är kanske sitt elvaårsförverkligande. Det tänker jag
när jag tittar på henne där hon sitter vid köksbordet
bredvid mig. Säger sådant högt gör jag inte. Vi talar
inte så privat i familjen.

När jag druckit ur kaffet reser jag mig och går ut med
hunden upp i skogen. En skog har jag sett växa och
huggas ned och växa upp på nytt. Längre bort har jag
sett skogen skövlas maskinellt. Där fanns svampmarker.
Men de är borta som kärret är borta. Florry springer
den vanda vägen. Då och då kommer hon tillbaka till
mig och stöter nosen i min hand. Riktigt dålig kan den
inte vara som älskas av sin hund. Och av sina sex
katter.

Janken, min son, skulle komma med hustru och barn
om någon timme. De skulle göra tårtor. Min sonson

Peter som fyller fjorton har planerat tårtornas
dekoration på vetenskapligt sätt. Gjort konstruktionsritningar,
kan man säga. Han är en tänkande August. Skriver gör
han också. Hans recension av Jan Guillous förra bok
var intressant. Positiv men med viss kritik. Guillou blev
riktigt fundersam när han läste den. Peter är ju hans
publik.

Det blev vackert sommarväder då när jag fyllde
pensionär, som det heter. Jag gick kring i åtta timmar och
hällde vin i glasen. Inte till Peter dock. När han är
ensam här får han ett glas vin till maten. Vi tar ju vin
till maten var dag. Jag menar att det är viktigt lära sig
om vin i vår kultur. Hans föräldrar har inte protesterat.

– Men hos oss smakar han inte, säger Janken.

Mycket folk. Sådana från ungdomen som jag inte
mött på år och årtionden också. Solen sken. Jag hann
knappt prata med gästerna. Inte tänka efter.
Morgongrubblet fick inte plats. Jag gick runt med flaskor; drack
själv bara lite vitt. Hade ont i fötterna när kvällen kom;
servitrisont.

På natten såg jag sedan muren vid världens ände.
Såg den helt tydligt. Jag gick uppför den branta
högfjällsängen vid Planès i Pyrenéerna — där jag fatt min
första lilla infarkt sommaren 1964 — och därframme
såg jag muren. Den gången hade jag suttit mitt på
sommarängen med alla kameraväskorna runt mig när Gun
kom upp. Men jag sade inte mycket till henne. På
kvällen minns jag vi åt forell med vitt karaffvin på Glycines i
Prades där vi övernattade. Vi diskuterade mozarabisk
arkitektur. Men nu på natten var jag helt ensam på
ängen och där borta stod muren vid världens ände.


Jag drömmer så mycket nu de senaste månaderna.

Dagen därpå skrev jag till Dr. William A. Pelz. Han
är director för the Social Sciences Program på DePaul
University i Chicago. Där har jag föreläst.

– Dear Bill, skrev jag. Och det brevet hade jag gruvat
mig för nästan en månad.

Han är ansvarig för Macmillans nya serie: The G.K.
Hall Guide to Modern European History. 14 volymer,
var och en med en ordentlig bibliografi. De skall tjäna
såväl forskare som advanced history students. Från:
"Origins of Modern Europé 1640—1789." Till: "The
Collapse of the Soviet Bloc, 1988—1992." Han hade bett
mig skriva det fjärde bandet: Han menade att jag var
rätt person; han hade haft mig att föreläsa, han kände
till vad jag gjort om Balzac och om julimonarkin. Jag
skulle — menade han — kunna skriva en bok som
passade både för studenterna och för den intresserade och
bildade allmänpubliken. Erbjudandet fick jag i slutet på
maj. Det hade gjort mig glad. Jag ringde mina barn och
rådgjorde med dem. De är ju akademiker. Janken
docent och jordbrukshistoriker, Eva arkeolog. De båda
tyckte det lät intressant. Det var ju en period jag kunde,
menade de. Alltså borde jag skriva boken. De såg fram
mot att läsa den.

Inte för att jag brukar fråga dem till råds om mitt
arbete men att jag ringde dem denna gång var inte så
konstigt. Jag vill inte trampa in på deras marker. Lars
Grahn på Natur och Kultur försökte övertyga mig om
att skriva Sveriges Historia i två band; radikal läsning
för folket! Han skulle grub-stake mig ordentligt under
ett par år. Men jag avböjde. Både för att August

Strindberg och Vilhelm Moberg redan hade gjort det och jag
tvivlade på att jag kunde göra det bättre och för att jag
vet vad Eva anser om sådana som skriver i teorin om
arkeologi utan att någonsin grävt och Janken har ju
skrivit rätt fräna inlägg om sådana som söker poster
utan att vara kompetenta. Han sägs vara den
kunnigaste inom sitt område och är dessutom nu ansvarig för det
stora projektet med en svensk jordbrukshistoria i fem
band. Jag har respekt för dem båda. Jag ville inte
utsätta mig för deras berättigade kritik. Inte ens om de
höll den för sig själva.

(– Gubben är ju gammal nu. Man behöver inte säga
det rakt ut till honom. Men kunde du inte försöka tala
honom tillrätta...

Jag riktigt kan höra dem resonera.)

Men skeendet kring 1830 kan jag. Franskt och tyskt
åtminstone. Det har ju periodvis gått flera år då jag levt
mitt i de åren. Inte undra på att Bills förslag gjorde mig
glad och att jag med entusiasm hade antagit det. Ett
roligt arbete. Både pengar och ära därtill. Jag faxade
mitt svar till honom på universitetet redan på kvällen
samma dag hans erbjudande nått mig.

Dock skrev jag förra måndagen, dagen efter
födelsedagen, till honom och avböjde. Den boken blir inte
skriven. Inte av mig. Och ingen annan kommer att skriva
den så som jag vill ha den skriven.

Denna gång faxade jag inte. Vi körde till Mariefred
och lade brevet på posten. Sedan satt Gun och jag i
trädgården. Vi drack en flaska champagne. En
millesimerad Mesnil som vi hade köpt en låda av i våras. Vi
körde kring två dagar i Champagne samman med

Anders Fogelström och Marianne Ström. Vi hade alla
arbetat hårt under våren. I Bar-le-Duc hade vi sett på
Ligier Richiers gravmonument för René de Châlon som
stupade vid belägringen av St-Dizier 1544. Richier har
skulpterat kadavret; tre år död har det triumferande
rest sig ur sin grav och håller upp sitt hjärta. En
mångdubbel dödingebild. På Le Mesnil i Mesnil-sur-Oger
diskuterade vi dödingebilden i europeisk och mexikansk
bildkonst. Omvandlingen från den döde till döden.
Dödsdansen i Basel och Posadas calaveras. Samtidigt
drack vi på min inrådan en champagne från en liten
récoltant-manipulant, François Billions Mesnil blanc
de blanc från 1985. Den hade Gun och jag bjudit på till
vernissagen i Paris 1990. Vi hade funnit den några år
tidigare. Efter middagen gick vi till familjen Billion. Det
var lördag men man var hemma och vi köpte några
lådor. Hundra francs flaskan tror jag man tog.

Egentligen var vi då på väg till Bretagne där Gun
skulle fortsätta arbetet med att dokumentera
kalvarieskulptur. Hon började det uppdraget 1972. Hon vill
göra en bok om dem. Den resan hade Gun bestämt när
jag skrivit färdigt texten och vi valt och tagit fram
hennes bilder till boken om romansk skulptur. När det
arbetet var färdigt och vi kunnat lämna hela materialet
till Ylva Holm på Norstedts och visste att den skulle
komma i oktober då bad Gun mig ringa och beställa
hotell i Bretagne.

Nu satt hon och jag på innegården och jag förklarade
för henne varför jag tvungits avsäga mig uppdraget att
skriva 1815—1848. Hon var överens. Det var en lite
vemodig kväll. Vi talade om döda vänner.


– Lite tommare blir det år från år, sade Gun. Hur det
än är blir det svårt att tala om fyrtiotalet och
efterkrigsåren med de yngre, de som inte var med. Du borde
skriva färdigt den boken.

Men champagnen var god. Den näst sista butelj av
Billions årgångschampagne vi hade kvar.

Sedan dess har det gått en vecka. Tiden har stått
alldeles stilla runt mig. Regnandet hade upphört på
min födelsedags morgon. Var dag hade sedan varit
varm och solig. Först i natt återkom regnet.

Vad jag gjort efter brevet till Bill? Hundpromenerat i
skogen på morgonen. Gått ner med Gun till bryggan
om kvällen. Simmat lite i viken. Kastat pinnar åt
Florry. Hon gnyr, pratar och tjuter till när hon ser mig ta
badbyxorna från strecket. När vi kommit över
järnvägen släpper jag henne. Hon rusar nedför stigen, tar
bocksprång av glädje och störtar ut i vattnet med ett
stort magplask. Sedan simmar hon. Kanadagässen
bligar misstänksamt — men värdigt — på henne när hon
forsar fram. Hon är unghund ännu, lite över två år. Stor
och kraftig. En naturlig hund, inte något framavlat.
Resultatet av ett par hundgenerationers naturliga urval
från Mariefreds utkant. Det är schäfer, rottweiler,
stövare och golden retriever i henne. Kärlek behöver man
inte kalla det men honans val är det. Hanarna,
hundarna, springer omkring och skvätter och är allmänt kåta
året om. Ibland slåss de. Best dog wins! Och/eller tiken
väljer. Så förs stammen vidare.

Gen-isolaten har sprängts i Mariefred. Här tror vi på
natur och blandade raser och Florry som är unghund
ännu håller på att bli en lugn, stark och klok tik. Duktig

att simma då hon från retrievern fatt simhud mellan
tårna och svans uttergrov som labradorens. Ordentliga
käkar som kan krossa oxben mellan tänderna. Älskar
katter och små barn. Nästan lika klok som Wurstie, vår
indiska pie-dog. Pie-dogen är en stabil gatukorsningsras
med små variationer från Sydasien till Iran. Om det
vore möjligt avskaffa kennelprofitörer och hundsportare
skulle Mariefredshunden bli lika klok och livsduglig
som pie-dogen.

Om renrasighet är fåneri för människor är det
dubbelt fånigt för hundar. Inavel och degeneration.
Överklassen har gått under — blivit blåblodig, ofruktsam
och fått tunna vita fingrar, genom arrangerade
äktenskap; folket har segrat genom kättja och kärlek och fritt
val. Jag skulle kunna skriva en Anti-Gobineau utgående
från de tre meningarna! Förra hunden vår, första
Florry, var lite överklass. Inte helt, men mest, golden
retriever. Jag tyckte om henne. Visst kan man tycka om
också en adelsfröken. Hon hann bara bli sju år.
Blodcancer. Hon såg mig in i ögonen när hon skulle avlivas.
Bara såg och såg när hon fick sprutan. Så sprack
blicken hennes.

Men visst är denna Florry viljestark. Både Erik
Göthe och min svärson Anders Runebjer som haft hand
om henne menar att hon inte vill inse att hon är hund.
De anklagar mig för att jag har låtit henne tro att hon är
like. De menar att hon försöker ta makten i huset när
hon är hos dem. Hon uppträder som människa.
Jämställd. De störs av det. Men Margareta och Sture
Igelström, våra grannar, som också haft hand om Florry,
tycker om henne just för det att hon både är självsäkert

lugn och stark. Redan kan hon vakta huset när vi är
borta. Vara ensam och ligga på vakt timme efter timme.

– Vakta huset! säger jag. Då suckar hon, går in under
trappen, lägger sig på sin filt och visar att hon är i
tjänst. Vakta bilen kan hon också. Efteråt när hon
spänner av är hon trött. Vi talar med henne och berömmer
henne när vi kommer. Hon tjuter, pratar med små
ylanden om hur hon längtat och sover sedan länge på
morgonen. När jag är hemma sover hon djupt. Snarkar. Jag
misstänker att hon anser att det räcker med mig för att
skydda huset. Men när jag är borta och hon är ensam
med Gun och de sex katterna då sover hon på spänn.
Fast hon tycker att jag bör gå upp klockan fem. Inte
vara sjusovare. Hon ställer sig med framtassarna på
mitt bröst och stöter med nosen, lägger sedan sitt stora
huvud på min axel.

– Du skall upp nu!

Jag svär åt henne. Jag vet ju att hon inte är riktigt
nödig. Hon kan hålla sig ännu fyra timmar om så
behövs. Hon är ju tik. Men hon menar att dagen börjar
klockan fem.

– Upp och arbeta, Jan. Först ut med mig och sedan
till skrivbordet.

Hon vill ligga under mitt skrivbord när jag arbetar.
Ha ögonen på mig. Ha mig under uppsikt.

Visst är hon familj med oss. Och alla mina hundar
har ju på detta sätt efter en tid trott sig vara folk. Vi har
rapport, som det heter. De känner på sig vad jag tänker.
De sover i sängen när det är svalt och på golvet när det
är varmt. Ibland om nätterna när jag drömt ont har de
satt tass mot mig. En stor varm tass rakt mot fotsulan

min om sommaren och på min kind om vintern. Mer
behövs inte. Om jag snubblar och faller i skogen störtar
de sig över mig och lägger sig på mig. Det är instinkt.
Men jag får aldrig sitta på golvet och än mindre på
marken. Då söker de få mig att resa mig upp. Fast Gun
får sitta på marken. Kanske är det inte alls så att de ser
sig som människor; jag är kanske i deras ögon mest
hund. Gammelhunden. En som bör ha vett att bete sig
som det anstår en sådan.

De har också sina rättigheter i huset. De talar med
mig när det behövs. De grälar på mig ibland. De skaffar
sig därtill ett stort passivt mänskligt ordförråd. När det
gäller resor eller diskussioner om bad och promenader
då måste vi tala engelska, franska eller i omskrivningar
för att hunden inte skall förstå. Folk tror vi skämtar när
vi säger det. Men så är det inte. Så har det varit med
hundar ända sedan jag var litet barn på Gesta för mer
än sextio år sedan. Tipp förstod vad jag sade. Förstod
mer än de vuxna. Så var det också med Träff på
Kvicksta. Jag kunde sitta hela dagar i hans koja och resonera
när jag var tio. Folk begriper inte alltid detta. De tror
man måste leka och rasa med djur. Visst kan man det
ibland. Men mest vill de att man bara skall vara.
Muttra lite och prata. Vill man ha djurs vänskap bör man
lära sig vara stilla.

Hundsport sysslar jag inte med men visst är jag vän
med mina hundar och egentligen tycker jag bättre om
hundars lukt än om människors. Nosa på hundens tass
mellan tårna; en frisk och varm doft. Gå sedan fram och
nosa din granne mellan tårna! Fy fan!

– Den som vore hund här i huset ändå, sade min son

när han var femton.

Kanske hade han rätt. Kanske har jag lättare med
djur än med människor. Katterna till exempel.
Kurremurr (nu Kurremurr III) är en stor och stinkande
sönderriven hankatt som kommer högljutt pratande mot
oss när Florry och jag gått runt fabriken. Stelbent är
han. Full av fastingar som jag måste plocka från huvud
och nacke. Han tycker om att jag tar honom hårt om
den kraftiga nacken och ruskar honom. Han vill att
Gun skall leka flygande katt med honom. Florry lägger
sig sedan på honom och tuggar på honom. De umgås
med varandra. Han har klorna indragna och kurrar när
Florry ruskar honom och han hänger som en våt trasa
ur käften på henne. Den äldsta kattan, Missan, är
huskatt. Hon har tuktat Florry. När Florry bråkar kommer
Missan fram och ser på henne. Då sjunker Florry ihop.
När Florry blir alltför livlig och vi skäller på henne för
att fa se Rapport i fred på TV då smalnar Missans
ögon. Så går den lilla Missan fram och klipper till den
många gånger större Florry på nosen. Då gnyr Florry
och lägger sig. För Missan har hon respekt. Missan var
gammelkatta i huset när Florry kom som sju veckors
valp. De fyra andra katterna har var och en sitt
personliga förhållande till Florry och till de andra katterna —
och till oss.

Missan är traditionsbärare. Det var hon som lärde
Florry vad som var tillåtet och inte tillåtet för hunden i
huset. Det hade hon själv lärt av förra Florry som lärt
det av Kurremurr II. Cheeta, vår förrförra hund, dog
hemma. Hon hade varit länge sjuk. Kurremurr II satt
bredvid och såg på när hon tillslut fick dödssprutan. Vi

grät. Kurremurr II satt alldeles stilla mellan oss och
stirrade. Sedan blev han förstadjur. Så går det
generation for generation. Den stolen är hundstol. Den stolen
är kattstol. Katter har egen ingång till köket. Hundar
kan öppna dörrar, men det far de inte. En katt är
huskatt, fem är kökskatter. Katter får röra sig på andra
nivån, bord och hyllor. Den hör inte hundar till. Fast
Florry är så stor att hon har huvudet uppe i bordshöjd.

När jag skriver detta håller Gun på att göra iordning
en gryta. Det sista av fåret. Vi rensar frysen. Snart skall
dit en halv gris. Alla sex katter och Florry deltar. Det är
strängt indelat vad var och en får ta. De stjäl inte av
varandra. Fast Pip-Lisa är en allmän favoritkatta och
får ta mat från alla utom Missan och Negresco, också
från Florry. Men var dag bör gå i vanlig rytm. Djur är
som barn. Vanebundna. Nu är klockan 0500, nu borde
vi vakna. Drar vi oss till 0700 pratar katterna nere i
köket, ropar på oss och Florry purrar mig ordentligt.
Det är hög tid för oss att vakna.

Dagen har sin rytm. Nu är tid att promenera. Nu är
tid att äta tillsammans, hund under bordet, katter i
fönstret och på bänken. Nu är tid att se nyheter på TV.
Missan ligger på sybordet. Florry ligger bakom Gun på
kanapén. Det började hon med som valp men Florry
har nu vuxit till så stor hund att Gun knappt far plats.
Och dessa beteenden traderas från generation till
generation bland husets djur. De ser oss och vårt beteende
som ingående i det allmänna mönstret. Missan försöker
tukta mig också. Jag far inte sitta på fel stol. Sitter jag
rätt — och på rätt tid! — kommer hon upp i knäet. Tar
vi fram resväskor och börjar packa protestkissar hon.

Inte undra på att Florry anser sig vara vår jämlike.
Knappast Missans dock.

Men jag har också gjort annat denna vecka. Jag har
hållit på med datorn. Ändrat i programmen. Det tar sin
tid. Och om man gör fel så kraschar allting. Några
program var inkompatibla och tog ut varandra. De
stökade kring i autoex.bat och tog bort själva
grundkommandon. Det var som jag fått in virus; som om
maskinen insjuknat. Sedan får man hålla på hela dagen med
att återställa. Hitta felen. Busy-work.
Tillstymmelsearbete, kunde man säga. Onödor! Förr hade jag sorterat
pennor på bordet eller sysslat med att plocka isär och
rengöra skrivmaskinen. Men skrivmaskinen gav mig
inga nya begrepp under det jag plockade. De nya
datororden däremot är så fina. Som Un-delete och Un-blank;
ord som står för tankar vilka inte tidigare kunde
formuleras. O-radera = gör radering ogjord; o-släck = gör
skärmsläckning ogjord. Det är den möjlighet att vända
skeendet, låta tiden gå baklänges, som jag fantiserade
om som tolvåring när jag läste Astounding. Fast blott
vända i datorn. Här under muren, tänker jag plötsligt
en sen kväll när jag knappar, borde jag kunna
ogjortgöra skeendet och börja om. Men kan inte.

Läst har jag denna tid också. Först en hel del om den
tyska exilen. Mexiko och Moskva. Kände flera bland
dem. Nu publiceras också dokumenten med
kommentarer av unga forskare. Men de läser protokollen skevt de
kommenterande litteraturforskarna. De var inte med
och de saknar jämförelsematerial; de har inte läst
tillräckligt mycket om exilen för hundrafemtio år sedan.
De tyska revolutionära exilförfattarnas interna och

intriganta uppgörelser i Moskva 195 är pinsamt lika de
tyska revolutionära exilförfattarnas interna och
intriganta uppgörelser efter 1848 — inte lika dödsbringande
dock. Exilen är elände. Läste alltså inte bara Reinhard
Müllers dokumentsamling Die Säuberung utan även
Herzens självbiografi och mot Herzen tog jag så fram
Marx om Vogt.

Sedan Rousseau. Eller Rousseau först och främst.
Magnus von Platen kom till min födelsedag. Han
lämnade mig korrekturet på David Sprengels översättning
av Julie eller den Nya Heloisa. Tre kilo! Den har aldrig
kommit på svenska i fullständigt skick.

Ett brottstycke av Julie översattes anonymt men gavs
aldrig ut 1801. Det, sade han, är en raritet endast
Kungliga Biblioteket äger. Några dussin sidor av Julie
ingick i det Romain Rollands Rousseauurval som
Bonniers publicerade 1942. Det var i den mörka tid då det
anständiga borgerliga förlaget Bonniers — som med
viss rätt ansåg sig ingå i en humanistisk front —
publicerade Voltaire i urval av André Maurois och
Schopenhauer i urval av Thomas Mann. Det
socialdemokratiska Tiden svarade med Diderot och d'Alembert.

Natur och Kultur tryckte år 1983 delar av Julie eller
Den nya Héloise i sönderskuret skick. Det är en upplaga
som berör mig illa. Olof Nordberg som gjort
översättning och skrivit en intressant inledning var en god
översättare. Men hur han kunde gå med på att förlagets
gorvargar slet sönder Rousseau förstår jag inte. Inte
bara halva texten är borta. Rousseau blir förvanskad då
hans resonemang försvunnit; Rousseaus förord och
diskuterande efterord har skurits bort liksom lord

Bomstons tänkvärda kärleksaffärer. Att de tolv bilder
Rousseau lät göra har försvunnit samman med de
bildkommentarer i vilka han speglade sitt verk är följdriktigt.
Kvar ligger en textmassa utan början och slut och hålig
i mitten. Den gör inte Rousseau rättvisa.

Man skall ha respekt för de döda kamraterna! Det
Rousseau inte tillät Parisförläggarna hade han inte
tilllåtit Natur och Kultur! Inte undra på att Natur och
Kultur när jag bad dem leta rätt på boken åt mig
menade att de inte ens hade ett arkivexemplar! Men
upplagan är näst intill omöjlig att finna antikvariskt.

För Bonniers höll Sprengel på att förbereda sin
översättning av Julie för trycket 1931 till 1937. Verket skulle
bli på 1700 sidor. Det skulle fullfölja och fullborda hans
— av Bonniers aldrig fullbordade — upplaga av
Rousseaus Bekännelser. Av den ligger det färdigsatta femte
bandet med Sprengels kommentarer och noter begravd
i korrekturform i Bonniers arkiv sedan 1923!

Julie har drabbats av samma öde. 1931 sattes den
första delen. 1937 var två volymer av de planerade fyra
fardigombrutna och försedda med fotnoter, varianter
och illustrationer. Resten av själva översättningen
sattes upp i spaltkorrektur år 1945. Fyra år efter Sprengels
död. Men Bonniers kunde aldrig färdigställa arbetet för
trycket. Av ekonomiska skäl eller för att det saknades
redaktör.

Varför projektet aldrig genomfördes på trettiotalet?
David Sprengels ekonomiska krav spelade nog en roll.
Men det var just hösten år 1932 som Karl Otto Bonnier
vägrade ge ut Agnes von Krusenstjernas Porten vid
Johannes; den konflikten inledde Krusenstjernafejden. Då

avbröts arbetet med Julie. Hur och varför arbetet
återupptogs och sedan avbröts 1937 vet jag inte.

Magnus von Platen hade fått korrekturet av Gerard
Bonnier en gång när han var uppe på förlaget. Det
visste jag. Hos fransmännen den 14 juli hade jag talat
med honom och sedan hade vi båda gått på Karl Otto
Bonnier.

– De bildade, i Sverige som på kontinenten, läste
Julie långt in mot detta århundrade, sade Magnus von
Platen. Den boken bestämde deras idealbild av
äktenskap och kärlek. Den formade deras uppfattning av
naturskönhet. Den gav språk åt längtan. Sedan kom dessa
ideal ner över folket som gesunkenes Kulturgut. Men de
bildade i Sverige läste boken på franska. I Frankrike
kom den ju i upplaga på upplaga. Därför kom aldrig
någon riktig svensk översättning. En sådan finns än i
dag inte. Nu när folk, bildade eller ej, inte läser franska
längre vet svenskarna därför inte ens varifrån de fått
sina föreställningar om kärlek och sina äktenskapliga
beteenden.

Karl Otto Bonnier hade varit vänligt intresserad men
svalt försiktig. Han skulle tänka på saken efter
semestern. Men på min födelsedag var Rolf och Stina Janson
här när Magnus von Platen kom med Rousseau. Rolf
blev intresserad.

I fjorton dagar har jag nu befunnit mig i
Jean-Jacques Rousseaus sällskap. Med honom har jag inte
umgåtts så nära sedan någon gång 1944—45. Och det har
åter varit en omtumlande upplevelse.

Julie eller den Nya Heloisa är en märklig bok. Jag
har tidigare inte läst den så här riktigt noga rad för rad.

Den är läsbar som roman. Figurerna lever trots allt jag
hört om den. Och därtill skrev ju faktiskt Jean-Jacques
Rousseau den gången för tvåhundratrettio år sedan åt
Europa kärlek, natur och dygd så att hans ord
fortfarande bestämmer våra föreställningar och vårt
beteende. Det var till att ligga rätt just där tidens våg bryter.

Det är sant trots att det är gängse handbokssanning.

"Denna bok", skrev Arvid Ahnfelt i
Världslitteraturens historia år 1875, "måste räknas bland de
arbeten, som frambragt en verldshistorisk verkan, i det
Rousseau blifvit en befriare för de i kall
förståndsmässighet förtorkade sinnena. Ur den
larmande yttre verlden låter han menniskan draga sig
tillbaka till sitt eget inre, till sina förhoppningar och
farhågor, till sin fröjd och sin sorg; och med
kännedom om sitt eget hjerta har hon äfven återvunnit det
länge förlorade sinnet för naturen och igenkänner i de
branta bergen, i dalarnas och skogarnas stilla
ensamhetstumma spegelbilder ur sitt eget lif."

Fast visst far jag rysningar av obehag ända ned i tårna
när Julie lägger fram sina uppfostringsprinciper. Det är
som om hörde jag Alva tala. Hon var ju rousseauan. (Så
rousseauansk att hon säkert varit beredd att sätta sina
barn på hittebarnshem för principernas skull. Om det
funnits sådana hem.) Och nog förstår jag konflikten
med Diderot. Förra gången jag umgicks med Rousseau
förde det både till att jag skrev Pubertet så som jag
gjorde och till att jag som tjugoåring i en rad artiklar
och inlägg hävdade en diderotsk hållning i litteraturen

mot Rousseaus sentimentalitet.

Visst känner jag så än. Jag har många gånger skrivit
att Diderot för mig varit och är en av de förebildliga
författarna. Men samtidigt vet jag att Jean-Jacques
Rousseau påverkat mitt skrivande. Direkt, från det jag
första gången läste hans Bekännelser och indirekt
genom såväl Strindberg som Robespierre. Inte minst är
han en determinant i sådant som mina Confessions och
detta jag just detta ögonblick knappar in. Nej, vi
undkommer inte Jean-Jacques. Han skrev oss vår tid vare
sig vi vill det eller ej.

Men jag märker något konstigt med min läsning
denna gång. Jag kommer på mig med att fly bortom texten,
att jämföra fotnoter och varianter beyond the call of
duty. Fullt så noga skulle jag inte behöva läsa nu när
jag vill övertyga förläggare om nödvändigheten att ge ut
en integral upplaga. Jag läser inte bara; jag sitter som
bibliofil med näsan djupt nere i volymerna. Ty jag har
fyra franskspråkiga upplagor av Julie.

Äldst är en trevlig liten duodesupplaga tryckt i
Genève 1788. Sex avdelningar i fyra böcker bundna i två
band. Den ligger skönt i handen och trots att stilen är satt
i minsta stil, mindre än petit, är den lättläst för ögonen.
En gång har volymerna ingått i Katedralskolans i Lund
bibliotek. En ägare, den ursprunglige eller den som stal
böckerna från skolan, har skrivit sitt namn mitt på
titelbladen. Men man har klippt bort namnet i bägge
banden. Detta sänker i och för sig det bibliofila värdet på
volymerna. Men han hade inte sandat eller läskat
ordentligt när han skrev sitt namn. Bläcket har färgat av
något på frontespiserna. En, den första, är lite symbolisk.

De tre andra är fint realistiska illustrationer till några av
bokens huvudscener. De tycks vara utförda av Antoine
Carrée. På två av dem skymtar ett namn i spegelskrift.
Nu när jag läste in mig på Julie har jag också suttit med
fickspegel och sökt tyda namnet. Det är svårläst. S.
Lamm, kanske det står. Eller möjligtvis Schwamm.

Denna upplaga återgår såvitt jag kan se av texten på
den verkutgåva som kom i Genève 1782. Här funnes
mycket att undersöka om jag hade ett större bibliotek.

Jag har också Julie ou la Nouvelle Héloise som band
III och IV av den utgåva i tjugo band av Rousseaus
verk som gavs ut i Paris av Deterville 1817. Den
återgår, enligt förordet i första bandet, på 1801 års upplaga.
Där stod att förlaget korrigerat texten enligt bevarade
manuskript. Den upplagan står som Naigeons. Den kan
alltså ha redigerats av encyklopedisten, ateisten och den
inbitne republikanen Jacques-André Naigeon. Men jag
når ingen klarhet om detta. Mitt bibliotek räcker som
sagt inte. Illustrationerna till denna Julie är i alla fall av
Nicolas-André Monsiau. Men inte heller där kan jag
kontrollera om de är från upplagan 1793—1800 eller om
han gjorde nya. Han dog ju först 1837.

Som arbetsupplaga har jag René Pomeaus
kommenterade och textkritiska utgåva i Garniers gula
klassikerserie. Ur den har jag hämtat kunskap om varianterna.

Därtill har jag en tjock pocketupplaga som gavs ut på
Flammarion 1967. Inledning av Michel Launay.
Texten är densamma som i Pomeaus upplaga. Utan noter
och förklaringar dock.

Jag skulle behöva ytterligare två upplagor. Dels
Rousseaus romaner i Pleïade och dels Daniel Mornets

utgåva av Julie från 1925. Det är den senare som David
Sprengel byggt på tror jag. Anders Fogelström lovade
skaffa Pleïade åt mig från Paris när vi var ute hos dem
på Dalarö i förra veckan. Och jag skall söka efter
Mornet.

Jag läser, jag gräver ner mig under texten. Efter de
två första banden där David Sprengel fört in sina noter
och anteckningar är spaltkorrekturet nästan rent. Jag
ser bara var han markerat att han skall skriva en not.
Jag läser, funderar, slår upp och letar vidare för att
komma fram till vilket slags not det kan ha rört sig om.
Om det gäller en variant vore det lätt att föra in den,
gäller det sakupplysning — bibelcitat eller geografiskt
namn eller person — krävs bara sittfläsk och lite
fingerfärdighet när det gäller att slå upp. Närminnet sviktar
nog nu en bit bortom de femtio men än kan jag spåra i
böcker. Stora Larousse (Grand Dictionnaire universel
du XIX:e siècle) från Napoleon III:s tid är en
guldgruva. Men det David Sprengel tänkt skriva om dygd eller
om synen på äktenskapet och de polemiker jag känner
på mig döljs bakom vissa notsiffror, det kan ingen
annan skriva efter honom. Men jag markerar var noter
och varianter bör in. Inte i texten dock, på slutet. Man
skall låta Jean-Jacques tala till nutida läsare precis så
som han själv bestämt. 1761 års upplaga med "Andra
förordet" och "Lord Edward Bomstons kärleksäventyr"
som bihang efter sista delen och de två noter han fogade
till upplagan av år 1764 och uttryckligen bad skulle
införas. När boken öppnas är det Jean-Jacques som
skall tala. Rousseaus brev om de av Malesherbes
föreslagna strykningar vilka skulle göra romanen mer

passande för det officiella Frankrike tillhör icke 1761 års
utgåva. De skall dock tas med. Så som skett i de flesta
upplagor sedan 1800.

Eller skall de inte? De tillhör ju inte någon av
Rousseau själv sanktionerade utgåva. De skall inte!

Varianter och noter — även de långa
avhandlingarna om Rousseau och Voltaire och sjuttonhundratalets
uppfattning av självmordet får komma på slutet i varje
volym. Men inte av bristande respekt för David
Sprengel. Nog bör han få sin hyllning. Crister Enander borde
kunna svara för den. Han har gett ut David Sprengel
och nu skriver han om hans liv och arbete.

Nu har tiden kommit att återge Sprengel den ära som
bör vara hans. Det är ju inte bara för mig han öppnade
sjuttonhundratalet. Men jag minns hur den äldre
intellektuella generationen talade om Sprengel. När
Gabriel och jag började tala om Sprengel vid det
brantingska middagsbordet lade Georg ner besticket och
sade:

– Ni är gamla nog att ni borde veta att han
uppträdde fullkomligt oanständigt mot Anna!

Sedan blev inte mer sagt där. Hemma var det inte
annorlunda. Alva snörpte på mun när jag sökte
diskutera Sprengel och Gunnar sade:

– Han var ett fä.

Det är möjligt. Men det är med honom som med Per
Meurling; det är nödvändigt att återställa orden.

På detta sätt har jag nu hållit på i tre veckor snart.
Med varje dag har jag grävt mig djupare och djupare
ner kring texterna. Även om jag gör detta för att kunna
ha ordentligt på fötterna när jag söker nutida förläggare

åt fyra band — och ett supplementband — av David
Sprengels översättning av Julie eller den Nya Heloisa
vet jag att det är ett overkligt sätt att läsa.

– Flykt! säger jag mig. Gun säger ingenting alls. Hon
bara tittar på mig där jag sitter med sextio år gamla
korrekturfanor strödda kring mig på skrivbordet.
Upplagorna av "Julie..." uppslagna på sidobordet och
uppslagsverken tornar upp sig därbredvid på golvet.

Jag har nu skrivit ett utarbetat förslag. Skickat det till
Karl Otto Bonnier. Inte för att jag tror att han går med
på att ge ut verket på rätt sätt. Men han skall få
chansen. Förlaget lade ner mycket arbete på denna
översättning för sextio år sedan.

(Nu har Karl Otto läst mitt långa brev om editionen.
Man har haft möte i gruppen. Hans sekreterare
meddelar mig att det blir ett vänligt nej. Rolf däremot är
fortfarande intresserad. Vi får se!)

Jag kan inte låta bli. Jag är som en alkoholist inför
flaskan. Nils Andersson håller på att komplettera
George Sand åt mig i Paris. Två hyllmeter har jag,
romaner och självbiografier och tjugofem volymer
korrespondens och därtill en mängd sidolitteratur. Men ett
femtiotal romaner till finns som jag aldrig läst.

Gun är realist. Hon säger:

– Koncentrera dig på ett arbete i taget!

Hon är klok, Gun. Och det var inte hon som bad mig
säga nej till 1815—1848. Det var jag själv. Då när Nils
Andersson från Slatkine reprints i Genève skaffat mig
den saint-simonistiska Encyclopédie nouvelle av Pierre
Leroux och Jean Reynaud i sex tättryckta
åttahundrasidiga band. Jag insåg att det var så ohyggligt mycket jag

inte skulle hinna läsa in och göra till mitt. I snart sextio
år har jag läst. I femtio år har jag läst förnuftigt. Vissa
perioder fem, sex, sju volymer om dagen; men inte en
dag utan en volym. Till och med i öknarna har jag haft
resebibliotek och försökt hinna läsa åtminstone några
hundra sidor på kvällen. När jag samlade material i Liu
Lin till Rapport från kinesisk by läste jag Goethe som
jag funnit i bokhandeln för främmande språk på
Wangfujing i Beijing och klassiska kinesiska romaner i
engelsk översättning som jag hittat i den då stora
antikvariska bokhandeln på Dongfengbasaren en bit högre upp
på samma gata. Läsäventyr alltså som Goethes
italienska resa, berättelsen om rövarna på berget Liang
eller romanen om de tre konungarikena. Men det lästa
har inte alltid med det aktuella uppdraget att göra; i
Saudi-Arabien läste jag Boswell och ett tiotal volymer
Ellis Peters (Edith Pargetter). Bland annat.

Ty jag är all-läsare. Inte så att jag vill ha ett
styckmord till kvällen, våld i sig roar mig inte; men deckare,
"polars" läser jag mycket. Och nog har jag läst sådant
också denna tid; fem årgångar Jury och en trave
omläsningsdeckare, Simenon mest men även Bernhard
Borge (André Bjerke), Nattmennesket och De dødes
tjern. Borge hade jag inte läst sedan i Oslo hösten 1945.
Han är bra. Någon quisling var han heller inte.
Egentligen skrev han en dystrare Syndere i sommersol med De
dødes tjern. Ungdom, psykoanalys och spänning. Vore
jag ung norsk litteraturstuderande skulle jag skriva om
Hoels Syndere i sommersol och De dødes tjern. Vad
skulle jag kalla den? Sexton år senare; solen går i moln.
Det låter något.


Därtill har jag suttit på en pall nere i källararkivet
och sorterat böcker. Avdelningarna sedehistoria och
Frankrike från 1870. Samt fem av hyllmetrarna nordisk
litteraturhistoria (litteraturvetenskap skulle det inte
falla mig in att kalla det) de från N till Ö. Och var bok jag
öppnade var en lockelse.

Inte bara böcker! I går kväll kom jag på mig med att
ha hållit på sex timmar med att städa i
Meccano-rummet. Där är oreda efter det att vi ställde samman
Meccano-utställningen åt Tidaholm. Det är fjärde gången
den utställningen sätts upp — Mariefred, Paris,
Stockholm och nu Tidaholm — och denna gång har den
blivit just den folkbildande utställning jag strävat efter.
Den andra tekniskt-vetenskapliga revolutionens
ideologi för bättre folks gossar. Nå, om det har jag skrivit. Nu
har en hel dag gått åt att lägga muttrar i rätt fack.
Sortera kugghjul.

Då tidsutrymmet framför mig är så begränsat, då
muren därframme vid världens ände reser sig så
oöverstiglig och då det är så mycket jag måste hinna utföra
att jag till och med tvungits skriva till Bill och erkänna
att jag inte kan hålla mitt löfte att åt Macmillans skriva
Restoration, Legitimacy, Constitutional Reform in
Europe, 1815—1848 så inleder jag ständigt nya projekt.

Kalle Hägglund kom förbi i går kväll. Med sig hade
han korrekturet på Tysklandsboken. Det var inga större
ändringar. Jag flyttade dock om ett par av styckena.
Men under det vi satt och talade om vad som borde ges
ut kom jag åter in på Rétif de la Bretonne. För fyra år
sedan höll jag på att övertyga Kalle om att ge ut de
revolutionära nätterna till tvåhundraårsminnet. Jag

skrev då också in Rétif i Noterat, fem dagar i Paris i
Franska revolutionens bilder. Om den boken skrevs en
hel del. Men just texten Noterat behandlades med
försiktighet. Det var en som-om-text. En text som vacklar
precis på randen utan att falla. Den svenske jag-person
som där talade med Rétif och Prieur på kafé Foy i
brumaire år II och som skrivit sin torrt faktiska dagbok
under de omvälvande dagarna 1789 kunde ha funnits.
Jag tycker nästan lika mycket om honom och
uppskattar lika mycket hans text som hantverk, som jag tycker
om Bjarne Nyrenius i En Meccanopojke berättar och
uppskattar hans text Planetariska maskiner. Också
inför mötet med Bjarne Nyrenius var kritikerna mycket
försiktiga. De visste ju inte om det inte kunde vara en
verklig text som lyfts upp från 1927. Sådant roar mig att
skriva. Det gör mig tillfredsställt lycklig. Tillslut tror
jag nästan själv på berättelsen. Prieurs ord till Rétif och
svensken klingar på rätt sätt. Och sade han dem inte
den gången på kafé Foy (den gången fanns ju inte i
verkliga verkligheten) så sade han dem med säkerhet på
nästan det sättet en verkligt verklig kväll på just detta
kafé där han brukade gå. Det är nog därför jag tycker
om Rétif. Läser honom. Talar om honom.

Margareta Zetterström översatte och inledde ett
stycke ur de revolutionära nätterna till Förr och nu nr 2
1989. Jag ville hon skulle översätta en volym. Men hon
ville ha kontrakt först. Då går det inte! Så kan man inte
arbeta. Och den gången gick Kalles förlag omkull. Jag
bär nu ut volymerna till vardagsrummet där vi sitter.
Jag har under åren samlat på mig originalutgåvorna till
Rétifs Les Nuits de Paris ou Le Spectateur Nocturne.

Jag tror det var Sten Ljungs far som först gjorde mig
uppmärksam på Rétif någon gång 1941 eller 1942. När
Stig Ahlgren gav ut ett urval från Monsieur Nicholas
eller Hjärtats anatomi skrev jag en anmälan i
Arbetar-Tidningen. Den var snål tror jag; det ångrar jag. Jag ser
i Bibliografin att den infördes 1 januari 1952.
"1700-tal; vårt och deras!" löd rubriken. Kan inte hitta den i
mina lägg. Den är borta. Tror dock jag försökte dra en
gräns mellan falsk och äkta radikalism. Drog den i så
fall snävt och felaktigt. Men kan inte gå fyrtio år
tillbaka och korrigera skrivningarna.

Nu hör jag plötsligt hur jag entusiastiskt lägger upp
planerna på ett urval parisernätter.

– Han kände Balzacs far. De satt i samma
revolutionära kommitté. Och även om Balzac bara nämnt
honom i förbigående kan man inte förstå Balzac och
adertonhundratalets realism utan att kunna Rétif. Hans
dåliga rykte är oförtjänt. Eller, rättare sagt, hans
erotomana skriverier gav hans verk ett allmänt dåligt rykte.
Som om man skulle bedöma Per Meurling enbart med
hänvisning till Jag var en kärlekskonstens mästare.

– Det kan inte ges ut utan stöd, sade Kalle. Och för
att få klassikerstöd måste man lämna in kopior på
originaltexter.

– Vi tar dem på min kopiator, säger jag.

Och nu hör jag mig lova göra både ett första urval till
klassikerstödsnämnden och sedan det slutgiltiga
urvalet. Skriva efterord och förklaringar också. Måste be KB
att få kopia på vad jag skrev vid jultid 1951 så jag kan
lägga tillrätta.

Men om jag nu timrar så väldiga planer på

kommande arbeten varför skrev jag då till Bill och avböjde?
Uppriktigt!

Inte var det för barnens skull.

Egentligen inte heller för att jag inte skulle hinna läsa
in allt. Det kan ingen. Det vet jag. De böcker och lägg
som behövs har jag och det jag inte har på Fagervik
skaffar KB åt mig. Och nog skulle jag kunna skriva. Det
vore bara att besluta sig. Sedan går det igång. Så gör
det alltid.

Det fanns andra skäl.

I och för sig skulle jag kunna skylla på förläggare.
Ingen av mina ordinarie förläggare i Sverige ville ge ut
en svensk upplaga. Jag frågade dem. Varken Lasse
Bergström — genom Ylva Holm — eller Bra Böckers
nu ordinarie förläggare Kari Marklund var
intresserade. Rolf Janson var helt ointresserad. Jag nämnde det
när han och Stina var på Ulla Winbladh med Gun och
mig. Men inte bara ointresserad, han menade att
Rousseau och Mexiko var viktigare. Boken Mexico har nu
kommit så långt att Leif Zetterling varit här och
diskuterat bilder. Han och Gun gick igenom en del av hennes
enorma bildmaterial; det som hör till de första kapitlen.
Omslag, format och omfång har beslutats. Till mässan i
Göteborg skall Leif ha dummyn klar. Till nästa höst
boken. Det är inte arbete som fattas.

Men särskilt Lasse och Ylva påminde mig också på
allvar om alla de arbeten jag redan lovat. De andra
böcker jag arbetar med. Att både de och teatrarna
väntat på pjäsen om Peytel länge nu. Det var nästan
som om de sade rent ut att jag snart skulle dö. Var
skulle jag ta det år eller två som behövdes för den boken

åt Bill avsedd för forskare och specialstuderande?

Säg det på annat sätt:

Mitt i sommaren stod muren där och jag visste där
jag satt på ängen natten efter min födelsedag att om jag
reste mig för att börja springa uppåt då gick jag inte ens
smack! rakt mot den. Jag gick in i den. Genom den ut i
den svarta håligheten. Eller förblev inne i den, som i
Erik S. Ambrose: På andra sidan muren. Den trycktes i
Jules Verne Magasinet nr 6 1940 och jag minns att när
jag köpt det numret då satt jag sedan under gatlyktan
på Nyängsvägen (varför hade jag inte gått hem?) och
läste novellen. Vem denne Ambrose var vet jag inte.
Finner honom inte i mina SF-bibliografier. I varje fall
har jag just valt den novellen att ingå i det Jules Verne
Magasins-urval jag gjorde i våras för Bra Böcker.
John-Henri Holmberg håller på att skaffa in rättigheter
till novellerna. Inte alltid så lätt. Ambrose har han
ännu inte hittat. Marcel Aymés Le passe-muraille är mer
välskriven. Den läste jag första gången i All Världens
Berättare en kväll våren 1948 när jag fick kvarta hos
Sven Danvik på Carnegie Porterbryggeri efter att ha
liftat från Oslo till Göteborg. Men jag föredrar faktiskt
Ambroses enklare version som slutar:

"Då böjde han sig ned, tog upp en tegelsten från
golvet, och i det han sträckte den högt över huvudet,
sade han till den förfärade mrs Dykes: 'Detta,
madame, är er man!'"

Jag väger den vittrade rödbruna tegelstenen i handen
där jag sitter på den gröna ängen. Det finns inte längre

ett allmänt bortom att nå. Den tid jag behöver upphör
och det är ett svart hål där på andra sidan. Inte berg
och inte moln och ingenting. Lamporna blinkar till,
kassan stängs och runt om mig har man börjat röja av
borden. Det pågår en scenväxling runt mig.

(Här råkar jag ut för något mycket märkligt när jag kör
igenom texten på datorn för att rensa, rätta skrivfel, ta
bort onödiga mellanslag. Just vid orden "Sven Danvik
på Carnegie Porterbryggeri" får jag en mycket stark
déjà-vu-upplevelse. Ögonblicket fryses och in i minsta
detalj minns jag hur jag suttit här, just här, med denna
text, just denna text. Minnets självsvängning. Men
samtidigt vemod. "Och det var tråkigt att det gick så",
tänker det. Nackhåren reser sig, det kittlar i ryggen.
Bilden i spegeln som speglar bilden i spegeln som
speglar bilden... Allt mindre och mindre allt längre bort
under det tiden står alldeles stilla. Sådant händer. Och
det jag aldrig varit med om förr upplever jag nu. Allt
brukar klinga av på någon sekund i en sådan
återkoppling. Men denna gång är det annorlunda. Minnet
stelnar. Det öppnar sig. Det vidgas. Bilden i spegeln
förändras. Jag minns plötsligt något som icke är. Som om
jag gått tvärs genom spegeln.

– Det är tråkigt att denna bok aldrig kom ut, säger
jag. Men Ylva dog ju och Natur och Kultur gick under
― alternativt minns jag det som: och när Natur och
Kultur tog över ville Grahn inte ha den.

Minnet är konturfast. Vid dess synrand skymtar
andra stora minnen. Sedan efter en stund går det över.

Som riktigt minne, ett från verkliga verkligheten,

kommer då fram bilden av Gerard Bonniers brev av 6
mars 1948:

<poem>
Herr Jan G. Myrdal
c/o Danvik
Porterbryggeriet Carnegie
GÖTEBORG

Bäste herr Myrdal,
Tack för brev. Här var det 100 kronor, men sen
kommer jag att bli snål.
Hälsningar
/Gerard Bonnier/
</poem>

Det brevet har jag sparat. Jag såg det i går när jag
sorterade in Karl Otto Bonniers Bonniers, en
bokhandlarfamilj på rätt ställe i källaren. Där låg det inlagt.
Men det finns ingen koppling mellan den associationen
och den stora scenväxlingen mitt i en déjà-vu-upplevelse.

Rousseau? Nej, det bär ingen laddning. Den frågan
kan ha styrt framkallandet av Gerards brev. Men var
vemodet kom från och upplevelsen att allt var förbi.
"Alles geht vorüber und alles geht vorbei..." 1943!

Detta får mig att misstänka att jag halkade in i någon
de tidiga tonårens dagdrömmar om parallella
världsallt. Men vilken, det ligger under ytan. Utlösande var
nog ordet scenväxling. Någon aggression mot Ylva
finns för övrigt inte i förklaringen att hon skulle vara
död. Det var ― upptäcker jag ― bara en
rationalisering. Ett försök att ögonblicket efter förklara hur detta

manuskript slungades över till att bli något för Natur
och Kultur.

Drivkraften, känsloladdningen som lade om växeln
och fick mig ur spår just vid scenväxlingen är
naturligtvis motviljan vid att befinna mig nära muren. Märk att
jag inte skriver skräck ― någon sådan känner jag inte,
den är mig främmande ― utan just den starka
motviljan.)

Men detta är inte det verkliga skälet. Jag tror helt
enkelt inte att jag förmår göra det man begär av mig.

Inte undra på att jag simmar med hunden, leker med
datorn, sorterar böcker, jämför fotnoter i
Rousseau-upplagor, läser deckare.

Och när jag insåg att jag måste skriva till Bill sade
jag nej till ett arbete jag skulle ha haft lust att utföra.

Det är lite otäckt. Men det är ingen större mening
med att jag ringer Eva och beklagar mig. Hon menar
att jag klagat över bristande tid så länge hon minns
mig. Det är sant. Att den tid vi ― jag som du som alla
― har till förfogande är kort, det har jag alltid vetat.
Det gäller att begagna den.

Det fanns en rolig historia om detta som med åren
blev allt mindre rolig. Det var sommar och vi hade varit
hos farbror Gösta och faster Elsa i Stålbåga och hälsat
på min farmor. Jag tror det var sommaren 1964. Gun
och jag hade kommit hem från Kina året innan. Det
kan också ha varit sommaren 1963 men inte senare än
1964, ty våren 1965 när vi var i Kabul dog farmor.

(Dog? Hon sade:

– Jag vill hem.


Sedan öppnade farmor fönstret och klev ut i luften,
föll två våningar mot stenläggningen och avled.

Fast det är mer komplicerat än så. Hon lade sig som
vanligt klockan sju. Min faster Mela, nu död, stoppade
om henne, sedan gick hon ut. Farmor var då ensam
hemma för kvällen. Det ville hon. Hon kunde ta vara på
sig, sade hon. Hon hade vichyvatten och sockerfria
karameller bredvid sig. Hon tyckte om sötsaker men hade
åldersdiabetes.

Efter någon tid hörde grannen hur hon gick fram och
tillbaka över golvet.

– Jag vill hem, sade hon.

Sedan såg han hur hon föll förbi honom mot
gräsmattan. Hon bröt ett revben och skadade armen men hade
fallit mjukt och på sjukhuset var hon lugn. Hon hade
lite ont efter fallet men var samlad och redig. Dock...

– Fru Myrdal, sade sköterskan.

– Kalla mig Sofie, sade hon.

– Och det är konstigt, sade faster Elsa. Mor var ju
alltid så där lite formell av sig.

Morgonen därpå meddelade man från sjukhuset att
hon mådde bra, hon hade ätit frukost och var på gott
humör.

En timme senare ringde man och sade att hon var
död.

– Hade hon haft hjärnblödning?

– Det fanns ingenting som tydde på det. Hon bara
dog.

Men för att kunna falla ut genom fönstret hade hon
först skjutit den tunga länstolen åt sidan. Sedan hade
hon hakat upp fönstret. Fast hon behövde bara lossa på

de nedre hakarna, frun som städade hade låtit de övre
stå öppna. Därefter hade hon måst kliva upp på
skrivbordet. Fönsteröppningen var smal. Hon hade måst
pressa sig genom den.

– Men det var mörkt ute. Och i mörkret lyste en
gatlykta. Kanske såg hon den. Kanske lockade den.

– Jag vill hem.

Eller det kanske var som med hennes mor. Anna Lisa
Mattsson; Dalamormor som jag liksom mina fastrar
kallade henne. Sista gången jag hälsade på henne var
på eftersommaren 1938. Farmors bror August,
fjärdingsmannen, hade skjutsat farmor och mig från Säter
till Enbacka där hon bodde hos sin dotter Emma. Hon
undrade hur det skulle gå för mig i Amerika. Hon var
som vanligt men hon hade redan lagt sig då. Senare på
dagen körde vi till farmors bror Klas på andra sidan
Dalälven. Vi körde över flottbron. I trädgården fick
farmor och jag saft och kakor. Jag tror det var Klas.
Han var flottare. Det var sista gången jag såg honom.
På släktmötet senare på eftersommaren var jag inte
med. Jag vet inte varför.

Därefter steg Dalamormor aldrig mer upp. Det var
inget fel på henne och hon klagade inte över någonting
men hon sade:

– Jag kommer att träffa Karl August nu.

Karl August Mattsson var min farmorsfar. De två
hade firat sin guldbröllopsdag på Gesta fem dagar
innan jag föddes. Det var han som bar mig till dopet. Han
dog 1929.

Efter det att Dalamormor lagt sig för gott hade hon
legat och väntat ett par veckor 1938, så var hon död.


Klas dog 1939 när jag var i Amerika. Man höll på att
reglera Långhagsforsen och skulle skicka en båt utför
forsen. Klas hoppade i. Han skulle följa båten. Man
hade försökt hindra honom. Men han hade bara
skrattat och hoppat. Så med ens tog älven båten och honom.
Hans son Robert som såg fadern drunkna ville störta
efter för att rädda honom. Man höll fast honom men
han slet sig och störtade sig i vattnet. Han försvann han
med. Han var trettio år då. I tidningen stod det att de
varit vettvillingar. Så var det när de två dog. Farmor
brukade tala om det.)

Men då sommaren 1964 när farmor var 86 (tjugoett år
äldre än jag är nu) var hon redan mycket gammal. Hon
var inte senil. Men hon hade blivit gammal. Hon var
sentimental också. Talade om mig som litet barn. Som
sitt lilla barn. Hur rörd farfar blivit när de fick ta hand
om mig.

– Jag fattar inte, sade han, jag fattar inte att man kan
tycka om någon så mycket som jag tycker om den här
gossen. Han är som min egen. Det sade han om dig.

Sedan grät hon lite. Hon hade alltid haft lätt för det
stursk som hon var.

På väg hem till Hedlandet talade jag med Gun om
detta att farmor blivit så gammal.

– Det kan inte vara roligt att bli så gammal, sade jag.

Eva satt i baksätet på den Saab vi då hade. Hon hade
just fyllt sex år.

– Var inte orolig du Jan, sade hon dotterligt
omtänksamt. Jag skall själv slå ihjäl dig när du blir femtio.

Vi förklarade att hon missuppfattat problemet. Så

var det inte. Med åren blev historien mig allt mindre
lustig. Eva vägrade sedan också att kännas vid den. Jag
tänkte på den i söndags när hon var här. Hon är nu
precis lika gammal som jag var den gången. I ett snäpp
har alla kulisser bytts. Sedan tittade jag på Janken. Min
son är en fyrtiotreårig akademiker med stort skägg och
början till flint; högt hårfäste kallas det. Han börjar
snart på sitt upplopp genom livet. Han har rört sig
genom tiden där han står med ölglaset i handen och han
har nu redan nått i kapp mig sommaren 1971 när Gun
och jag höll på med utställningen Folket och maktens
murar på Moderna museets filial ute på Skeppsholmen.

Dessa dagar när jag läst, sorterat, funderat på
fotnoter har jag levt som i en skimrande overklighet. Som
hade jag vistats i ett stilla rum utanför tiden.

Men visst kan jag förnuftigt bedöma min verkliga
situation. Jag skrev till Bill för att jag såg helt tydligt att
jag inte kommer att få tid också till detta. Trots allt är
det ett uppdrag större än att göra ett urval ur Rétifs
parisernätter. Tiden räcker inte till det jag vill ha utfört.
Stryk över, stryk ut. Jag orkar inte. Än har jag inte nått
dit där Vilhelm Moberg skrev mig att han inte tyade
längre. Men jag närmar mig.

Nej, det är inget särskilt fel på mig. Jag har klagat för
Hans Isaksson som tittat till mig de senaste tio, femton
åren.

– Jag är trött. Jag somnar så lätt. Jag har en
leverfläck på ryggen. Prostatan krånglar när jag blir kall. Jag
är trött. Finns det piller?

Men han bara flinar och säger:

– Du är sextiofem. Helt vanlig trötthet för din ålder.

Och vad leverfläcken beträffar är också den bara ett
åldrandefenomen. Helt ofarligt. Senilvårta kallar vi det.
Om du vill kan jag skrapa bort den. Du är varken
särskilt trött eller särskilt illa däran. Du äter för mycket
bara. Om det slaggar igen runt hjärtat tar vi venen från
höger ben och reparerar upp dig för ytterligare några
år. Det är inget särskilt med dig. Hur länge du har kvar
att leva beror på omständigheter, tillfälligheter och
gener. Men så där särskilt mycket längre än det bibliska
måttet blir det varken för dig eller någon annan. Det är
bara för dig att inrätta dig därefter.

Så jag får inga piller. Om det nu finns några piller
som gör att man kan arbeta mer. Och bättre. Gunnar,
min far, fick ständigt piller av sina läkare. Han, liksom
Sartre, knaprade amfetamin. Gunnar började med det
på fyrtiotalet och höll på ända till slutet. De gjorde så
då. Kanslihus, kooperation, högskolor; de knaprade sig
fram. Men såvitt jag minns hjälpte pillren inte. Han
som jag som Eva som farmor och som hela släkten hade
kort insomningslatens. Sådant går i familjer. Det kunde
han inte förändra ens med amfetamin. Nå, inte för att
jag tror att knaprandet förändrade hans personlighet
särskilt mycket. Amfetaminet gjorde honom
aggressivare och mer lättretlig men elak, lättstungen och
hämndgirig i det privata var han så länge jag kan
komma ihåg. Men ofta intressant i det han skrev ända till
slutet. Nu är de pillren förbjudna också. Fast jag läser
att det finns nya. Sådana som gör att man reagerar
snabbare och blir uthålligare. I varje fall skulle Hans
Isaksson inte skriva ut något sådant åt mig; han är inte
pillerdoktor och tror av princip inte på dem. Nykterist

är han också.

Jag bör nog vara tacksam. Det var han som i sitt rum
på Södersjukhuset såg det lilla hacket på mitt EKG
efter det jag fått den första varningen på ängen i Planès.
De andra läkarna tittade bara på mig och konstaterade
att jag var stark som en oxe. Hans Isaksson förutan
hade jag kanske varit död redan. Han skulle aldrig gjort
så som Alva och Gunnar fick sina läkarvänner att göra;
experimentera med mig och stoppa i mig
tyreoideatabletter till dess Höglandsskolans rektor kallade in mig
på expeditionen för att jag var så nervös att händerna
darrade. Erik Sandberg, rektorn, trodde jag ville göra
mig intressant. Och inte heller skulle Hans Isaksson fått
distriktssköterskan vid Höglandstorget att pumpa in
testosteron i mig varannan dag.

– Det var som att slungas upp på ett
berg-och-dal-banetåg. Allt snurrade till. Visst magrade jag. Men jag
fick kämpa och hålla emot av alla krafter för att inte bli
galen.

– Man gjorde så då på fyrtiotalet, sade Hans
Isaksson. Det var många som råkade ut för det. Man trodde
att körtlarna bestämde allting. Men jag tror inte man
kan säga att det var en behandling grundad på
vetenskap och erfarenhet. Det var ett tidstypiskt kvackande.
Man kunde på den tiden inte utföra några ordentliga
analyser, det har man först kommit fram till under
senare tid. Det var bara ett blint sprutande.

– Jag var könsmogen när man började spruta, sade
jag. Det visste jag. De måste ha hört att jag var i
målbrottet.

– Man tyckte väl att du var rund, sade han.


– Otäckt var det i alla fall, sade jag.

– Läs Hitlers medicinska dagbok. Inte för att jag vill
jämföra er men inte förr hade man i Tyskland kommit
på något nytt hormon innan man började spruta Hitler
full. Inte blev han klokare av det. Du blev väl typiskt
nervös och aggressiv. Hamnade ur balans ungefär som
sådana där styrkelyftare som dopar sig. Och fick du så
mycket testosteron att det ökade könsdriften måste det
blivit krångligt när du gick i en anständig skola som
Höglandssklolan. Men du hade säkert inte behövt det.
Proverna vi tar här på Södersjukhuset visar helt normal
hormonbalans. Var glad över att de inte höll på längre.
Då hade det kunnat gå dig riktigt illa.

– Jag rymde, sade jag.

– Det var nog din smala lycka, sade han.

Trötthet, morgonlättja och arbetsovilja kan jag nog
övervinna. Latmasken har jag lärt mig bekämpa i
femtio år. Att jag somnar tidigt om kvällarna är ohjälpligt.
Det bestäms av mina gener, som Hans Isaksson
påpekar. Det är bara det att jag nu står så nära muren vid
världens ände att jag måste välja vilka arbeten som
skall få plats. Och då väljer jag bort Bills förslag.

Men är det så enkelt? Varför just välja bort den
boken och låta andra böcker stå kvar i utskriftslistan? De
senaste åren har jag faktiskt valt bort en hel rad
uppdrag. Varför började jag inte som regelbunden
kommentator, feuilletonist, i Trybuna i Warszawa?
Jean-Christophe Öberg hade ordnat det. Nu är han död.
Men varför släppte jag uppgiften? Och varför gjorde jag
inte som Gautam Navlakha föreslog? Han hade ordnat
kontrakt med indisk press. Varför har jag inte ens

börjat skriva åt The Nation fast jag lovade dem det i våras
när jag var uppe hos dem i New York?

Jag ställer ju upp för än det ena och än det andra här
i Sverige. Och om Britt Schölin från Mariefreds
Bokhandel ringer kommer jag — om jag inte redan är
bortlovad. Uppträder som Gustav Vasa på Gripsholm eller
signerar böcker. Det valet har inte med språket att göra.
Det är ju inte svårare att skriva på engelska än på
svenska.

Från 1959 till några år in på sjuttiotalet kom mina
huvudsakliga inkomster från arbeten skrivna på
engelska språket. Man kan säga att jag kunnat ta klivet. Jag
hade inte behövt göra det i geografisk mening. Passera
Immigration och bosätta mig i New York. Det hade
bara ställt till med eländiga myndighetsbråk. Jag var
och är subversive. Men jag kunde hållit mig i Europa —
eller Asien, som Gun ville. Jag kunde också bosatt mig i
Mexiko där jag trivs bättre än i Förenta staterna. Men
jag gjorde det inte. Fast jag höll kontakterna och
fortsatte skriva lite åt den marknaden.

Det finns ett enkelt skäl. När Lars Gustafsson skulle
fylla femtio ombads jag delta i hyllningsskriften för
honom. Det gjorde jag. Men han refuserade mitt bidrag.
(Jag har senare tryckt det på annat håll.) Jag skrev om
den fara han utsatte sig för. Den Ola Hanssonska. Visst
kan man leva utomlands. I årtionden om så är. Men
man kan inte glida ur en kultur in i en annan. Hur man
än anstränger sig får rötterna inget riktigt fäste. Orden
töms. Tillslut kanske man som Ola Hansson (eller den
på sitt sätt betydelsefullare Ole Edvart Rølvaag)
försvinner ut och bort. Då hjälper varken att man omskär

sig eller att man gör sig till ledamot av hundra
akademier och lärda sällskap.

Men det vet Lars redan. Det där att också han blev
illamående när planet närmade sig Sverige var tomma
ord. Det är ju i sin texanska exil han vantrivs och
vissnar. Varken språk eller kultur är hans och klimatet tål
han inte. Nu flyr han tillbaka till sitt Västmanland så
ofta han kan. Det kanske hjälper honom åter. Han har
ju rullat på frihjul i mycket av det han skrivit under
senare år. Tillslut kanske han till och med börjar inse
att det var dumt av honom att stryka min lite
kamratligt och vänligt varnande text i den hyllningsskrift han
redigerade till sin femtioårsdag. Rätt som det är sitter
han kanske åter här på innegården. Äter kräftor nästa
eller nästnästa sensommar, lyfter glaset och ropar:

– Till havs! Hepp! Hepp! och tar tersen.

Den som lever får se.

När jag var tretton då trodde jag aldrig jag skulle bli
annat än amerikan. Nu är jag sörmlänning och visst blir
jag glad åt översättningar och erbjudanden från
Chicago eller Paris eller Calcutta, men om det visar sig att jag
blir tvungen att säga nej till någon då säger jag alltså förr
nej åt G.K. Hall, a division of Macmillan Publishing än
åt Norstedts, Bra Böcker/Wiken eller för den delen
Hägglunds.

Men det finns skäl också. Andra svenska författare
skriver texter vilka för närvarande passar bättre i det
internationella mikroklimatet. Jag tror mig känna
tidens ålder. I år skulle det inte vara möjligt att sprida en
bok som Rapport från kinesisk by. Inte för att den vore
mindre värd nu än 1964 då den gick över världen. Jag

såg att NOE från Svensk-kinesiska skrev en lång och
personligt hätsk artikel om den bokens eländighet åt
Utrikespolitiska institutet. Nåja, när han var maoist
hade han satt upp en lysande Mao ovanfor sängen så
att han kunde somna med Maos milda blick på sig. Jag
misstänker att han var sådan att han dansade för
porträttet också. Sedan vände han 180 grader och blev
svensk statlig kulturattaché. Nu hatar han det han förr
älskade. Visst kan man säga att han måste detta för sin
karriärs skull. När Gustaf Petrén föreslog mig till
Utrikespolitiska institutets styrelse stoppade Säpo det. Det
var första gången Petrén blivit nedröstad. Myrdal
kunde inte godkännas av personalkontrollen. Jag sade
honom att det ingenting gjorde. Visst var jag maoist. Det
var i den egenskapen jag brukade föreläsa och diskutera
i Grå huset och det var som sådan jag kunde komma
med förnuftiga inlägg om utrikespolitiska skeenden.

Fast riktigt så enkelt är det inte, jag tror att NOE på
sitt sätt är uppriktig. Det är nödvändigt för honom själv
att angripa mig, att förklara att allt han trott om Kina
som ung och allt han menade sig uppleva när han
arbetade i Kina första gången var lögn och bedrägeri.
Attachéskapet följde visserligen på omvändelsen. Det fanns
andra sökande som var mer kompetenta än han men för
att få institutionens stöd var en omvändelse som NOE:s
nödvändig. Dock det kom som grädde på moset. Mao
satt som en kristusfigur över sängen och lyste trons och
moralens frid över honom; det sista hans blick strök
över på kvällen och det första den mötte på morgonen.
När hans eget liv bytte roll måste Mao/Kristus slitas
bort och krossas under skosulorna. De personliga

omständigheterna tvang honom till det. Annars skulle
hans nya liv inte hålla ihop. Det är knepigt nog ändå för
honom. Men den rapporten jag skrev 1962—63 kommer
att hålla även länge efter det att maskarna äter våra
ansikten, hans som mitt; även de inre, de dolda.

I Förenta staterna inspirerade den boken Studs
Terkel att finna en form för sina böcker. Det är ingen
hemlighet. Han har själv påpekat det. Det kan han göra för
att han är trygg i sitt arbete och sitt liv. Senast sade han
det i sitt radioprogram när han hade mig som gäst i
våras. Också i Kina har Rapport från kinesisk by
påverkat yngre författare. Det är ett bra arbete. Nog skulle
jag kunna fått en sådan rapport utgiven i Sverige 1992.
Kanske lättare nu än 1963 då den var ett år före sin tid i
Sverige och inte kom ut helt utan svårigheter. Men den
bleve inte världsframgång som 1964 när
Kennedyklanen arbetade för diplomatiska kontakter med Kina
och de Gaulle öppnade för Kina.

Jag är inte stängd. Visst kan jag också nu få ut mina
ord på olika språk. De kan få stort och förnuftigt kritiskt
resonerande mottagande som i den Frankfurter
Allgemeine Zeitung från 24 juli som jag fick i posten i dag.
Men jag tvivlar på att det jag arbetar med just nu ändå
kan få särskilt stor spridning i denna konjunktur.

Den utställning om Franska revolutionen som Gun
och jag utförde åt Riksutställningar på grundval av
Prieurs revolutionsbilder var officiell. Det är en
utställning som år 1889 — till hundraårsminnet — eller 1939
— till hundrafemtioårsminnet — skulle varit en i raden.
Kanske en av de bästa i sitt slag men inte radikalt
annorlunda. Nå officiell var också denna. Franska

ambassadören öppnade på Stadsmuseet. När utställningen
visades i Reykjavik öppnades den av Frankrikes och
Sveriges ambassadörer. Det officiella Island var där.
Liksom diplomatiska kåren.

Men den var inte en i den allmänna raden denna
gång. Den är såvitt jag vet den enda någorlunda
officiella franska revolutionsutställning som till
tvåhundraårsminnet hyllade även Tredje republikens borgerliga,
traditionellt republikanska och radikala idéer. I det
socialdemokratiska Eskilstuna har Hjalmar Branting ställts
in längst ner i bibliotekets förråd och i det officiella
Frankrike talar man med små bokstäver om Konventet
för att inte störa förhållandet till den orléanistiske
kronpretendenten som säger sig hylla 14 juli fram till och
med 14 juli 1790.

Nutidens bourgeoisie är i upplösning och dess
ideologer förvirrad fänad! Traditionslösa. Denna höger som
inte ens vågar säga sitt namn hymlar Mänskliga
Rättigheter och söker smuggla in den privata äganderätten
som gudagiven. Mot det patrasket 1793 alltså! och
1848! I dag är det framtidsbådande och revolutionärt
att ta klivet hundrafemtio år tillbaka och tvåhundra.
Tid att lyfta fram såväl Branting och Robespierre.

Talade med Pelle om detta då i Reykjavik. Han var
inte överens. Inte helt. Det var han inte förr heller. Vi
bodde hos honom. Per-Olof Forshell, skolkamrat. Vi
drack isländskt brännvin och fortsatte resonemangen ut
i natten där vi avbrutit dem fyrtiofem år tidigare. Nu
var han ambassadör på Island. Han ville visa oss Island
ordentligt nästa gång och skulle komma till Fagervik på
sommaren. Då kunde vi göra upp planerna. Men han

kom inte för han dog.

Det var cancer och det gick fort. Han var ett år yngre
minns jag. Född 1928. Ja, jag ser klassrummet. Kallt
grått vinterljus från de tre fönstren. Där sitter vi alla.
Jag finns vid dörren. Ansiktena uppåtvända. Jag ser
mig själv nere till vänster. Ser den ena efter den andra.
Några har tappat namnen under åren. En och annan
både namn och utseende; blivit en skär fläck. Nu ser jag
att många bland oss som sitter där redan är dödingar.
Skallarna grinar. De döda blir fler. Skära köttet lämnar
av och skallarna är vita över jumprar och ollar. Också
Pelle är döding nu. Men håret på kraniet hans är
vattenkammat som det var på fyrtiotalet.

— Calaveras är tröstebilder, säger jag.

Med Pelle hann jag inte tala färdigt om tidens ålder.
Vi hade inte samma syn på borgerligheten; men han
förstod när jag talade om dess tradition. Vi hade vuxit
upp i den. Men att vi inte hann de dagar utställningen
öppnades gjorde inte så mycket då. Vi hade tid på oss.
Kunde ta några sommardagar vid Mälaren. Men han
dog. Kvar av honom här i huset finns nu bara några
klassfoton från fyrtiotalet och en flaska Kråkbärslikör.
Krækiberrja líkjör. Framleit af áfengis og tóbaksverzlun
ríksins. Den gav han Gun när vi flög hem.

I Frankrike används Jean-Louis Prieurs bilder som
material, som förlagor till illustrationer. Och hans
bilder förfalskas. På hans originalbild griper den försupne
kungen om flaskan när han fångas in på sin flykt; på
den bild som sprids gör han en ädelt avvärjande gest.
Sin storhet som konstnär har Jean-Louis Prieur inte
återfått. Den kapades när huvudet hans föll för

rekationen den 18 floréal år av republiken. Det står heller
inget fönster i Frankrike öppet just nu för en diskussion
om 1830.

Philipon och La Caricature har ännu inte blivit
rumsrena i det ganska så orléanistiska officiella
Frankrike. I Tyskland, i Sverige, i Förenta staterna har det
varit utställningar där Philipon fått sin ära. Men inte i
hans eget Paris.

Kanske dröjer det ännu hundranittio år innan någon
återställer orden och bilderna kring den halshuggne
Prieur.

Det var annat för femton år sedan. Det kan bli annat
om femton år igen. Eller fem. Eller tjugofem. Men då
sitter väl jag där stelskrattande till vänster på bilden
som döding själv.

I Förenta staterna som i Storbritannien blir det nu
Meyer som tecknar bilden av Strindberg. Inte för att
han är en lysande översättare, det är han inte. Inte
heller för att han tycker om August Strindberg. Det gör
han inte. Men just nu passar det in att framställa
Strindberg som tokig, illasinnad och antisemit; en som
inte kunde skriva romaner och framförallt en vars ord
inte kan användas till att ifrågasätta den pågående
vanliga skamligheten. Man har bett mig skriva ut en serie
essayer på engelska om Strindberg. En samling som
skulle kunna vända den bilden. Den skulle ges ut av ett
universitetsförlag däröver och i alla fall nå
skandinavister. Men det är inget fönster. Det är en springa!

Och nu är jag 65. Tvivlar på att detta internationella
fönster hinner öppna sig på vid gavel igen under de år
jag fortfarande är i fullt arbete. Förnuftigt i denna

situation att inrikta sig på att skriva på svenska språket för
svenska läsare inom de rätt vida ramar som här (där
man hunnit vänja sig vid mig) ännu är givna.

Men det finns fönster som aldrig riktigt öppnar sig.
Rølvaag, skrev jag. Hans Giants in the Earth (bäst i
engelsk version) och Peder seier (bäst i norsk) från
tjugotalet är i Förenta staterna de stora romanerna om den
skandinaviska immigrationen. Han är bra. Men
Vilhelm Moberg är en större epiker. Dock är hans
Utvandrarserie knappast känd däröver. Det beror dock
inte bara på att Simon & Shuster gjorde en kastrerad
och rätt usel upplaga, som Vilhelm Moberg själv
menade. Det är inte ens en orättvisa. Det är något som inte
kan förändras ens med miljonanslag från Svenska
institutet. Utvandrarna är ett folkligt älskat verk i Sverige;
det skildrar Småland över världen. Rølvaag berättade
från invandrarens perspektiv. Den kvaliteten avgör. Det
gäller rötterna! Det nationella i texten! Det kan man
lika litet göra något åt som man kan ändra färgen på
sina ögon.

Jo, jag är äldre nu. 1972 när vi bodde i Paris var jag
på besök i Berlin. Det var då Lars Gustafsson trodde jag
skulle kunna passa in i hans europeiska umgänge. Han
ville sammanföra mig med sådana som kunde vara till
hjälp i karriären. Jag måste säga det om honom att han
var en trogen vän. Hjälpsam. Han gjorde sitt bästa.
Men vi hade olika uppfattning om vilken karriär som
var karriär. I varje fall hälsade vi på hos Max Frisch
som höll på att möblera sin Berlinervåning. Han hade
en ny ung kvinna. Max Frisch var upptagen av hur det
var att vara gammal. (Han var då sextioett år; fyra år

yngre än jag nu.) Det gällde, menade han, att vårda sitt
yttre. Att inte bli snuskig. Att inte bli motbjudande för
de yngre. Ålderdom var oestetisk.

Det var kvinnan han tänkte på förstod jag. Men
honom förstod jag inte. Nåja, att gå kring i säckiga
långkalsonger med gula pissrosor eller att låta det växa
enstaka långa strån på halsen för att synen blivit sämre
och rakapparaten inte tar (det är därför man bör raka
sig med hyvel — eller helst med kniv — lite då och då)
eller att inte se efter att gylfen är stängd, sådant bör
man undvika. Men enbart gubbigt är det inte. Han var
nio år yngre än Alva. Men det han sade var sådant man
sade i hennes och Gunnars generation. Hålla sig ung!
Alltid ha rena underkläder om man råkade bli överkörd
av en spårvagn och hamnade på sjukhus. Han skrev om
det också senare.

Nu är både mina föräldrar och Max Frisch döda.
Egentligen var jag heller aldrig vidare förtjust i det han
skrev. Fast Herr Biedermann und die Brandstifter är
bra.

Nej, jag är inte så rädd för att jag kommer att snuska
till mig fysiskt. Ungdomlig har jag inte sökt vara de
senaste fyrtio åren. Att jag går i indiska shorts av
brittisk modell (Bombay bloomers) som är trettio år gamla
och att jag inte skiljs från skor förrän de är helt utslitna
är inte snålhet utan principiell bekvämlighet. Bara jag
blundar kan jag höra Alva kvittra om kläder och
Gunnar mullra om ungdomlighet. Sådan vill jag inte bli.

Men nog finns annat i åldrandet som oroar mig.
Seniliteten förstärker de dåliga dragen. Gunnar blev allt
gubbelakare med åren. Alva gick på slutet omkring på

antikvariat i Gamla stan och sålde böcker i rädsla för
att bli fattig. Eller för att inte riskera att stiftelsen skulle
lämna något till barnen. För att inte diskutera det
övriga.

Jag kan bli gubbsnuskig. Det finns ju en råhet i mina
ord. Visst använder jag mig av de anala grovheterna.
För att uttrycka mig psykologfint. Karl Vennberg förde
en anonym kampanj på det temat mot "B. Olsen löper
livet ut" och Agneta Pleijel var sedligt upprörd både på
den svenska parlamentariska demokratins och den
vuxna genitalitetens vägnar när hon i Expressen angrep
mig för att jag ville pissa i valurnan. Det ville jag
visserligen inte. Jag konstaterade att många röstande röstade
som om de pissat i valurnan. Var gång Bert rapar i
rutan eller fiser inför publik vinner Ny Demokrati tusen
röster.

Men visst hade hon ändå rätt. Det var ju till
schwänke och fabliauxer, folkböcker och femtonhundratalets
grova språk jag en gång befriat mig när jag hade
ädellitterärt fyrtiotal och fint femtiotal runt mig. Läs Jubelvår.
Läs vad jag skrivit om folkböcker. Men vad händer om
medvetandets civilisationsspärrar släpper och jag
halkar iväg? Tag Harrison Salisburys nya bok om Mao och
Deng till exempel. Han skrev mig att jag inte skulle
tycka om den. Det gör jag heller inte. Men min motvilja
beror inte på det politiska. Jag delar inte hans
uppfattning, men den kan jag diskutera. Det är
småsnaskigheten jag inte tycker om. Beskrivningarna av Maos
förstoppning och hur livvakten petade ut exkrementerna
ur hans ändtarm. Annat liknande. Dålig smak. Visst
tror jag han kan fått höra det i Beijing. Men det är

sådant som Harrison skulle strukit när han var tio år
yngre. Och de berättelser om Maos
gammelmanskärleksliv Harrison hört från Rewi Alley berör mig illa.
Också för att jag vet vad Rewi skulle sagt om det för tio
år sedan. Och vad visste Rewi Alley om det? frågade
New York Times. Men Rewi blev gammal och jag tror
tyvärr att Rewi berättade det precis så som Harrison
citerar. Det fanns ju ett drag av scouting for boys,
kortbyxor och Klatsch i baken! hos Rewi. När åldern satte
in, närminnet upphörde och spärrarna släppte då
utvecklades det draget till detta slags historieberättande.
Och Dedijer! Sista gångerna var pinsamma.
Gubbsnuskhistorier, petande på flickor. Drägelsnusk!

Och här har jag skrivit om tre äldre vänner, tre
personer jag respekterat — och respekterar — men där jag
ser åldern bli senilitet. Själv kommer jag ju inte att
märka när/om jag blir sådan. Faster Elsa blir nittiotvå
år i höst. Lite tröttare men inte ett spår senil eller
oskärpt. När hon var härute för att äta söndagskyckling
talade hon om Alva.

– Hon blev så konstigt sexfixerad under de sista åren.
Alva började berätta allt konstigare historier om vänner
och släktingar. Förr hade hon alltid varit så pimpinett,
nästan pryd.

Jag kanske börjar slira jag med. Får bara hoppas att
Eva i så fall gör allvar av sitt löfte och själv slår ihjäl
mig.

Eva, ja. Och Janken. Mina barn alltså. Man hade
intervjuat mig inför sextiofemårsdagen i ett par
tidningar. Man hade också frågat mig hur jag själv var som far.
Jag hade ju skrivit om barn och barndom. Jag sökte

väja undan för frågan och ändå svara uppriktigt genom
att säga att jag försökt låta bli att vara elak i alla fall.
Janken tyckte inte om detta. Han stod i köket och
gjorde tårtor och menade att jag alls inte borde uttala mig
om hur det var att vara far. Jag hade ju övergivit honom
när han var två år och lämnat Eva när hon var sex
månader. Betalat dåligt underhåll hade jag också gjort
då.

I och för sig ansåg jag att jag svarat riktigt. Jag har
aldrig sagt att jag var en god och föredömlig far. Än
mindre att jag varit mina barns kamratlige far.

Frågan är dock viktig. Janken har till mig framfört
denna kritik på olika sätt gång på gång sedan jag kom
tillbaka till Sverige 1963. Jag vet att han hört den
genom hela sin barndom. Nadja har aldrig förlåtit mig
någonting. Jag tror inte att det jag sagt eller kunnat
säga om det spelat någon roll för honom. Men det gör
sådana förklaringar inte. Eva har skällt ut mig ibland
när hon varit förbannad på mig. Men inte så mycket för
just detta. Det kan ha flera skäl. Maj har en annan syn
på mig än Nadja. Eva känner mig mer, hon var ganska
ofta hos oss från det hon var sju år och reste ju med oss i
Asien när hon var elva (och senare som vuxen när hon
var med i arbetet på Kinafilmerna och Indienboken).
Vi umgicks också ganska mycket med Maj de åren. Vi
julade tillsammans. Det hörde till. Sådan var
generationens idealbild. Man skulle vara juste, man skulle vara
kamratlig trots allt.

Herregud, när Gun och jag började hänga ihop
hösten 1956 gick Torsten Renqvist och jag på Löwenbräu.
Torsten talade om Guns hälsa. Om att hon måste få

sova ordentligt. Om den visste han mycket. De hade
inte bara varit gifta; de hade träffats på sanatorium.
Innan de gifte sig hade han och jag delat rum i Berlin
1951. Jag hade varnat honom för Gun. De var förlovade
då men jag hade avrått. Kamratligt. I bästa syfte. Jag
hade inget med Gun att göra då. Dels för att jag var gift
med Nadja och dels för att jag var — olyckligt —
förälskad i Marianne, en flicka som av politisk medvetenhet
återvänt från emigrationen i Sverige till Tyskland och
gift sig. Av plikt menade jag. Vi gick och talade om
detta på Berlins gator nätterna igenom. Vad var rätt
och vad var fel. Man var sådan då. Man skulle vara
genomlyst, politiskt medveten om sina handlingar och
känslor, uppriktig och direkt. Efteråt skrev vi långa
brev till varandra. Nästan sådana brev som just i Julie!
Nu är hennes man död. Själv är hon pensionerad från
sin docentur. Det ockuperade efterkrigstyskland hon av
idealism återvände till och som blev DDR är redan
försvunnet. Hon är tillbaka i ett Sverige som inte är vår
ungdoms Sverige och är nu omgift. Vi har inte mycket
att säga varandra.

Gun och Torsten skämtade med varandra om vad jag
sagt då i Berlin, har jag hört. Jag tror inte längre på
sådana skämt. Inte vet jag om Gun förlåtit det
egentligen. Men jag har inte frågat henne och mitt
uppträdande tillhör en beteendemall som nu ligger mellan två
och fyra generationer bakom oss. En som Sigurd Hoel
lite roat spydigt skildrade i Syndere i sommersol det år
jag föddes, 1927. Nu är det ideala beteendet ett annat.
Mig mer främmande. Det var länge sedan jag hörde
orden kamratäktenskap och justehet i offentligheten.


Detta låter alltför vackert för att vara sant. Det är
heller inte riktigt sant. För att nu fyrtio år senare skriva
ärligt var förhållandet till Marianne mer komplicerat
än jag då erkände. Jag trasslade. Inte nog med att jag
var gift; de nätter jag inte vandrade med Marianne
hade jag då i Berlins parker ihop det — både
intellektuellt som med Marianne och mer köttsligt — med en
annan Gun som var gift på sitt håll. Vi kanske skulle
skiljas och gifta oss sade vi. Den Gun menade dock att
förutsättningen för det var att jag slutade med
skrivar-fånigheterna och toge ett hederligt arbete. Jag visste
varken ut eller in när jag kom upp på rummet jag
delade med Torsten.

Åt dessa mina berlinska kärleksbekymmer skrattade
Gun och Torsten vet jag nu.

Att jag inte vet mycket om Jankens barndom är inte
konstigt. Han fyllde fjorton när jag kom tillbaka till
Sverige och först några år därefter började vi umgås,
mer intellektuellt dock. Med Nadja har mina kontakter
under åren varit mer sparsamma. Där finns fler olösta
konflikter. En gång sade vi att vi suttit på samma moln
innan vi föddes. Det slutade vi med. Hon var med om
de djävligaste åren också. Ingenting, alls ingenting,
tjänade jag. Hon fick bära hela den ekonomiska bördan.
Utom det jag kunde tigga av mina föräldrar. Och inga
framgångar i mitt arbete. Bara refuser och nederlag.

Jag har inte talat om detta med honom. Han går en
annan väg, den akademiska. Och jag har heller aldrig
diskuterat konflikter och känslor i mina äktenskap med
mina barn. Inte heller med Gun för den delen. Det finns
privata liv. Jag har inte frågat henne och hon inte mig.

Man skall inte krafsa i varandra. På ett ytplan kan man
tala. Det finns enkla och klara skäl till skilsmässorna.
Man kan inte på en gång resa i Asien och ha fast arbete
i Sverige, bo i trerummare i förort. Om i ett äktenskap
partnernas livsvägar, arbetet!, delar sig då blir
skilsmässa nödvändig om inte den ena eller andra skall offra
sig. Så långt har jag berättat. Fast människan är ingen
arbetsmaskin, en robot, och äktenskap inte ett
resonemang eller ett samlevnadsprojekt. Nog finns annat
också. Sådant som kanske tillhör avdelningen för passioner
och mörker. Och när jag låg sjuk på hotellrummet i
Beijing 1978 minns jag att jag släppte efter och började
tala mer privat om Maj med Eva när vi var ensamma.
Började, tog dock mitt förnuft till fanga och tystnade.
Varken hon eller jag har senare egentligen återkommit
till ämnet. Man kunde kanske säga att hennes
inställning till frågan är som drottning Victorias: We are not
amused. Jag märkte det i morse när jag talade med
henne i telefon — hon skall just flyga till Sri Lanka igen
för sitt projekt, kommer tillbaka i oktober — och jag
nämnde att Birgit skrivit till min födelsedag. Ett rätt
fint brev om vår ungdom. Jag sade att jag inte träffat
Birgit på fyrtio år. Hon och jag lever ju någonstans i vår
ungdom:

– Och jag föredrar att se henne som hon ser ut på
omslaget till Pubertet.

– Men Jan! sade Eva.

Och hon sade det i en ton som om det var till Jon,
hennes son, hon talade när han gjort något fult. Jag
förstår henne, det är inte anständigt att gubben på det
sättet tänker på flickor hon nästan kunde vara mor till.

Det blir generationsblandning.

Jag skulle kunna skriva om äktenskapen, kanske tala
med andra om det. Vi är alla bröder under huden och
går genom ungefar detsamma. (Jag är inte annorlunda
än andra karlar, jag satt ju en gång gråtande i köket
bakom butiken när Hasse och Skepparn hade Enola
kontorsvaror. Nog vet jag det. De uppträdde som
svenska män gör. De uppträdde hyggligt, tog ut mig på krog
och låtsades sedan aldrig med en stavelse om vad de
hört. Nu är Hasse död har jag hört och Skepparn har
jag inte sett på en generation.) Men inte med mina
barn. Det vore fel. Berättelsen om Noa och hans söner
har en helt förnuftig mening. Inte för att jag tänker
lämna material till någon privatare biografi efter mig;
men även om jag gjorde det skulle mina barn inte
kunna skildra mitt liv. De kunde skriva minnesteckning, om
de ville. Men det är något annat. Se på Sisselas bok om
Alva! Hon är i den texten — särskilt då i den
engelskspråkiga versionen — privat och intim om sina
föräldrar på ett sätt jag naturligtvis aldrig var i
Barndomsserien. Det allvarliga var inte de sjuttionågonting sakfel
som faster Elsa och farbror Robert upprördes över och
skrev henne om. Det allvarliga var att hon begick Hams
fel. Hon sökte titta in i deras äktenskap.

Men det går inte. Barn kan inte skriva på det sättet
om sina föräldrar; det tangerar incesttabu. Men visst
kan man fundera. I Svenska Dagbladet har jag läst om
Gunnars förhållande till Annika de la Grandville. De
har inhämtat det hos Sissela. Det vet jag något om.
Också Nadja och Maj vet något om det. Men inte vet
jag hur Gunnars och Annikas förhållande egentligen

var. Hur skulle jag det? Skulle jag öppnat dörren utan
att knacka för att se efter? Att Alva avskydde Annika,
det vet jag. Annika kom till Indien för att träffa Gunnar
en sista gång, hon hade cancer. Men hon var
fortfarande stilig på ett sätt den mer söta blonda Alva aldrig
varit. Två kattor log mot varandra som i en fransk
salongskomedi.

På femtiotalet när Alva hade flyttat ut och Annika
var Gunnars sekreterare, värdinna på bjudningarna i
hans hus, då hoppades jag att Alva och han skulle göra
slut på ett äktenskap jag enbart såg som falskspel. Han
och Annika borde passa bättre.

Varför det inte blev så vet jag inte. Kanske hade det
med Annikas religion att göra. Kanske med annat. Jag
frågade aldrig. Han sade aldrig något. (Noa!)

Men jag tror att om det gått så då hade han och jag
fortsatt att gräla som vi gjort alla år men vi hade nog
umgåtts. Det var ju Annika som skötte mycket av de
närmare kontakterna mellan mig och honom. Hon
skrev och utformade de brev till mig han
undertecknade; hon ordnade allting. Jag tyckte om henne. Hon var
inte grundfalsk som Alva.

När jag hävdar att Alva var grundfalsk finner många
detta svårt att förstå. Man vill gärna tro att jag skriver
det därför att jag har någon särskild och i djupet olöst
känslomässig knut i mitt förhållande till henne eller,
rättare sagt, till minnet av henne. Det tror jag inte jag
har. I varje fall inte de senaste fyrtio åren och mer.

Visst känner jag hennes yttre. Hon var ju i
offentligheten så glittrande charmig. Kunnig var hon också.
En utmärkt administratör.


— Som ambassadör var hon lysande, sade Torsten
Örn när han och hans hustru var på lunch här i veckan.

I det hade han rätt. Han hade också rätt när han
sade att när vi talades vid i Delhi kring år 1959—60
menade Gun och jag att Alva och Gunnar var nästan de
enda med vilka man på allvar kunde resonera om
Indien.

De stora familjekonflikterna från barndomen och
ungdomen var historia. Vi kunde umgås på ett svalt
sätt och ha rätt trevligt med dem då under den tiden.
Men endast om man träffade dem var för sig. När de
var tillsammans var det så spänt dem emellan att det
blev svårt för omgivningen. Det var också rätt naturligt
att det var så efter det att de sökt återställa sitt
äktenskap.

Gunnar var ofta beredd att diskutera. Alva hade
intressanta saker att säga till eftermiddagsdrinken. Det
var intellektuellt stimulerande att träffas över whiskyn
och cashewnötterna. Som svärmor att shoppa med och
småprata med var Alva därtill lättsam, menade Gun.

Alva trivdes som ambassadör. Hon var känd för att
göra de flottaste partyn med de viktigaste
personligheterna. Hennes middagar var berömda. På detta lade hon
sina pengar. Det var också med det nätverket av
informatörer hon förmådde skriva sina intressanta
rapporter.

Men denna feodala tillvaro med stor underställd
personal, tolv tjänare i huset och tre bilar, ambassadens
anställda därtill, motsvarade också en del av hennes
personlighet. Den som krävde de dyraste modellkläder
från de finaste modehus. Som barn var jag moraliskt

upprörd. Jag delade Karnas irritation över Alvas näst
intill totala brist på inlevelseförmåga. Karna var så
underbetald att det var en visa i huset på Riverside
Drive när Alva ville att hon skulle slå samman
händerna och beundra nya dyra klädinköp. Senare när Nadjas
syster Barbro och hennes dåvarande man Bosse
Gustafson gång på gång kritiserade mig för att jag trots Nadjas
och min usla ekonomi köpte dyra böcker och ville
dricka goda viner förstod jag henne bättre.

Hon hade bestämt sig redan från tidig ungdom att
inte leva ett vardagsliv som hon kallade det. På samma
sätt som Gunnar bestämt sig för att vara först, bäst och
störst. Visst kom det att påverka mig. Men det fanns
sådant i denna inställning till livet som störde mig.
Sprickor i personligheten. Redan när jag var barn hade
jag hört henne säga att hon var en Celsing egentligen.
Det sades på skämt. Det var en familjesägen. Men så
småningom återkom hon allt oftare till det. Plötsligt
kunde hon säga sådant som:

– Det syns på Folkes näsa. Han har Celsingarnas
näsa.

Mitt i det förnuftiga, det antiheroiska och
adertonhundraåttiotalistiskt ateistiska som var hennes officiella
attityd öppnades en spricka och därinnanför stod som
privat anfader en heidenstamsk karolin.

Det var inte riktigt. Det finns ingen Celsing i
blodslinjen bakåt. Det visste hon lika väl som vi alla. Men ju
äldre hon blev ju svårare var det för henne att inte låta
adelskapet skymta. Tillslut började hon med skyggt
leende berätta det även för sådana som hade säte
på Riddarhuset och vuxit upp med adelskalendern.

Det var pinsamt.

Men förutsättningen för att kunna umgås var att jag
och Gun och våra arbeten inte stod i konflikt med
hennes karriär eller intressen. De åren i Indien gjorde vi det
inte. Vi sysslade mest med Afghanistan och Innerasien
och bodde för oss själva i Defence Colony. Men hon
lämnade Indien. Det var en post hon inte fick. Hon sade
inte vilken. När vi vintern 1960—61 passerade Sverige
på väg från Centralasien till Indien märkte jag en
förändring. Hon var då inne i en ny svensk karriär och jag
kunde vara störande.

När vi kom hem till Sverige för att bosätta oss utanför
Mariefred 1963 hade jag blivit henne ett hot i karriären. I
den meningen en säkerhetsrisk. Verkligt allvarligt blev
detta med Wennerströmaffaren. Han arbetade för henne
men man hade inte litat på henne — för min skull trodde
hon — och därför inte berättat för henne utan blott mot
tysthetslöfte underrättat hennes närmaste medarbetare,
Carl Henrik von Platen, att Wennerström var misstänkt
för spioneri. Det sade hon inte. Men jag skrev då en
Söndagsmorgon i Stockholms-Tidningen 30-6-1963:
"Om spionen Wennerström och hans föregångare. En
betraktelse över sambandet mellan spioneri och
beredskap." I princip visste jag ju hur det låg till. Alva blev
rädd och orolig. Folk kunde ju tro...

Hon trappade därför ner umgänget. Men nästa år
ordnade Gunnar när hon var bortrest en middag. Där
diskuterade Gun, jag, Erik Blomberg och Roland
Pålsson — som då var chef för kulturavdelningen på
Utbildningsdepartementet — kulturpropositionen så intensivt
att det efteråt blev pressdebatt. Alva blev mycket

upprörd och förebrådde Gunnar att han tillåtit detta.
Därefter inbjöds vi inte. Jag hörde att Per Wästberg i stället
inbjöds som litterärt umgänge. Kanske roade det mig
inte riktigt. Slutligen, 1967 på sommaren, sade hon att
vi inte borde träffas. Erlander hade undrat över det.
Säkerhetspolisen hade lagt märke till det. Det var på
den tid då chefen för Utrikesdepartementets politiska
byrå ambassadör Dick Hichens-Bergström gavs en
allvarlig varning av Säkerhetspolisen för att Marianne
Höök, som han gift sig med, sympatiserade med FNL.

– Då ses vi aldrig mer.

Vad fanns annat att säga henne.

Då kände jag verkligen igen henne från min
barndom. Från det krypande angivarbrevet till Förenta
staternas myndigheter. Hon förmådde inte ens i en så
allvarlig situation vara uppriktig. Hon skulle
nödvändigtvis låtsas. Grundfalsk!

Troligen innebar detta samtal en förändring i min
inställning till henne. Den märks om man lägger
Confessions (som skrevs ut i sin slutliga version på Kuba
någon månad innan det samtal där Alva för sin karriärs
skull bröt förbindelserna med oss) bredvid Barndom.

Gunnar reagerade sedan efter demonstrationen 20
december på samma obehärskade sätt som han reagerat
mot Herbert Tingsten och som han senare reagerade
mot Inga Thorsson och Karin Söder. Att han gick ut
och sade att jag borde ge mig iväg till djunglerna och dö
hellre än att störa den socialdemokratiska regeringen i
Sverige var typiskt för hans karaktär. Men jag förstår
honom bättre än Alva. Han var gubbelak; inte falsk.

Säg så här: Jag hade blivit illa slagen av polisen. Det

kunde de inte undgå att se. Alla tidningar visade hur
man slog batongerna med stor kraft rakt mot huvudet.
Hade jag inte slagits som grabb hade jag inte klarat det.
Alla tidningar berättade också om att man hotade mig
med gruvligt straff. Upp till fyra år.

– Men inte en enda gång hördes de av. Varken om
läkare eller om advokat. Det förlåter jag dem aldrig,
sade Gun.

Hon hade rätt. Sådant förlåter man aldrig. Gunnar
som kunde bli lika sentimental och gråtmild som arg
och elak hade kunnat gripas av vilja att höra efter. Men
Alva aldrig. Det skulle skada hennes karriär. Jag tänkte
på det när hon låg döende och man skrev mig.

– Då skall jag komma ihåg örfilen, du gav mig, sade
Hallgerd.

Allt var för syns skull. Varje skrivet brev lades till
arkivet i kopia, varje födelsedagspresent skrevs upp.
Till Arbetarrörelsens arkiv har hon också, enligt vad
hon och Gunnar meddelade för ett tiotal år sedan,
lämnat dagböcker som skall bevisa att hon älskade mig.
Hennes behov att själv eller genom ombud tala ut i
massmedia om sin stora kärlek till mig... när vi inte
kunnat umgås eller tala med varandra på tjugo år;
aldrig bytt ett enda ord under denna tid fann jag
motbjudande. Damen bedyrade väl mycket!

Men fullt så enkelt var det inte. Hon hade behov av
att vara omtyckt, inte bara att glittra. Men hon kunde
bara tycka om det hon kunde kontrollera. När hon
kände greppet släppa blev hon ångestfylld.

På många sätt var hon som en lärarinna i en klassisk
flickbok. Hon höll sig med ett beundrande hov yngre

kvinnor. Inte så att hon var lesbisk; inte någonting på
det planet. Hon behövde beundras. Men hon behövde
också forma. Hon trollband, hon utnyttjade dem... och
släppte dem när hon inte hade behov av dem längre.
Fast de borde vara attraktiva. De fick inte vara tjocka,
finniga eller klumpiga. Det finns många exempel. Katja
Waldén var en av dem. Hon borde kunna berätta hur
det var. Det var ju mycket spännande och gott och
plötsligt kallt ingenting.

Som sagt, sådan vill jag inte vara. Inte mot mina
barn och inte mot andra. Hellre då bli elak som
Gunnar; det är mänskligare.

Fast visst har Janken visst fog för sin kritik. Två
gånger lämnade jag hustru och barn. I båda fallen
gjorde jag det svårt för dem. Det fanns känslor, men det
enda jag kan säga barnen är att jag gjorde det för att
kunna leva den uppgift som var min. Det är ingen
ursäkt, det är ett konstaterande. Man kan kalla det
romantisk konstnärsmyt eller asocialitet (man gjorde
det!) men det gör varken till eller från. Så var det för
mig.

Det är också helt riktigt att jag bidrog mycket litet till
Jankens försörjning under de första åren. (I början
betalade Nadja mig faktiskt ett litet underhåll, hon
tjänade ju som arkitekt något.) Men jag hade nästan inga
inkomster. Det skulle dröja långt fram i sextiotalet
innan jag kunde försörja mig ordentligt. Förutsättningen
för att jag under femtiotalet skulle ha kunnat betala ett
hyggligt underhåll hade varit att jag gett upp
skrivandet och tagit ett ordentligt fast arbete. Egentligen tror
jag det är det Janken menar när han talar om

faderskapets plikter. Även om han kanske inte är helt medveten
om vad han då säger. Jag har inte frågat honom. Jag
har inte velat skapa en situation där han antingen
tvunges ljuga eller säga att min skyldighet varit att
vrida livet av mig; efter en sådan diskussion hade vi nog
aldrig kunnat talas vid mera. Ty till detta vore bara att
svara att ställd i samma situation skulle jag handla på
samma sätt. Offra hustru och offra honom för
skrivandet.

Men det finns en annan olikhet också. Han talar
uppfordrande med mig om vad det innebär att vara far.
Umgås med sina barn. Lära dem simma. Vara
samman med dem. Nära vän och kamrat. Spela spel. Och
där är vi helt olika. Jag far gåshud vid tanken på att
någon skulle trängt sig så nära mig när jag var barn.
Det behöver förklaras.

Många kritiker har tyckts tro att jag i
Barndomsserien beskriver en liten pojke det är synd om för att hans
föräldrar lämnar bort honom, inte bryr sig om honom,
ett barn som skadats av brist på kärlek, brist på
föräldrakontakt. Men då har de läst dåligt innantill.

Det är inte särskilt synd om den pojken. Det är en
berättelse om en pojke som klarar sig. Barndomsseriens
tre böcker visar hur en pojke blir stark nog att ta sig
igenom det totala helvete som väntade på Jan bakom
knuten efter det han blivit tonåring. Utan att han
härdats i barndomens eklut hade han troligen gått under.

Och visst fick han den kärlek han — som andra små
däggdjur — ville ha. Farmodern fyllde morsuppgiften.
Män att ta som modeller fanns också. Farfadern och
sedan morbror Folke och — lite senare — farbror

Gustaf. Men det kännetecknande för alla dessa var att
de tolererade honom. I Folkes fall som man tolererar en
hundvalp. Han fick traska med.

Att just de biologiska föräldrarna (i hans/mitt fall
tvivlade han/jag dessutom på att de var föräldrar; länge
misstänkte han/jag att det var moster Maj som var
hans/min rätta mor och att Alva markerat
barnafödande för anständighets skull; det skulle förklara så mycket
alltifrån kyrkboksmärkligheter till hennes senare
beteende menade han/jag och någonstans långt inne i
drömmen under medvetandemöjligheten menar inte
han men jag det nog än) är särskilt viktiga är ju en rätt
sen föreställning. Släkten var viktig; den är någonting
annat.

(Här vid Maj bränns det. Inte bara på grund av
namnlikheten. Moster Maj och hustru Maj. Fast också där
kan finnas någon koppling. I minnet är moster Maj
heller inte otäckt blond som Alva utan mörkare som
hustru Maj. Heller inte bara för att jag som barn haft
misstankar om — eller dolda fantasier om — att det var
den tystlåtna, vänliga och konstnärliga men låghalta
Maj — som kunnat vara min mor. Nej, det bränns för
att Maj dog av sin abort. Hon avled på
operationsbordet i komplikationerna. Vilka de var vet jag inte. Men
det var Alva som genomdrivit aborten. Maj hade gift
sig med sin kusin. Han var enligt Alva schizoid. En
abort var därför eugeniskt nödvändig. Nog tänkte Alva
på det ibland efteråt. Men hon var storsint nog att
förlåta sig. Jag och andra förlät det kanske inte. Hon
förstörde livet för Mela och Gustaf också. Reste upp till

Skellefteå och såg till att de fortsatte äktenskapet när de
själva kommit fram till att en skilsmässa i vänlighet
varit bäst. När skilsmässan sedan blev av blev den långt
svårare för dem bägge. Särskilt för Mela. Alva visste
alltid vad som var bäst för andra. Hon var också
stålhårt stark och i stånd att verkställa detta. Det var därför
jag inte släppte henne in på livet i mina äktenskap.

Hon försökte få in en knivsudd och bända upp mig
som ett ostron.

– Inte behöver du väl gifta dig var gång.

Någon gång försökte jag väl förklara för henne vad
kärlek var och passion. Men vid närmare förnuftig
eftertanke gled jag undan, svarade undvikande.)

Pojken/jag ville inte ha mer kontakt än just den Folke
kunde ge. Jag vill det inte än i denna dag. Att farfar
tyckte om mig visste jag. Inte för att jag hörde att han
sade det till farmor utan för att jag bara visste. Men han
visade det inte på något särskilt sätt. Han bara var. Det
trivs jag med. Jag är inte säker på att detta bara är ett
resultat av den tidiga miljön; det kan vara läggning
också. Ungefar som att det var läggning att jag föredrog
att sitta läsande i biblioteket i Lincoln School i stället
för att springa omkring och vara en i idrottsgänget.

Även om jag valt att inte skiljas, även om jag valt att
ta fast arbete, på så sätt ordentligt sköta mina
ekonomiska plikter mot hustru och barn (offrat mig, som det
kallas när kvinnor sviker sin uppgift för att vara familj),
skulle jag aldrig förmått fylla den papparoll Janken
talade om. Den jag för övrigt läser om i tidningarna och
hör att olika partier tänker motionera i riksdagen om.

Jag skulle inte haft möjlighet att vilja det. Skulle nog
blivit en far av det där slaget som när barnen är små
kommer hem med arbetet i portföljen, sitter tyst vid
middagsbordet, kanske diskar, kanske städar men
sedan går in till sig med de uppgifter (vilka det nu kan
vara, bokföring kanske) som måste utföras innan han
nästa morgon tigande (dagdrömmande nog om andra
liv, parallella tillvaromöjligheter) går till bussen.

Nej, god far har jag aldrig sagt att jag var. Men jag
har sagt att jag inte var elak mot dem som min far mot
mig. Jag har också sagt att jag var beredd att resonera
med dem när de började bli resonabla; jag hånade dem
inte så som min far gjorde med mig när jag försökte tala
med honom. Så småningom, när jag fick möjlighet, har
jag väl också varit beredd att ställa upp en del praktiskt
om de behövt.

Det är bara att inse att vi är olika mina barn och jag.
Till Janken säger jag ingenting personligt. Till Eva
skulle jag inte anförtro mig. Det finns inga bryggor över
generationerna. Kanske är vi lika olika som jag och
mina föräldrar skulle varit även om jag inte upplevat
dem som falska och elaka.

Människor är olika. De hade ändå inte förstått hur
det är med djur. De hade ändå inte förstått hur man
stänger om sig för att fundera bättre. De hade heller
aldrig förstått hur människor har det när de är i kris och
har det svårt. Känslomässigt småtafsande har jag svårt
för. Men verkliga kriser är något annat. There but for
the grace of God go I.

Karin Anger var husföreståndarinna hos Alva och
Gunnar. Hon skötte mina systrar. Var dem mamma i

Alvas ställe. Jag växte upp med släkten. Där fanns såväl
varma kvinnofigurer som förebildliga mansgestalter.
Hembiträdena var inte viktiga. Mary spelade ingen stor
roll för mig när vi bodde på Kungsholmsstrand. Fast
Karna var ett valpsvärmeri i New York. Men mina
systrar växte upp utanför landet och släkten. För dem
blev barnsköterskor och hembiträden
modersersättning. Karin Anger var nog den vuxna som stod dem
närmast. Hon körde bil bra. Var förnuftig. God vän och
ungdomskamrat med Håkan Unsgaard förresten. Han
talade mycket om henne. Också han är död nu. Men
när Karin drabbades av privata sorger, blev förtvivlad
och kom i kris och söp till och låg redlös på golvet då
gällde det att skydda henne. Janken var nyfödd och
Nadja och jag var nere i Genève då. Det var Gustaf
Carlman som tvingat dem att ta emot oss. Han hade
besökt oss i slummen i Mölndal och sett hur vi bodde.
Alva och Gunnar hade rått oss att gå till socialvården.

– Vi har ordnat en så god vård nu i Sverige att man
inte behöver be föräldrar om hjälp mer, menade
Gunnar.

Men det besöket på fattigvården i Mölndal tillhör de
vidrigaste minnen. Gustaf hotade Gunnar och Alva med
skandal om de inte tog emot oss i sin villa några
månader.

Karin låg på köksgolvet. Utslagen. Jag fick in henne i
hennes rum utan att de kom på henne. Hon var mycket
olycklig.

– Du vet hur det är, sade hon. Du har själv inte haft
det för lätt. Det vet jag. Jag vet ju allt om dig.

Men de upptäckte henne.


— Skicka hem henne, sade Gunnar. Hon skall ut ur
huset.

— Så kan man inte göra med människor, sade jag.

Vi stormskällde om detta.

— Men det blir som jag sagt, sade han. Ut ur huset
skall hon.

Så blev det. Året efter träffade jag henne i Sverige.
Hon sade ingenting om det. Men jag tror inte heller hon
förlät.

En Gunnar som varit befriad från elakhet skulle
säkert velat vara bussig kamrat med sin son. Sin sons
bussiga tjomme. Ordvalet hade han. Gått i fjällen,
simmat. Varit bundis. Och en Alva som varit fri från sina
knepigheter skulle säkert spelat spel och deltagit i
frimärkssamlande eller vad det kan ha varit. Hon hade
sådana anlag. Ugh! Jag hade vantrivts nästan lika
mycket då. Men kanske inte Janken. Märkligt. Ibland
undrar jag om han inte trivts bättre med dem.

Rättare sagt, de gjorde sitt bästa för att han skulle
uppleva det så. Jag gick ju kring och serverade vin på
min födelsedag, tyskt vitt och australiskt rött. Samtidigt
kikade jag lite på mina barn. De konverserade med
olika gäster. De hjälpte till med servering. Men rätt
tidigt måste de åka hem. Eva med Anders upp till
Värmland. Janken med Ingrid och barnen till
Stockholm. När de åkt tänkte jag på att jag egentligen var
Alva tack skyldig att Eva umgås med mig. Jag skulle
inte skriva att hon står mig nära. Det är för mycket sagt.
Gör hon det skulle hon i vart fall aldrig erkänna det
inför mig. I vart fall skulle hon fräsa. Hon är ju inte
tolv. Men man kan uttrycka det så att hon blir

förbannad på mig och skäller ut mig ibland men att hon
inte tål att andra gör det. Då blir hon upprörd. Det är
väl vad man i sextiofemårsåldern kan hoppas på från en
vuxen dotter. Med Janken däremot är det något mer
främlingskap. Det kan ha med kön att göra.
(Känslokopplingen inom familjen är naturligen Mor-Son och
Far-Dotter.) Något har det att göra med att Eva lärde
känna mig mer i sexårsåldern men Janken först i
fjortonårsåldern.

Men det har också med Alva att göra. Alva lade
tidigt an på att knyta Janken till sig. Men också efter
1967 på att söka dra honom över till sin och Gunnars
sida. Konflikten mellan dem och mig gick tvärs genom
släkten. Mina morbröder ställde sig på min sida. De åt
julmiddag här på Fagervik och lät Alva och Gunnar
sitta ensamma på andra sidan viken. Den faster som
stått mig närmast som barn, Mela, drogs helt över till
Gunnar och upphörde tala med mig. När hon
upptäckte att min andra faster, Elsa som var gift med
Gösta, fortsatte att träffa mig och att Gun och jag brukade
besöka dem på Stålbåga anklagade hon sin syster:

– Du har alltid hatat Gunnar.

Man fick inte vara neutral i den släktfejden. Först när
Gunnar dött och jag blivit huvudman tog Mela kontakt
med mig. Mild som alltid.

Alva och Gunnar försökte dra Janken och hans familj
över till sig. De utnyttjade alla möjligheter att inför
journalister och omgivning visa hur nära de stod
varandra. Och... vilket var det underförstådda budskapet
... hur långt han stod från mig. Jag lade mig inte i detta.
Det var, menade jag, hans sak. Man kan säga att jag

inte med ett ord eller en min ville ingripa för att dra åt
mitt håll. Sådant var inte mig värdigt, menade jag.

Samtidigt visste jag att de lät Nadja arbeta som
arkitekt åt sig. Att hon fick ordentligt betalt tvivlar jag på.
Det vore inte likt dem i släktaffärer. Jag har heller inga
illusioner om att Nadja talat väl om mig inför Janken de
senaste fyrtio åren. Och hans moster Barbro som stod
honom nära har alltid haft en komplicerad motvilja mot
mig. Hon föll i storgråt första gången vi träffades 1948.
Såg på mig och sade:

– Nej, nej, och började gråta.

Jag bullrade alltför mycket. Det fortsatte genom
åren. Jag fann det pinsamt. Men hon var inte förälskad
i mig vad jag vet; hon var psykolog och stördes av mig.
Men inte hörde Janken mycket gott om mig från henne
heller.

Att han i den situationen behöll sitt förnamn — han
gavs två, ett privat, Janken, och ett jag menat kunde
vara offentligt, Peter — inte tog sin mors efternamn och
trots Alva och Gunnar fortfor att hålla kontakten med
mig och inte offentligen tog avstånd som de krävde utan
i stället hävdade att jag betytt något intellektuellt och
politiskt för honom och till och med talade om det i TV
det fann jag förbluffande. Men det gjorde mig glad.

Att Eva kom att stå mig närmare berodde också i viss
mån på Alva. Alva försökte aldrig vinna henne och
Gunnar blott retades med henne. Men hon var stark
nog att då inte gråta så han förlorade intresset. Det som
spelade roll för Alva var dels mödrarna. Nadja var
överläkardotter och arkitekt. Maj en arbetarflicka som
utbildade sig till socionom. Men dels — framförallt —

berodde det på att Eva bara var flicka.

Till det märkliga med Alva som officiellt
representerade ett slags feminism hörde att hon i privatlivet stod
så främmande för sin officiella framtoning. Hon var
fascinerad av finhet och rikedom; hon som samlade hov
av unga kvinnor kring sig brydde sig i det personliga
enbart om pojkarna. Flickor spelade ingen roll. Jag tror
det är sant att vad hennes två döttrar än lyckades med
kunde det för henne inte väga upp att hon misslyckats
med mig.

Mina systrar fick sina första barn på samma tid.
Sissela, den äldsta, fick en flicka. Kaj, den yngsta, en
pojke. Det gjorde Alva förtvivlad.

– Det är så fel! För Sissela hade det betytt så mycket
med en pojke i familjen Bok. För Kaj spelar det ju ingen
roll.

Sissela hade ju gift sig upp i en fin familj, en av
Förenta staternas ledande; Kaj däremot in i en vanlig
tysk familj utan pengar.

Eva var bara flicka, född av en kvinna vars far var
metallarbetare och vars mor gick och städade. Eva fick
jag därför behålla. Till det kom att såväl Maj som
hennes föräldrar aldrig talade illa om mig.

Toshiban susar. Det är kväll. Mina barn har mödrar
och jag har haft äktenskap med dem. Ur de
äktenskapen finns inte ett brev bevarat. Det är vi överens om. En
hel del det inte roar mig att minnas finns i dessa
förflutna år. Hur jag än tänker efter kan jag dock varken
komma på mycket att anklaga mina hustrur för eller
finna tider jag vill längta tillbaka till. Konflikterna var
ohjälpliga.


Nej, mitt privata liv har inte varit mycket att hurra
för. På mitt sätt och utifrån mina värderingar har jag
sökt vara förnuftig trots allt. Men det går inte att leva
utan att göra ont. Det har buddhisterna rätt i. Och om
jag hade kunnat se allt detta i tid och kunnat styra
undan när känslorna blåste då hade jag kanske kunnat
leva helt på egen hand. Ett slags munk utan cell. Men
då hade varken Janken eller Eva funnits till. Och hur
som haver, skrivit har jag. Det är också vad som
återstår när jag själv om x eller y dagar går smack in i
muren och upphör.

En gång beskrev jag den ohyggliga upplevelsen för
trettiotre år sedan av att krafterna inte räckte längre; att
jag bröts av sjukdom på vägen upp i Höga Pamir och
inte förmådde rida upp till sjöarna. En annan gång
beskrev jag hur det var när hjärtat slog till för fyra år
sedan. Denna gång har jag tvungits konstatera att tiden
håller på att ta slut för mig.

– Vi stänger nu!

Högsommaren har gått mot höst och kräftkalas också
detta krisår. Telefonen har börjat ringa igen. Under det
jag skrivit, sorterat, läst och lyssnat på kortvåg har det
snart gått tre veckor sedan jag fyllde sextiofem. Från
min något äldre nästkusin Maj-Britt i Säter kom
hälsning, hon hade varit på resa norrut och först nu
kommit åt att gratulera mig till "inträdet i FRIHETEN
för fjorton dagar sedan". Jag hade ju fyllt pensionär.

Visst vet jag vad hon menar. Livet är hårt för de
flesta bland oss. Arbetet tar på ryggar och ben.
Armbågar och ögon för den som sitter vid tangentbord.
Många är rätt utslitna redan vid femtio. Någon

överklassens jämmer i spalterna över att svenskar är slöa,
att de semestrar och pensionerar sig har jag aldrig
deltagit i. För den som har kvar hälsa och krafter efter ett
långt arbetsliv är pensionsåldern tid att själv förfoga
över.

Men hade jag inte haft det redan från senhösten
1946? Eller rättare sagt hade jag inte genom att lämna
mitt sista fasta journalistarbete, det jag hade sommaren
1946 på Ny Dag, och besluta mig för att leva som
författare och fri skriftställare egentligen lyckats fylla frihet
redan som nittonåring?

Sedan dess har jag läst vad jag velat, rest, arbetat
enligt fritt val. Länge hade jag ont om pengar. Drog mig
fram på olika sätt. Gjorde inte rätt för mig, menade
många. Tiggde av släktingar och föräldrar.
Socialvården både i Göteborg och Stockholm försökte få fast mig
som asocial arbetsvägrare. Inte undra på att jag höll
mig utomlands!

Men friheten jag valt var inte privat. Skrivandet var
en uppgift, en samhälleligt förändrande verksamhet.
Fast nog har jag alla dessa år hört generationer av
misstänksamma småbrukare larma inom mig. Inte har jag
tjänat mitt bröd i mitt anletes svett inte. Inte ett
hederligt dagsverke livet långt! Jag valde sötebrödstillvaron
sade de. Och dessa röster har jag aldrig riktigt tystat.
De har talat strängt och hårt till mig; hjälpt mig att inte
förfalla till konstnärlighet och idealism.

Då inför jul det året 1946 när Birgit gjort slut med
mig och jag flytt upp till Säter hade den kloka Maj-Britt
talat liv och förnuft med mig. Hennes var ju allvaret.
Inte bara något för en nittonårig grabb att grina lite

över som jag då höll på med när Birgit lämnat mig.
Maj-Britt hade just blivit änka. Hennes man hade
förintats i en sprängningsolycka i det militära. Hon var
inte mycket äldre men hon var långt mognare. Vi
vandrade mot Säterdalen och resonerade. Nej, jag glömmer
inte. Vilda rosor och goda vänner kommer alltid
tillbaka, som hon skrev.

Frågan är hur jag kan utnyttja den tid som återstår
av min frihet att leva. Det är ju gott att bli gammal
också. Man har varit med förr. Sju ekeskogar har jag
inte hunnit se ruttna ner och växa upp men väl sju eviga
sanningar upplösas och lämna plats för nya. Men en
grundövertygelse har jag behållit. Den skaffade jag mig
redan någon gång i fjortonårsåldern. Eller — för att
vara tydligare — den gavs mig av tvånget att ta
ställning till den tidens stora krig. Jag var en läsande pojke
så det var möjligt att redan då se ut över mer än
livstiden och jag uttryckte den övertygelsen i Carmagnolens
ord från 192:

<poem>
Vad kännetecknar en republikan?
Det mänskliga släktets jämlikhet.
Ej mer någon fattig på knä.
Ej mer någon rik stående därovan.
</poem>

Allt annat kan vända i varv på varv; jag ändrar
uppfattning om verkligheten alltefter det den förändras, skiftar
färg och tar nya former (det är med åsikter som med
kalsonger, man byter dem innan de börjar lukta).
Sanningar är inte mer eviga än snön i fjol. Det finns inget
som består och allt som existerar är i färd med att

utplånas. Men denna grunduppfattning är som en
blyklump i baken på en leksaksgubbe. Man ställer honom
på brickan och söker få honom att tippa över men hur
han än tvingas vicka och vrida behåller han alltid
blyklumpen ner och huvudet upp.

Den som inte skaffar sig en sådan blyklump i unga år
kan det gå illa för. Som för nyliberalerna på Svenska
Dagbladets ledarsida till exempel. De saknar blyklump
och historiemedvetande, faller platt på näsan och tror
på det existerandes bestånd. De tror på marknaden och
dess frihet som Norrskensflammans trogna för tio år
sedan trodde på Sovjetunionens bestånd och
fredsarbetet. Den som — med blyklumpens hjälp — förmår hålla
huvudet upp också när fasta underlaget halkar åt ena
hållet som i mitten av sjuttiotalet eller åt andra tio år
senare vet att de faller platt då de sökt hålla sig i
tillfällets illusion. Hur kan de arma nyliberalerna tro att
marknadsideologin består när de ser
arbetslöshetssiffrorna klättra upp, Ryssland och Osteuropa befinna sig i
fritt fall, Europa frätas upp och södra Italien redan
halka ner i Tredje världen? Adam Smiths karta
stämmer inte med verkligheten och hur än de nyliberala
anstränger sig att ändra geografin enligt kartan trasas
ideologin deras sönder. Folks välförstådda intresse
spränger de marknadstroendes illusioner.

Redan fylls universiteten av en ny ung generation
som märker att de liberala lärarna mal tomning. Orden
håller inte. Den utlovade puddingen fanns inte annat än
i teorin. De som talade och skrev och lagstiftade om hur
ökande ojämlikhet och fritt marknadsfall skulle rädda
mänskligheten står nu lika avslöjade som nyss de som

talade om Brezjnevs reala socialism och fred på jorden.

Ännu är det långt till dess vi uppnår det mänskliga
släktets jämlikhet. Men vi som menar att endast då kan
vi ta klivet ut ur förhistorien har ju inte försvunnit
under den tiden nyliberalerna menade sig ha segrat på
alla fronter. Vi försvann ju inte 1795 heller, och inte på
1830-talet. Detta är viktigt att komma ihåg; så länge
grundfrågan — det mänskliga släktets jämlikhet — står
kvar kommer också vi av nödvändighet att finnas till.
Alldeles oavsett att vi själva dör. De flesta av de våra i
denna sedan ett par hundra år pågående samtiden är
redan längesedan döda. Men vi läser dem, förändras av
dem. De verkar. Särskilt många år har jag själv inte
kvar heller. I bästa fall gjorde jag rätt 1946. Men det
kommer varken jag eller de misstänksamt protesterande
småbrukarrösterna inom mig någonsin att få veta.

Dock, bland högarna jag sorterade i källaren fick jag
tag i en artikel av Roger Vaillant i Le Nouvel
Observateur 26 november 1964. Jag hade spart den och gjort
förstrykningar för att skriva en skriftställning om den.
Men annat kom emellan. Roger Vaillant är själv död.
Han dog redan 1965 femtiosju år gammal.

Den som var med minns stämningen 1964. Det
talades i Sverige som Frankrike om avideologisering,
ungdomens likgiltighet, den mediamasserade människan.
Roger Vaillant beskriver detta och han har varit med
om det flera gånger förr. Aldrig tycktes det franska
folket så likgiltigt som 1932. "Fyra år senare ockuperade
metallarbetare och gruvarbetare sina fabriker och
gruvor... butiksflickorna ockuperade Galerie Lafayette och
ministeriernas kontorister defilerade med knuten

näve..." Och han hade än en gång upplevat det franska
folket avpolitiserat. År 1942. Men inte ens ett år hann
då gå förrän det folkliga motståndet var allmänt. Det
skrev Roger Vaillant i november 1964 när det
intellektuella Frankrike trodde att ideologierna dött i Frankrike
och folket sjunkit i politisk dvala framför
TV-apparaterna. Tre och ett halvt år senare var det maj månad 1968 i
Paris.

Nog kan man lära av sådana skrivna ord allt.

Det är därför det gjorde mig glad när man började
arbeta på en ny, rättad, uppföljd och utarbetad
bibliografi. Det är nämligen så att jag har en dagdröm.
Någonstans i det okända därbortom muren finns en —
ännu ofödd — som är som jag var när jag var femton,
sexton och började på allvar upptäcka det skrivna. Lika
surrig, lika osäker, famlande och krånglig kanske men
någon som också letar sig fram, ser efter, läser gamla
lägg, följer orden. Det skall gå att få fram vad jag
skrivit. Och liksom jag formats av vad jag läst (det lästa
talade starkare till mig än några släktingar, vänner eller
kärlekar och bestämde ju mitt liv) bidrar mina ord att
forma.

Det är en romantisk föreställning. Många andra har
varit besatta av den. Därframme på andra sidan
bortom finns läsare. Ty vi alla har ju upplevat hur våra ord
förvanskas och misshandlas. Denna vår har till exempel
Svenska kommitténs mot antisemitism Henrik Bachner
i såväl Dagens Nyheter som landsortstidningar försökt
utmåla mig som rasist och antisemit. Han har citerat
falskt och förvrängt sammanhang. Det kan var och en
se som går till läggen och tar fram den citerade texten.

Zaremba på Dagens Nyheter hade svårt att förstå vad
jag menade med att Bachner var en falskt citerande:

– Men orden finns ju?

Nå, att Dagens Nyheters Zaremba menade sig inte
riktigt kunna se skillnaden mellan uttrycken falskcitat
och falskt citerande det tror jag inte beror så mycket på
en Zarembas vacklande språkkänsla som hans
redaktions traditionella motvilja mot Myrdal.
Tidningsredaktioner som människor har knepigt själsliv; i
redaktionerna sitter det i väggarna och färgar av sig på de
personer som tillfälligt vistas i lokalerna. Vad Myrdal
och DN beträffar kan detta tvärs genom alla växlande
politiska och kulturella konjunkturer spåras (just
genom bibliografin!) mer än en generation tillbaka.

Men avgörande är att den som med bibliografin i
handen går att se efter snabbt finner att det just är den
av Bachner falskt citerade Myrdal som är en den som
ihärdigast har skrivit om rasismen som en tjänande
ideologi. Skrivit — och belagt — den svenska
rasforskningen och dess betydelse för den hitlerska rasismen. I
artikel efter artikel, i långa och väl dokumenterade
resonemang, som i Den onödiga samtiden, visade jag också
att rasismen alls icke är en missuppfattad biologism.
Den förklaringen är en fälla. Genom årtiondena har jag
skrivit om antisemitism, nazism och folkmord; och i
Bilden som vapen har jag visat hur reaktionen använde
den antisemitiska bilden vid sekelskiftet och under
andra världskriget. Hade jag varit liberal, hade jag trott på
att det fanns någon intellektuell heder i offentlig debatt
skulle jag tyckt att det var pinsamt att Arne Ruth inte
tagit upp detta.


Men jag är inte liberal. Jag vet vad det gäller. Henrik
Bachner vet precis lika väl som Arne Ruth att jag
varken är antisemit, rasist, nazistvän eller en som hävdar
att judar, slaver och zigenare inte utsattes för tyskt
folkmord under Andra världskriget. De vet det utan att ens
behöva se i den bibliografi som kommer. De har
bevisligen läst vad jag skrivit.

Men jag är ingen vän av staten Israel, har aldrig
varit det. Jag anser därtill att yttrandefriheten gäller
även motståndare. Det räcker för att en Bachner skall
beljuga mig i tjänsten som de fosterländska franska
ligamännen behandlade Zola.

Nå! Skit samma. Då det är politiskt taktiskt lämpligt
kommer sådana som Henrik Bachner att beordras ljuga
sig blåa i ansiktet under det att liberala humanister som
Arne Ruth hummar och harklar och privat — när ingen
utomstående lyssnar — finner det pinsamt. Det är
ohjälpligt. Jag vet att de är och förblir vad de var. På
något sätt roar skådespelet mig.

Sam Nilsson kom till födelsedagen med en
födelsedagspresent från Sveriges Radio/TV. Trettio
videokassetter och en skrivelse med vackra ord om "en
storartad producentinsats för svensk television" från honom
och Ingvar Bengtsson. Däribland filmen B. Olsen löper
livet ut. Den hade jag inte sett på länge. Såg den igen i
går kväll. B. Olsen är fortfarande vad jag vet den enda
spelfilm som tar upp just rasbiologins fostrande uppgift
under trettiotalet. Det är dessutom en bra film.

Därtill är den just så vulgär att en Agneta Pleijel i sin
senare upplaga måste känna motvilja. Fast om hon
tänkt lite närmare psykoanalytiskt hade hon insett att

det var just det som var meningen. Den politikertypen
är anal och går över det Feshunda berg som lånat av
karbunklerna sin färg.

Om kvällarna sitter jag med Gun och ser igenom
produktionen. Mycket är bra. Rune Hassner har också
fint löst de konstnärliga problemen i Bilden som vapen.
Den klippte vi över telefon. Jag kunde ju bilderna;
förmådde visualisera dem när han beskrev
klippningsalternativ och ville diskutera dem. Men jag undrar hur
mycket som går fram. Tag Simplicissimus-filmen till
exempel. Vi ville berätta tidskriftens historia och visa
betydelsen av dess grafiska profil. Det lyckades. Det har
också andra gjort. Men vi visade dessutom något som
vanligtvis inte berättas om den; att den var en
rakstugetidning med rakstugepublik och flickbilder; sin tids
Playboy. Vi visade att Första världskrigets år var dess
konstnärliga storhetstid. Att det ondaste innehåll då
gav de bästa bilderna. Att säga sådant är att svära i
kyrkan. Den officiella sanningens kyrka. Den må vara
av ädelkonservativism eller liberalhumanism eller
socialism eller — förr när sådant fanns — realsocialism.
Men vi visade upp rakstugetidningen och den sköna
krigshatande bilden. Sade det högt och visade det i bild.
I en estetiskt gjord och textmässigt kunnig film som gick
på god tittartid och sändes i ett par tre repriser för en
mycket stor publik.

Ingen enda av alla de gånger jag därefter läst vad
svenska kritiker har att säga om Simplicissimus och Th.
Th. Heine har jag sett ett minsta litet spår av vårt
arbete. Kritikerna och de konstförståndiga upprepar
papegojaktigt samma fel, samma fördomar. Det är som

om de varken lyssnat på mig eller sett efter själva. Som
om de uttalar sig utan att ha bläddrat igenom
tidskriftens årgångar.

Det har de nog inte.

Det är ju det det gäller.

Mot eftermiddagen när jag är trött undrar jag om
ingenting jag skriver kan bryta igenom detta. Tänk om
det är så att jag och andra har vår fulla frihet att skriva
förnuftigt just därför att de enda ord som lyfts upp till
trodd sanning är de som lagts rätt i tiden.

Ibland svarar jag på angrepp. Förr gjorde jag det rätt
ofta. Numera alltmer sällan. Just nu har det varit
sådana som Kay Glans och Henrik Bachner som ur djupet
av sina medvetanden konstruerat sig en Myrdal att
angripa. Tidigare var det andra. Erik Edwardson sitter i
gäststugan sedan en vecka och går igenom en del
underlag för bibliografin. När jag ser i det material han har
på bordet framför sig att arbeta med slår det mig att för
vissa personer som Agneta Pleijel har upprördheten och
angreppen varit konstanta fast riktningen skiftat. För
femton år sedan sköt hon in sig på att jag var rabiat
Sovjetfiende. Det var då hon var med om att agitera för
att namnen på författarnas protest mot ockupationen av
Tjeckoslovakien inte skulle tryckas i Författaren på det
att ingen skulle kunna räkna ut vilka författare som
vägrade protestera. Sedan har hon vänt 180 grader.
Men jag är fortfarande måltavla.

Får jag behålla liv och arbetsförmåga ännu några år
blir det nya angrepp. Från en Agneta Pleijel som
hamnat på höger eller vänster sida; hon kan hinna byta
många gånger än. Från gamla fiender och nya.

Personer jag känt och jag inte känt. Om jag svarade på allt
finge jag ingen tid att arbeta vidare. Det mesta är
felläsning, missuppfattning eller — som i Henrik
Bachners fall — medvetet och i ond avsikt utförd falsk
citering. Den som själv vill veta något bör gå till
bibliografin, se efter, sedan slå upp och läsa själv.

Men inte kommer de att göra det.

Om det enbart rörde sig om synen på Jan Myrdal som
person är det egentligen inte så viktigt. Visst kan det vara
irriterande att skällas för det ena eller det andra. Men
detta privata obehag är tillfälligt. Jag märker när jag ser i
de klipp Erik Edwardson katalogiserar att jag redan
glömt de flesta sådana angrepp. Även de mest infama, de
som går på äran. Det förvånar mig att jag med mitt goda
minne för skrivna ord glömmer sådant så lätt, att jag
låter överjaget stryka över för att kunna gå vidare. Men
det är nödvändigt om jag inte skall fastna. Dessutom rör
det bara min person. Vad man anser om den kan i vart
fall inte sträcka sig bortom livets upphörande. Vad en
eftervärld kommer att säga om mig eller hur den
glömmer mig kommer mig inte vid.

Fast detta att jag glömmer är inte glömska. Det är ett
aktivt skydd. På Publicistklubben går jag förbi en man
som sträcker ut sin hand. Jag pumpar den hjärtligt och
undrar hur han mår. Han blir konstig i ansiktet och
frågar hur det kommer sig att jag vill hälsa på honom.
Då ser jag att det är en TV-producent, en
fredsrörelseidkande vpk-are, som gång på gång angriper mig, som
gör det så grovt som möjligt och som gör det för att
komma åt mitt arbete genom min person. Men jag hade
strukit ut honom. Nu när jag minns scenen märker jag

att jag även strukit ut namnet, personen. Suddigt ser
jag hans ansikte framför mig som en köttmassa. Söp
gjorde han ju också, tänker jag. Men namnet är borta.
Jag bryr mig inte om att gå till bokhyllan och slå upp
honom. Jag kanske lagt mig till med denna vana för att
slippa bli långsint. Jag stryker dem i levande livet. Det
lärde jag mig som barn. Titta bort dem!

Det finns ju sådana som av privatare skäl tycker illa
om mig eller skriver ont. Det kan vara sådana jag sökt
hjälpa. En Lars Åke Augustsson förlåter mig aldrig att
jag lade ned stort arbete på att få hans debutroman
utgiven. FNL-gruppen var inte en fullgången roman.
Men den var lovande. Jag visste också av egen
erfarenhet hur viktigt det var för en ung författare att se sig i
tryck. En tid därefter uppträdde han som myrdalian.
Han hjälpte mig sortera klipp. Han redigerade en
volym skriftställningar: Avgörande år. Svenska frågor
1975—1977. Jag fann det naturligt att när han sedan
börjat etablera sig med egna framgångar också
profilerade sig och drog sig åt sidan. Han var inte min typ av
författare. Det var bra att han drog sig; att han inte
sökte upprätta en falsk kontakt. Men han
rationaliserade detta självklara behov av att frigöra sig och stå på
egna ben till olika konstiga och så småningom allt
bittrare utfall.

– Visst får du låna en tia. Bara du lovar att inte tycka
illa om mig för det.

Så kan det sägas.

Ty Lars Åke Augustsson rationaliserade, skrev jag.
Och rationalisera är inte detsamma som att handla
rationellt. Jag finner inte hans beteende förnuftigt. Ingen

av oss kommer fram utan hjälp. Erik Blomberg, Stig
Carlson, Ragnar Oldberg, Nic Waal var några bland de
många som hjälpte mig. Ingen bland dem var jag sedan
helt ut överens med. Men jag glömde aldrig att de
hjälpt mig när jag var ung och behövde stöd. Och jag
reagerade inte oförnuftigt och hatiskt mot dem. Inte ens
när vi kom att ha olika uppfattningar.

Nå Lars Åke Augustsson är inte den ende. Det finns
många. Visst tycker jag det är otrevligt. Jag föredrar ju
att man tycker om mig. Eller åtminstone att man stilla
glider bort ur mitt liv. Men jag kan inte säga att det för
mig är viktigt vad de tycker om mig. Och vad de
kommer att säga om mig när de väl överlevt mig det angår
mig inte alls.

Det är annat som gör att jag anser att mina ord borde
hållas tillgängliga ännu efter det jag försvunnit. Det
finns allmänna kvaliteter i mitt skrivande som gör att
jag anser att Confessions och Barndomsserien,
Moraliteter och Garderingar, Hemkomst och Karriär — för
att bara ta några titlar — bör kunna läsas efter min
död. Så som jag läser Allan Eriksson, Anthony Trollope
eller Jules Vallès; för att ta tre helt disparata namn.
(Att Barndomsserien inte kunnat skrivas utan Vallès
förutsätter jag att kritiker skall ha förstått.)

Det finns beskrivningar som kommer att stå sig. Till
dem kommer läsare att återgå. Kulturers korsväg/Resa
i Afghanistan från 1960 är en sådan bok; Rapport från
kinesisk by från 1963 är en annan. Indien väntar från
1980 en tredje. Det finns fler.

Vad jag skrivit om bilder och konst borde långt efter
min död kunna användas av unga — ännu ofödda —

vetgiriga läsare. Så som jag använt Fuchs,
Grand-Carteret eller Mérimée. För att nämna några.

Det jag gjort för att återställa orden; Balzacs,
Strindbergs har värde långt bortom livstiden.

Jag har under åren ingripit i olika samhällsfrågor.
Och inte haft mina bästa byxor på. Det kommer långt
efter min död att finnas ett objektivt politiskt intresse
för ännu ofödda läsare att se på vilket sätt jag tog
ställning och skrev denna andra hälft av nittonhundratalet.

Fast fan vet om jag innerst inne tror på dessa ord jag
nu knappat in. Inte ens i teorin, minst av allt i teorin,
skriver jag för en eftervärld. Det jag gör gör jag här och
nu. Har inga illusioner om att jag kan ta språnget ur
min tid. Och hade jag sådana som ung så tog Hegel
dem ur mig.

Jag skulle inte vilja vara ung. Ungdomen var rätt
djävlig. Det finns ingen privat tid jag egentligen längtar
tillbaka till. Jag minns en scen här och där. Men jag
minns hur det gick. Jag skulle inte vilja leva om mina
ungdomskärlekar igen. Det vore som att fastna inuti ett
repriserat band som rullar; en skugga som dansar på
skärmen.

När jag höll på att välja ur Jules Verne Magasinet för
Bra Böcker provbyggde jag med föreställningar om hur
det vore att slungas tillbaka till — säg — 1952 med allt
mitt nuvarande vetande. Sådana tankespel lekte jag
som barn. Men det blev inte trevligt. Nu som då kom
jag fram till att ingenting skulle förändras i den tiden
trots att jag gick omkring i den och "visste hur det
skulle gå".

Några extra dagar, veckor, månader, år eller

decennier som jag kunde hitta i en okänd låda i källaren eller
bakom en osynlig dörr i väggen finns heller inte. Inte
ens lådan finns. Förr, inte bara när jag var barn, kunde
jag fantisera mig till sömns med långa invecklade
historier om hur den tiden skulle användas. Men tillslut gick
fantasin alltid snett. Hur gick det med allt jag gjort, alla
jag umgåtts med i den extra tiden? Som för Marcel
Aymés Jules Flegmon i berättelsen om
ransoneringskortet på tid. När han köpt sig tidskuponger på svarta
börsen och den 34 juni mött sin stora kärlek Elisa tog
kupongerna slut den 36 juni på kvällen just som Elisa
skulle resa bort och inte återkomma förrän den 60 juni
och när han var tillbaka i vanlig tid kände Elisa inte
igen honom. Den Elisa som fanns i vanlig tid hade
aldrig träffat honom. Och att jag bara skulle sitta inne i en
mörk utomtid och skriva och komma tillbaka in genom
väggen igen med en pappersbunt var inte något jag
kunde fantisera om länge.

Det är så lite tid kvar för mig att handskas med.

Det är inget att tala om ty Eva säger då att det inte är
någon nyhet för henne eftersom jag pratat om detta så
länge hon minns och Gun menar att jag inte skall mala.
Men det hindrar inte — lika litet som att jag såvitt
läkarna säger är frisk och stark — att det faktiskt är
sant. Där har jag arbetat och stått i och nu har jag till
slut målat in mig i det lilla hörn som är kvar av livet för
mig.

Förbannelse!
</chapter>

<chapter name="Apropå nekrologer">
<h1>APROPÅ NEKROLOGER</h1>

En god man är död.

Just nu denna sena sommar efter det att vi hans nära
vänner helt nyss hade samlats hos honom samman med
hans barn, barnbarn, släkt, barndomskamrater,
grannar och förläggare på Fagervik för att fira hans
sextiofemårsdag i kretsen av släkt och vänner kom budet om
Jan Myrdals bortgång.

Flitig som alltid satt han trots sitt kända hjärtlidande
redan i gryningen knappande ett fotnotsförsett efterord
om Rétif de la Bretonne som nattlig vardagserotoman
då kranskärlssjukdomen hann ifatt honom och han föll
samman över sin Toshiba 5100.

...intensivt engagerad... resenär och rapportör...
under fyrtio arbetsår skrev han in sig i den svenska
offentligheten... hjälpsam och rådsnar... sällsynt
öppen... vänlig mot främlingar och egentligen blyg och
försynt trots det tillsynes hårda yttre skalet. Vi som kom
honom nära glömmer aldrig hans fördragsamt glada
skratt inför världens dumhet. Hans fria blick bakom
glasögonen var alltid lika nyfiket öppen. Han verkade
genom sitt kunnande och sin intensitet... Vi är många
som kommer att sakna honom... Efterlämnar tre
hustrur, två barn och fyra barnbarn.


I helvete heller! Nej, så far det inte bli. Inte fullt så
förljuget! Måste leva länge nog att spike their guns. (På
engelska då det inte på svenska går att skriva: Leva
länge nog att kunna förnagla de kultiverades kanoner.)

Förr brukade man på tidningsredaktionerna ha
nekrologerna färdigskrivna i god tid. Skulle vilja läsa mina.
Men numera brukar de skrivas ut på direkten. Jag kan
nog inte hitta några att läsa även om jag finge tillfälle
att rota i arkiven.

Fast visst har jag funderat på hur det skulle vara att
kunna kika in bakom hörnet. Dö så där lite lagom; dö i
det officiella bara. Komma tillbaka. Men levande. Som
Tom Sawyer ungefär. Ligga flinande och lyssna på de
vackra orden.

Men jag är inte säker på att de blir så vackra. För att
få bli delaktig av den officiella lögnaktigheten och ges en
vacker nekrolog bör man dö i deras rätta tid. Hade jag
dött för ett tiotal år sedan hade ljugandet hållit. Nu är
det annorlunda.

Anders Ehnmark sitter i Moderna Tiders redaktion
med Kay Glans. Han berättar om honom och skrattar:

– Kay Glans är riktigt upprörd. Han har ju vunnit
över Myrdal men ändå fortsätter tidningarna att trycka
Myrdal. Myrdal borde ha upphört nu.

Anders har ett gott och eftertänksamt skratt.

– Det har inte gått upp för marknadsekonomins
förespråkare att marknaden för ord även lyder
marknadslagarna. Så länge du säljer köps dina ord. Skulle Kay
Glans på allvar lyckas föra marknadsekonomin till
seger inom kulturen skulle han tystas men du blomstra.
Tills vidare i vart fall.


– Segrat, säger jag, segrat inom ideologi; det
samhälleligt falska medvetandet. Det finns ingen intellektuell
seger i sådant. Inte utan polis och censur. Där är vi inte
än. För en intellektuellt hållbar seger hade han inte
tillräckligt på fötterna; var alltför grund. Han kan inte
sin egen tradition bra nog. Jag hade kunnat skriva den
åt honom om han bett mig. Jag kan den ju. Men han
ville inte ens inse att man måste lära sig tala med
talandning och magstöd om man skall stå på estrad utan
mikrofon. Stod och muttrade bort sig.

Vi ler. Något privat skäl att tycka illa om Kay Glans
hade jag inte. En bra dikt sägs han ju i alla fall ha
skrivit. Men han dög inte som ordförande för svenska
PEN. När Folke Isaksson ringde mig och berättade hur
han tackat ja till posten men att en intrig efter det att
valberedningen fattat sitt beslut kommit fram till att
han skulle spolas till förmån för Kay Glans då upplevde
jag det som om Reuben Ships The investigator
förverkligade sig. Sverige var som de himmelska nejderna.
Kvartetten samlas men Beethoven ser sig om:

– Chopin...

– Tala inte så högt käre Wagner! Har du inte hört?

– Hysch! Han skrev revolutionärt i sin ungdom. Man
har deporterat honom dit ner.

– Men vem tar hans plats i vår kvartett?

– Otto Schmink.

– Otto Schmink? Vem är det? Honom har jag inte
hört talas om.

– Det är just det som är så bra. Ingen har hört talas
om Kay Glans. Han är därför den bäste ordförande
svenska PEN kan ha i dessa svåra tider.


Vi brukade lyssna på The investigator i Paris 1955.
Jag hade den på en LP från Radio rarities. Särskilt Slas
älskade stycket. Jag fick Radioteatern att sätta upp det
på sjuttiotalet. Reuben Ship var en begåvad radioman.

Otto Schmink som i de himmelska nejderna går från
ära till ära allteftersom de misstänkta deporteras "dit
ner" blir dock själv tillslut ett offer. Stackars Kay
Glans! Men jag tror inte Anders hört The investigator.

– Det räcker inte att ha biskopen till morbror, säger
jag därför. Inte ens att ha Artur Lundkvist.

Anders och jag skrattar nu båda. Jag undrar vad
Anders berättar om mig för Kay Glans i den
redaktionen. Något lika roligt antar jag. De skrattar då över
kaffet och jag skrattar därför mot Anders en extra gång.

Jag tog upp frågan i TV. Gjorde ju en aktuell
kommentar där när Thomas Henriksson ansvarade för
ettans kultur. PEN-kollegernas handlande var skandalöst;
typiskt och eländigt. Kay Glans dög inte. Folke blev
rädd. Han är sådan. Det var som när han var med om
att fälla Proteaterns NJA-pjäs i radionämnden. Han
ringde mig efteråt.

– Plötsligt upptäckte jag att jag övertalats att gå med
på något jag aldrig i livet kunde tänka mig.

Han är en sådan som vill vara omtyckt. Jag rådde
honom att uppträda som en karl, som den norrlänning
han är och gå ut i pressen och säga som det var; han
hade gjort fel och ångrade sig.

Det gjorde han och för den hederlighetens skull fick
han löpa gatlopp.

Sedan dess har Folke inte vågat tala med mig. Jag
tvivlar på att han vågat säga det finare folket i PEN att

det var han själv som upprört ringde mig och bad mig
ingripa. Men om han bryr sig om vad finare folk tycker
om honom — har svag ryggrad — är han dock en god
poet. Almqvist kan han också.

Men än är jag kändis. Hamnade på löpet när hjärtat
krånglade. Död nu skulle jag ännu platsa med
enspaltsbild på DN:s förstasida.

"Jan Myrdal död. Kultur & Nöjen, sidan B 2."

Vem som skulle skriva? Om jag hade vart död då för
fyra år sedan hade man nog bett Madeleine Gustafsson.
Hon känner mig sedan länge och har läst vad jag skrivit.
Men hon passar inte längre, Arne Ruth skulle misstänka
henne för onödig sympati. Någon annan, någon mer
gängse. Horace Engdahl till exempel. Någon privat
fiende är han inte. Vi känner inte varandra. Det skulle alltså
inte vara ett skandalöst val. Men ett lämpligt. Han har
aldrig förstått mer än en bråkdel av mina ord och det han
förstått har han inte tyckt om. Han passar. Och
tillräckligt anständig är han för att inte säga rakt ut vad han
tänker. Jag hörde honom tala högtidstal på Sven
Lindqvists sextioårsdag. Han formulerade sig helt oangripligt
på DN-svenska. Gun tittade på mig och fnissade.

Eller någon av de mindre och yngre. Zaremba till
exempel, nog skulle han kunna ljuga sig förstående. Lite
"å ena sidan" och "å andra sidan". Skit samma!

Fast det är nog i sista stund. Fortsätter jag att leva
ännu några år och skriver det jag vill skriva då
försvinner såväl enspaltsbilden som det officiella ljugandet.
Om jag inte själv ingriper. Jag minns ju hur det var för
Gunnar Ahlström. Hans liv ödelades då han skrivit en
lysande bok i fel tid. Det moderna genombrottet i

Nordens litteratur publicerades tre år för sent eller tjugo år
för tidigt. 1947 var det år då våra Otto Schmink höll på
att skapa Sveriges intellektuella femtiotal. Gunnar
Ahlström fick sin ära först i döendet. Nu ersätts han åter av
Otto Schmink. När han skulle dö bad han att få mig att
skriva eftermäle. Det gjorde jag. Vi kände inte
varandra. Men han visste att jag läst honom. För mig hade han
betytt mycket. Hans skildring av hur — varför! —
åttiotalet brast när det gick udenom sin sociala bas hjälpte
mig att fortsätta vara refuserad och inte bli femtiotalist.

Fast kanske liket Myrdal inte skulle kräva att någon
som läst honom med sympati skulle skriva om honom.
Om han hunnit säga ifrån innan han smällt av och
blivit kadaver, eller om liket kunnat titta upp och göra
sin röst hörd innan krematorieluckan öppnats, eller om
knallen när skallen exploderar kunnat verbaliseras och
höras ut genom luckan skulle det kanske sagt:

– Se på Arvid Fredborg, han är tolv år äldre än jag.
Han är inte död än. Men jag var nog den ende som
förmått skriva om honom och om den svenska
nationalismen på riktigt. Giv mig en kunnig motståndare.

Men en Kay Glans, en Lars-Olof Franzén, en Horace
Engdahl är inte rätt motståndare. Knappt fiender ens.

Det var ju på samma sätt när Gunnar Myrdal dött.
Han levde förbi sin tid. Helgon var han inte heller
utsedd till som Alva och Olof Palme. Man skrev lamt. Då
ingen annan skrev ordentligt om honom som människa
och vetenskapsman gjorde jag det.

Skriva sin egen nekrolog?

Fan heller. Att glutta i papperen deras kunde roa mig
men ett vet jag som försvinner som snön i förfjol; domen

över död man.

Något av arbetet kanske blir kvar. Av mina
sjuttiotalet volymer återstår även efter den normala reduktion
som oundvikligen genomfors generationen efter min
död en allmänt användbar rest. Om reduktionen blir
normal och intellektuell. Men det får jag aldrig veta.
Jag är heller inte riktigt säker på att jag vågar tro det.

Hur mycket blev kvar av det amerikanska trettio- och
fyrtiotalets förnuftiga skrivande när den tidens Otto
Schmink gjort sitt? Och av vårt europeiska femtiotal?
Det stod kvar i mina hyllor. Något av dess intellektuella
tradition lyckades jag kanske rädda över till nästa
generation. Inte mycket dock.

I debatten om bombningarna av Irak såg jag ingen
hänvisning till P.M.S. Blackets Military and political
consequences of atomic energy trots att den fortfarande
är den bästa analysen av bombkrigets, även det mot
Irak, militära meningslöshet. Den har försvunnit ut i
samma schmink/glanska svarta intellektuella
traditionshål som Richard Schneer om Bengalsvälten eller
D.D. Kosambi om indisk tidig historia. För att ta något
annat jag sysslat med. Detta står i några våra hyllor.
Kanske skrivs hänvisning i en fotnot. Men traditionen
och arbetet har sänkts under allmänna
medvetande-horisonten.

Och till slut blir allt kanske likgiltigt. Förvandlas till
bisats. I Scientific American läser jag att det apropå
Joseph Needham i förbifarten skrivs att han "ju" hade
rätt i att Förenta staterna i Koreakriget fortsatte
japanernas bakteriekrigsexperiment. Så var det.
Materialet har jag i källararkivet. Men för fyrtio år sedan var

det många som förlorade karriär och arbete och alla
framtidsmöjligheter och stämplades ut ur offentligheten
för att de sade det högt. Än fler som teg av försiktighet.
Nu är det ett "ju". Vem mer än jag minns de hederliga
som blev offer? De tigande däremot gick från framgång
till framgång och ståtar med namn och porträtt i
nationella biografier.

Inte är eftervärlden något att hålla i hand inför
döden inte!
</chapter>

<chapter name="Personakt">

Bra Böcker och Sveriges Författarförbund gör ett
författarlexikon. Var och en skriver i tredje person om sig
själv. Man ber mig medarbeta. Jag gör så. Men jag
kunde skriva en annan text, en längre och utförligare.
Men framförallt en jag blir mer nöjd med. Han Jan M.
får knappast en vänligare kritiker än den som sitter här
vid tangentbordet.

Nå! Så här skulle han kunna skriva om JM:

<h1>PERSONAKT</h1>

MYRDAL, JAN

Född 19-7-1927. Matteus församling, Stockholm.

Läst av många och lika älskad som han är av vissa (de
vilka av motståndarna skälls för "myrdalianer") lika
illa tåld är M. av andra. Att M. tagit en rätt central
plats i senare decenniers svensk litteratur är dock en
objektiv sanning: sedan debutboken på eget förlag i
december 1953 (Folkets hus. Samtal vid en invigning) har
M. nu hösten 1992 gett ut mellan 65 och 70 volymer
(beroende på hur man räknar) i olika ämnen på olika
förlag. I några fall skrev han texten på engelska och
publicerade dem först i Förenta staterna. M. arbetar
inom många litterära falt — ofta medvetet
genreöverskridande som i "En Meccanopojke berättar.
Anteckningar om ett borgerligt förnuft", 1988 — och har
därtill redigerat, kommenterat och gett ut verk av bland

andra Balzac, Sartre, Strindberg.

Förteckning över M:s svenskspråkiga utgåvor finns
ämnesvis — i På resa, 1991, och När Västerlandet
trädde fram, 1992 — eller mer omfattande som i Tolv på det
trettonde, 1989.

M. har skrivit i tidningar, tidskrifter och
samlingsverk om litteratur, konst, politik, historia och resor. En
överblick över såväl verk som mottagande ges i: Jan
Myrdal. En kronologisk bibliografi 1943—1976 av
Britta-Lena Jansson, Stockholm 1977. En ny, rättad och
uppdaterad bibliografi som täcker åren 1943—1991 av
Erik Edwardson och Ann Tobin är under arbete och
beräknas utkomma senhösten 1992.

Den som vill veta mer om hans inställning till
namngivna historiska, politiska och kulturella personer bör
gå till Marie-Louise Perssons sextiofyrasidiga
Personregister som täcker fjorton volymer Skriftställning samt
ytterligare sju volymer av liknande allmän karaktär
från åren 1965—1987. Det registret bands samman med
"14!", 1987.

Att M. är illa tåld på vissa håll bottnar inte så mycket
i personliga konflikter. Någon sådan kan ha spelat en
viss roll. Men i stort har han hållit sitt personliga liv så
skilt från sitt offentliga att han på en gång tillhör de
mest offentligt kända personerna i landet och det
samtidigt är i det närmaste okänt med vilka han varit gift och
huruvida han har barn och barnbarn och i så fall hur
många. Inte heller beror motviljan på någon bristande
formell kvalitet i hans arbete eller på svaghet i
karaktären. Tvärtom. M. skriver i allmänhet en föredömligt ren
och tydlig svenska; är mer än allmänbildad — kunnig,

beläst, berest — och därtill såväl medveten om ordens
betydelse och beredd att stå för allt han skrivit
samtidigt som han i historiematerialistisk tradition genomför
en ständig omprövning av det förflutna och personligen
tycks helt lutherskt övertygad om att arbetet är det
mänskliga livets mål och mening. Det är dock detta
sammantaget som gjort att många kolleger och kritiker
föredrar att tänka sig en svensk offentlighet och en
svensk litteratur honom förutan.

Något som bidragit till detta är att M. själv ofta
diskuterat sitt arbete på ett knepigt och abstrakt sätt.
Han har då gett ett tyskt intryck; som om vore han en
återuppstånden adertonhundratalsidealist. Så här kan
det då låta:

Det står icke skrivet i någon bok därovan. Skeendet
är icke determinerat. Framför oss — inom ändliga
ramar — finns oräkneliga möjligheter. Samtiden var
alltså icke nödvändig. Inom möjligheternas gränser skapar
vi — oavsett medvetande — i våra konflikter det som i
efterhand framstår som det givna och blir det historiskt
nödvändiga. Men just i motsättningarna ges frihetens
möjlighet. Insikt och medvetenhet är möjlig. Med
språnget ur blindhet till medveten insikt kan vi själva
forma framtiderna. Därmed får orden en viss
bestämmande — en överdeterminerande — roll. Då orden på
detta sätt tjänar blir skrivandet handling. Att den
överväldigande majoriteten skribenter inte kan inse detta är
inte märkligt. De saknar medvetande och blir blott till
pipor genom vilka maktens vind blåser.

M. har skrivit romaner och pjäser. De är av olika
karaktär. Pjäser som de i Moraliteter, 1967 (Är Inga

Eriksson Människa? gavs 1967 års nordiska
radioteaterpris) och Garderingar, 1969, var medvetna lärostycken.
Karriär, 1975, var en politisk roman där politiken
utgjorde själva varpen.

Den kan tas som exempel på sådant som gjort hans
arbete främmande för vissa kolleger. Det för politiker
specifika — hävdar M. — är deras politiska gestalt; inte
deras privata känslotillvaro. Den senare är allmän,
tillfällig och därmed i sammanhanget ointressant. Det
gällde därför att låta skeendet utspelas just i ideologier
— falska medvetanden. Det krävde kunnande. När han
tillfrågades påpekade han att det intressanta med
katolska kyrkans kardinaler inte var deras med
nödvändighet inskränkta erotiska liv utan deras rika teologiska
liv. Detta svor mot den gängse kälkborgerliga
föreställningen om det allmänmänskliga och betydelsefulla i det
lilla livet. Dessutom hade få kritiker läst Hadrian the
seventh av F.W. Rolfe (Frederick Baron Corvo). I varje
fall hänvisade ingen av dem till den boken trots att den
så uppenbart varit M. en inspiration. Men de kanske
inte kunde inse att en kyrklig roman skriven i början av
seklet av en homosexuell katolik ute på den litterära
marginalen sjuttio år senare direkt kunde påverka en
heterosexuell historiematerialist som skrev om
socialdemokrati och kommunism i Sverige och Tyskland.

Barndomsserien: Barndom, 1982, En annan värld,
1984 (som gavs Stora romanpriset 1985) och Tolv på
det trettonde, 1989 (som fick Esselte-priset och delades
ut till landets alla gymnasieelever) liksom den tidigare
Confessions of a disloyal European, 1968 (översatt till
svenska 1983 under titeln En illojal europés

bekännelser) nådde mycket stor publik. Confessions för vilken
M. blev Doctor of Letters på Upsala College i New
Jersey var en kultbok för en generation i Förenta
staterna. Den är där fortfarande kurslitteratur — modern
europeisk idéhistoria — på olika universitet.

Barndomsserien spreds i hundratusentals exemplar.
Dessa berättelser är, som Confessions, skrivna i
jagform. M. utnyttjar i dem egna och andras liv.
"Utnyttjar! Skriver inte av! Skriver inte protokoll! Inte
biografi!" Den tradition han anknöt till redovisade M. i sitt
öppningsanförande vid Tionde Internationella
Strindbergskonferensen i Norwich april 1990: August
Strindberg and His Tradition in Swedish Literature: Beyond
Fiction, Autobiography and the Literature of the
Established Truth (Strindberg and Genre, ed. Robinson,
Michael, Norvik Press, Norwich 1991. s. 21—35).

En stor del av hans arbete de senaste trettio åren
ryms under rubriken "Skriftställning". Vissa kritiker
och litteraturvetare, Philippe Bouquet i Frankrike till
exempel, har förvånats över detta. Genren tycks dem
underlig då den är dem främmande. Vilken tradition
M. anknyter till och fullföljer har han dock upprepade
gånger redovisat; feuilletonismens. Särskilt då i den
utformning den gavs av Kisch, Kraus och Tucholsky.
Ingen kritiker tycks ha lagt märke till att M. låter
Kokoschkas porträtt av Karl Kraus titta fram bakom den
femårige Jan i öppningskapitlet till Barndom.

M. arbetar dock inte bara med tryckta ord. I skiftet
mellan femtiotal och sextiotal utförde han samman med
G. Kessle (i Britta-Lena Janssons bibliografi icke
förtecknat) audiovisuellt undervisningsmaterial för

skolbruk i Förenta staterna. Trade routes that built
Afghanistan, Afghanistan: The people and their
country och de på 1962 års filmfestival i Columbus, Ohio,
med Chris Award for Excellence prisbelönade filmerna:
Central Asia och If you were a boy born in Afghanistan.
G. Kessle stod för bildmaterialet, gouacher och
fotografier. Det var dessa arbeten vilka bekostade många
års resor i Asien. Men arbetet hade ett vidare syfte än
det att försörja M. i Asien. Texterna till dessa filmer var
på en gång skrivna så att de kunde passera ostört in i
skolorna trots den tidens rasande antikommunistiska
kampanjer och samtidigt förmedla just den kunskap
och de värderingar som dessa kampanjer riktade sig
mot. Då M. noga läste vad Sidney Hook och andra
skrev mot de med marxism förgiftade läromedlen
utnyttjade han detta för att smyga förnuft till elever förbi
deras censur. "Sprid giftet vidare!" som intellektuella
marxister av hans slag brukade säga på femtiotalet.

Samman med Rune Hassner gjorde han på
sextiotalet två spelfilmer vilka visats i TV (varav Myglaren,
vilken gavs Club 100:s pris för bästa TV-produktion
1966, kan betraktas som klassisk), senare tjugo
TV-filmer om politisk masskonst 1500—1988, en film om
Balzac och en serie dokumentärfilmer från Kina under
Kulturrevolutionens sista år. Själv har han för TV
filmat två dokumentärer från Kambodja (den första
tekniskt misslyckad, i den andra hade han lärt sig
redskapen) och samman med Birgitta Zachrisson och ett lag
från TV har M. och G. Kessle gjort två filmer om
Mexiko, konst och historia.

Han har samarbetat med G. Kessle i hennes stora

fotoutställningar "Folket och maktens murar", "När
Västerlandet trädde fram" (om romansk kyrkokonst),
"Kampucheas heliga Angkor", "Bortom berg och
öknar, tre klipptempel längs Sidenvägen" (om
buddhistisk konst). Dessutom har han lämnat grafikoriginalen
och skrivit texter till konstutställningar som "Mexico.
Folkets grafik", "Kina. Revoltens bilder 1937—1948",
"Franska Revolutionens bilder, Jean-Louis Prieur
(1759—1795) och hans teckningar av revolutionens
skeenden 1789—1792" samt "5 år av frihet. Daumier och
Grandville mot bankirernas kung Päron 1830—1835".
Han har också ställt samman och utfört en
teknikhistorisk utställning i olika varianter i Sverige och utlandet
där han använt Meccano-systemet för att tydliggöra
den Andra tekniskt-vetenskapliga revolutionen och dess
ideologi. Dessa olika filmer och utställningar motsvaras
av böcker med näraliggande innehåll som den stora 5 år
av frihet, 1991, eller När Västerlandet trädde fram,
1992.

M. är med ett tjugofemtal titlar översatt till något
mer än tjugo språk. Även om vissa arbeten som
Rapport från kinesisk by, Confessions och nu den trilogi
som inleddes med Barndom alla har kommit på de
större språken har hans verk getts olika profil på olika
språk. Man kan säga att man tagit vad som passat och
blandat till en egen Myrdal. Det innebär exempelvis att
boken Indien väntar getts ut i Indien i flera upplagor
och sedan i Förenta staterna och Tyskland men inte i
Storbritannien (skälet, har M. hävdat, är uppenbart för
varje läsare av boken). På svenska språket finns nästan
alla hans texter. Inte alla dock.


Att M. arbetat inom olika genrer och på olika språk
har av vissa kallats "mångsidigt", andra har skällt
honom för att vara olitterär, okonstnärlig, opoetisk och
menat att han inte förmår koncentrera sig på att vara
antingen essayist eller romanförfattare eller sociolog
eller konsthistoriker eller vilken etikett man väljer att ta
till. När Olof Palme hört honom tala på seminariet om
arabisk kultur fräste han till Svenska Institutets
dåvarande chef Anders Clason:

– Är Myrdal expert på det här också!

(Vilket inte hindrade att M. fick motta det första
Rydöpriset till Olof Palmes minne 1988.)

Själv har M. hävdat att denna hans vägran inordna
sig i fållor är ett medvetet val. När han var tretton
bestämde han sig för att bli författare. När han var
sjutton tog han Diderot, Heine, Balzac och Marx på
allvar och beslöt sig för att bli skriftställare inom
traditionen och det stora refraktära arvet. I denna
tradition som är Fischarts och Tjernysjevskijs, Diderots
och Strindbergs, Marx' och William Morris' är den
skrivande ständigt en amatör, en som skriver av lust
utan att låta sig stängas av akademikernas kritstreck.
Alltså lämnade han skolan som störde hans studier.

Släktingar och vänligt inställda lärare hävdade att
man inte fick ta det skrivna så på orden; det gällde i
stället att ta sitt förnuft till fånga och anpassa sig. Men
han lyssnade inte på det örat. Som barn hade M. gått i
skola i Förenta staterna. När Andra världskriget
slutade började han resa och bo i Europa öst och väst. Det
gav honom tvesyn. Under tio år arbetade han då och då
på olika områden inom olika länder — men mest bodde

han i billiga torp på landet eller på billiga hotell i
Frankrike, försörjd av släkt, vänner och — framförallt
— av flickbekanta han övertygat om att tro på hans val.
Han levde på gröt och blodpudding och hela tiden läste
han. Fem till sex volymer om dygnet. Skrev och skrev
och blev känd som Sveriges mest refuserade. Då och då
fick han en novell eller artikel antagen — Clarté, All
Världens Berättare, FIB, Stormklockan, Arbetet — och
inte ett ögonblick tvivlade han på att han gjorde rätt.
Att Sven Stolpe — med instämmande från Harry
Hjörne i Göteborgs-Posten — efter hans debutroman
Hemkomst, 1954, skrev att det borde vara skottpengar på
Jan Myrdal tog M. som bekräftelse på att han skrev
rätt. Med romanen Att bli och vara, 1956, som han
skrev i Paris fick han sitt litterära genombrott,
etablerades som en av de författare som då kallades
femtiotalister och gavs stipendier.

När M. var trettio reste han till Asien och det kom att
dröja några år innan han återvände. Det var där M.
förmådde fullfölja vad han föresatt sig som sjuttonåring.
Med Resa i Afghanistan (Kulturers korsväg som den
första upplagan hette 1960), Rapport från kinesisk by,
1963, och Confessions of a disloyal European, 1968,
visade han att lärotiden var över.

Under olika tider har M. använt sig av än den ena
och än den andra publiceringsmöjligheten. Viktigast
har för honom inte varit lojaliteten med den ena eller
andra tidningen, den ena eller andra uppsättningen
umgängesvänner, utan den har alltid varit att få
förnuftiga ord tryckta. När han stängdes i Aftonbladet i
början på sjuttiotalet efter Karl Vennbergs intriger och

Expressen var lojal med kollegan gav den sedermera
från Timbro på grund av högeravvikelse utstötte
libertarianen John-Henri Holmberg M. utrymme i
studenttidningen Gaudeamus. När det under åttiotalet
öppnades en möjlighet att publicera sig i Svenska
Dagbladet använde han den tidningen som forum.

Frankrike gjorde honom till "Chevalier des Arts et
des Lettres". Det kunde han se som en motsvarighet till
att det Kejserliga ryska geografiska sällskapet gav
August Strindberg medalj. En ära som i och för sig var
berättigad men som framförallt blev ett redskap som
kunde användas. M. var en av ledamöterna i den
officiella kommittén för franska revolutionens
tvåhundraårsjubileum. Som sådan kunde han i utställningen om
Prieurs revolutionsbilder återställa orden och hylla
såväl Revolutionen som de verkliga Mänskliga
Rättigheterna, Robespierres av år 1793. Därmed skapa den enda
officiella jubileumsutställning som 1989 i enlighet med
den europeiska radikalismens tradition tog ställning för
Revolutionen och Berget!

Nu, vid sextiofem års ålder, kan han varken klaga
över brist på uppskattning eller läsare. Hans tidiga
böcker kommer i nya upplagor. De möjligheter han inte
hade vid tjugo års ålder öppnar sig nu för honom.
Telefonen ringer. Breven anländer. Erbjudandena hopar
sig. Men endast ett är säkert här i livet: döden. Den
återstående arbetstiden är honom med nödvändighet
kort och han ser stora arbetsuppgifter framför sig.

Tröttare om morgnarna är han nog. Har också
reparerat olika organ — hjärtat t.ex. — som slitits ned
under åren. Men om han inte avlider, drabbas av svår

sjukdom eller hinner bli senil inom de närmaste åren
kommer han att hinna färdigställa och publicera verk
under arbete av den mest olikartade karaktär: Om den
politiska massbildens historia; om Islam och dess
arkitektur i Iran; om Kalvarieskulptur i Bretagne; om
Mexiko, konst och revolution; om 40-tal och 50-tal
uppvridet i fiktion; om den Tredje tekniskt-vetenskapliga
revolutionens ideologi; om kärlek, om... om...

Inte undra på att han börjar bli snål om tiden och
menar att det där med semester och tidsfördriv (bli
avkopplad!) enbart är av ondo och att vänskap,
umgänge och familjeliv tillhör det överskattade i en tillvaro
där man kan ha lyckan att arbeta.

Eller är det inte så?
</chapter>

<chapter name="1989: Året efter döden">

<h1>1989: ÅRET EFTER DÖDEN</h1>

Ett år efter det att det smällde till i Moskva och ett
halvår efter det bröstkorgen öppnades och hjärtat
reparerades så som man reparerar avgassystemet kring en
gammal bilmotor vänder jag mig om. Nog var detta rätt
avgörande händelser i mitt liv. Och jag funderar en del
på dem.

För mig är det som hänt oerhört intressant. Det att
uppleva att jag höll på att dö var för mig lika
omvälvande som det första riktiga samlaget i puberteten. En
rasande hormonstorm som ryckte upp tillvaron med
rötterna och slungade medvetandet. Dock med den
skillnaden att jag nu fyrtiosex år senare inte riktigt
minns vilken ordningsföljden var mellan Maj-Britt och
Margareta. Jag hade dem ju samtidigt den
sensommaren. Men också jag minns molnet på sommarhimlen då.
Så vitt och så högt uppe när jag såg upp efter
utlösningen. Men vilken av flickorna det var med minns jag inte.
Högfjällsängen i Planès minns jag däremot absolut
kristallklart med små tydliga detaljer. Och natten i
Moskva tar jag inte miste på.

Det finns också en annan skillnad. Om den första
kärleken kan man tala och skriva utan större
hämningar även om folk reagerar rätt häftigt när man visar upp

den stökiga, hojtande och rätt violetta pubertet vi
faktiskt har gemensamt. Vi i vår tid, vår kultur och vår
klass i alla fall. Men när man lika intresserat lyfter fram
döden då blir de oftast ohyggligt generade. Som om det
vore pinsamt privat att nämna den. Dock är döden det
enda vi alla vet att vi har gemensamt; ett skeende ingen
undkommer. Och egentligen vore det naturligare att
vara nyfiken på den än på den första kärleken.

Den kärleken är längesedan borta och återkommer
aldrig. Jag är ju inte ens riktigt säker på vilken av de två
som var den första den hösten 1944. Maj-Britt har
kanske sex barn. Vad vet jag? Jag har inte sett henne sedan
någon gång mellan jul 1944 och nyårsdagen 1945 och om
Margareta sade en vän som nu är tio år död en gång för
tjugo år sedan att hon då fanns i Oslo. Men döden är
säker. Den väntar därframme. Nog finns skäl att
fundera.

Döden är det minst privata jag kan tänka mig. Och
när jag ser på mina generationskamrater, svenska män i
sextioårsåldern, då vet jag ju att statistiken säger att det
inte bara är så att vi alla, han och du och jag, dör rätt
snart. I varje fall är den tid vi måste vika tillbaka för att
hitta de skrattande flickorna därborta i tonårens
krigssomrar betydligt längre än varje tänkbar tid vi har kvar.
Det är också så att de flesta bland oss nog kommer att
uppleva ungefar samma märkvärdiga smärtor i bröstet
och ut i armen när ridån dras ner för oss.

Nå, kanske är det just detta som gör vissa bland dem
så generade, de flackar med ögonen, harklar sig, menar
att det är alltför privat och tar tag i psykologi eller Gud
eller annat när man börjar tala om det intressanta.


Men jag funderar alltså.

Inte så att den död som passerade och lämnade en
påminnelse ändrat något i min livsföring. Nu har livet
åter blivit helt vanligt. Ja, det har blivit lika vanligt som
alltid fast dubbelt så levande. Jag har för tillfallet
återfått den kropp jag hade som femtioåring och hänger
undan mina extrastora sextioåringskläder i garderoben.
Men om detta gör jag mig inga illusioner. Över sextio
är jag och alltså tio år närmare slutet även om jag
denna gång undkom just detta.

Läkarna säger mig att jag inte får röka. Men det har
jag inte gjort sedan 1970. Jag skall promenera i skogen.
Men jag har alltid gått långpromenader; man
formulerar så bra då när man kan gå stigarna bortöver och
ljuda orden mycket högt utan att någon finns i närheten
och stör.

Jag skall ta en Alka-Selzer om dagen. Men det
brukade jag ju göra var morgon ända sedan den vinter i
Indien för snart trettio år sedan då jag grubblade och
Bertil och jag delade en flaska whisky var kväll ty han
var i internationell tjänst och hade whiskyleveranser.
Stupfull kröp jag sedan var natt på knä med huvudet
hängande uppför trappen till lyan där vi bodde i två
rum ovanför vår hyresvärd som var subardar major ty
detta var i Defence Colony. Var morgon gav Gun mig
en Alka-Selzer så jag kom på benen och kunde börja
arbeta. Fick smak för det och blev acetylsalicyrist. Men
whisky slutade jag med och full behöver jag numera
sällan supa mig ty det grubblet om Indiens historia
nådde till slut många år senare fram och blev en bok.

Vin till middag bör jag dock dricka, det är nyttigt.

Men det har jag gjort alla år även utan läkarordination.
Min mor fick samma råd av sin läkare mot sitt hjärta
för övrigt.

Jag bör undvika kofett och jag skall äta mycket fisk
och mycket sallad och mycket grönsaker. Men så har vi
alltid ätit. Jag bör äta havregrynsgröt mot det farliga
LDL-kolesterolet och för att höja det nyttiga
HDL-kolesterolet. Men gröt till lunch har jag ätit ända sedan
jag var barn. Jag älskar gröt. Mina blodfettvärden har
alltid varit bra. Precis i mitten mellan lägsta och högsta
gränsvärde. Och vad avstressning beträffar har jag med
yoga och andningsövningar och liknande sökt hålla rätt
tonus i musklerna och rätt svängning
spänning/avspänning ända sedan ungdomen då jag tänkte bli
vegetoterapeut. Där är inte mycket nytt att komma med. De
ärftliga faktorerna spelade nog relativt större roll för
min sjukdom. Men dem råder jag inte över. De är givna
som döden är given i generna.

Dock, jag mår så bra som jag inte mått sedan 1975 i
Berlin när jag första gången på allvar började känna av
hjärtat. Har ju också tappat de orörlighetens feta kilon
jag lade på mig under de trötta åren också. Ty mellan
1975 och operationen sommaren 1988 tvangs jag
hushålla med krafterna.

Allt som vanligt alltså. Men samtidigt inte.

Ty när jag vänder mig om funderar jag. Då, för ett år
sedan, dog jag inte i Moskva. Fast så som jag kände mig
månaderna därefter och så allt svårare och svårare det
var att röra sig och så alltmer ont det gjorde att ens
förflytta sig tror jag att jag nog skulle smällt av redan
nu, eller strax i alla fall, om jag inte för ett halvår sedan

blivit reparerad och fatt fem nya kranskärl som leder
blodet förbi de igenslammade. Fast frisk är jag inte och
sjukdomen fortsätter. Om ett halvår, om ett år, om tio
eller femton slår det till igen.

Naturligtvis styr detta medvetande mitt handlande
och mitt val av arbete. Allt jag vill göra kommer jag inte
att kunna utföra. Det har jag vetat ända sedan jag var
sexton. Det gäller att välja i den väldiga menyn. Men
när jag blev sjuk — och medveten om det —
förändrades förutsättningarna. Chagrängskinnet hade plötsligt
krympt. Det redovisade jag i förordet till Barndom. Det
var mig nödvändigt att då omedelbart välja att börja
skriva ut den berättelsen. Barndom, En annan värld,
Tolv på det trettonde. Om jag skulle hinna alla tre
visste jag inte. Det var ett slag av skrivande som tog tid.
Öppna tiden, återskapa. Men jag kunde i alla fall inte
vänta längre. När jag skulle opereras lämnade jag också
den otryckta debutboken Pubertet till sättning.

Men om valmöjligheterna inskränkts hade friheten
ökats. Vetskapen om livets korthet är — det menade jag
sedan trettonårsåldern — en stor frihet. Just insikten att
det bara finns ett enda liv för mig att utnyttja — och
därtill när jag såg detta mitt liv mot hela historiens och
världslitteraturens fond ett mycket kort och litet ett —
gav mig möjligheten att göra vad jag ville. Jag begrep
inte sådana som ville döma sig till att tillbringa sin tid i
tro på senare evigt liv, på själavandring eller
spöktillvaro. De får trängda liv menade jag för femtio år sedan.
Erfarenheten senare under livet har givit mitt
trettonårsjag rätt. Nu efteråt förstod jag att döden kunde vara
en rätt omedelbar möjlighet. Det befriade mig. Jag har

alltid upplevt min anpasslighet som ett karaktärsfel och
behövt kämpa mot en viss feg försynthet, en ovilja att ta
konflikt, en läggning åt det taktiska. Nu, efter
hemkomsten från Moskva kunde jag rycka på axlarna och
allt detta gled då av mig. Nu när döden lämnat sitt
visitkort i hjärtat kände jag att jag hade lättare att göra
vad jag ville, skriva vad jag ville.

Hjärtkrisen var därtill det mest intressanta jag
någonsin upplevt. Jag iakttog mig själv under hela dess
skeende. Inte så mycket för att notera de fysiska
upplevelserna. Flera kunniga läkare har ju gjort ordentliga
anteckningar om hur det kändes för dem att dö på det
sättet. Dem hade jag läst och antog att jag inte hade nog
erfarenhet att kunna tillägga något. Men jag iakttog
mina reaktioner och det sätt jag upplevde skeendet. Det
är ju också mitt yrke.

Irrationaliteten var påfallande. Jag vägrade
omedelbart att söka vård. Hade Gun Kessle varit med i
Moskva hade hon inte tillåtit mig att spela ut den; hon hade
fört mig till sjukhus oavsett vad jag sade. Vilket varit
bättre för mig. Det visste jag redan då. Men hon var
inte med och det fanns ingen annan jag kunde tillåta
mig ge sådan auktoritet över vad jag dock visste vara
oförnuftigt handlande. Det är normalt att på detta sätt
börja reagera som oskäligt djur i smärta. Jag har själv
varit med om att tvinga henne till sjukhus mot hennes
vilja. Hade jag inte gjort det hade hon varit död nu. Jag
var helt medveten om mitt oförnuft.

– Så låg Stalin och dog för att ingen vågade bryta
hans vilja och ge honom vård, tänkte jag och flinade
trots att det gjorde så ont.


Mitt i känslan av att det kunde gå mot slutet fick jag
så en överväldigande lust att föra släktet vidare. Jag
använder just de orden, ty erotisk var lusten egentligen
inte även om den mitt i smärtan klädde sig i kåthet. Så
fungerar vi ju. Annars skulle släktet dö ut. När smärtan
klingat av och rationaliteten återkom mindes jag tydligt
att detta var onödigt då jag redan fört släktet vidare och
hade både barn och barnbarn och samtidigt som jag
tänkte det upplevde jag att den aktuella lusten avtog.

Frågade senare i Stockholm min läkare om denna
plötsliga fortplantningsvilja mitt i krisen. Han menade
att reaktionen var rätt normal i liknande situationer. Då
styr livsdriften.

Jag förvånades dock inte över att jag inte kände
ångest. Ångestreaktionen, paniken, har en funktion i vissa
fall. Jag har upplevt den när jag oförberedd hamnat i
strömt vatten utanför ett rev och dras ned. Då hjälpte
den mig att mångdubbla krafterna och snabbt simma
bort till räddning. Men nu skulle ångesten inte fylla
någon funktion. Smärta gavs och allt från vemod till
något intill förtvivlan fyllde mig vid tanken på att livet
rann bort som sand mellan fingrarna. Men ingen
ångest.

– För att vara uppriktig, tänkte jag där jag låg i
hotellrummet och undrade om det var slut nu. Det är
egentligen med ångest och rädsla för döden som med
adertonhundratalets vapörer. De som trodde på
vapörer led av det. Den som tror på vad som sagts om
dödsångest kan komma att uppleva den och få en ohygglig
död. Sådana har jag sett dö svårt. Den medvetne
däremot kan känna sorg men upplever ingen ångest. Också

det har jag sett.

Ett år senare är jag mer tveksam när det gäller
dödsångest. Nu menar jag nog att det verkligen kommer att
förvåna mig om jag när den tiden är inne känner ångest.
Om man inte stoppat i mig piller för att döva den
fysiska smärta och den verkliga sorg jag borde uppleva
förstås. Då — om man utsatt mig för det — då kommer
nog den ohyggliga ångesten åter så som när jag halkade
av revet. Men nu ohjälplig och förlamande.

Jag tror inte det blir vidare lustigt att dö.
</chapter>

<chapter name="Ordet fjättrat i ämbetet">

Den 30 september 1988, två månader efter den
hjärtoperation som gett mig ytterligare år att leva, hade jag
skakat av mig konvalescensen. Då var jag inbokad att
tala for studenter i Linköping. Inför de nya år jag fatt
till skänks ville jag göra en positionsbedömning.

<h1>ORDET FJÄTTRAT I ÄMBETET</h1>

Visst kan man hävda att jag borde hylla Ordet. Jag
försörjer mig sedan flera decennier på att sälja ord på
marknaden. Detta kunde jag höja i färg. Göra till essay.
Ni vet: Konst och Frihet och en Yttersta
Värdegemenskap i den Humanistiska Tradition som är Vår i
Europa. Ångest och Lidande skulle platsat i sammanhanget
för några decennier sedan. Fred och Förståelse för par
år sedan. Just nu är det tid för Mänskliga Rättigheter.
(De av 1789 dock, de med privat äganderätt. Inte våra,
de av 1793.) Skreve jag sådant då hörde jag hemma i
Svenska Litteraturen. Kunde sträcka fram lilla handen
och hoppas på utdelning från någon Akademiens olika
reptilfonder. För att därpå sätta mig som en annan
Tåbb utan manifest i Svenska Institutets styrelse eller i
Kulturrådet.

Men till den litteraturen vill jag inte höra även om
jag säljer ord på svenska marknaden. Ty — som den

gamle alkoholisten sade — det finns ett högsta pris på
konjak.

Jag förstår inte ens hur de till den officiella
litteraturen anpassade fungerar som individer. Tag Horace
Engdahl till exempel. Han är en firad kritiker. Lite
tråkig att läsa, men det kan han inte hjälpa och för övrigt
hör det till tidsandan och ger honom beröm på Dagens
Nyheters väldiga kulturredaktion och annan liknande
skrivarlycka. Nu fylls tidningarna med försvar för hans
rätt att komma in i ordnad befordringsgång. Varför vill
han dit? Mig tycks det perverst. Som när Eyvind
Johnson förnedrade sig, kallade sig fil. dr och var stolt över
ett delat nobelpris. Han som trots allt var författare och
hade skrivit ett par böcker som skulle läsas långt efter
hans egen död!

För hundrafemtio år sedan publicerade Palmaer här i
Linköping Yttersta domen i Kråkvinkel. Visst skulle jag
kunna tala om den. Henrik Bernhard Palmaer tillhör det
fatal svenska författare som är värda att läsas mer än en
gång. Nu är stycket klassiskt ty det har blivit ofarligt.
Biskop Hedrén är glömd. Men att tala väl om den
liberalism som för hundrafemtio år sedan frikände Palmaers
politiska och hädiska stycke kan innebära ett tigande
om annat.

Just nu det skamligt offentliga tigande om de tre små
tidningar som hundrafemtio år efter åtalet mot Palmaer
ställs inför rätta för att de publicerat en del av de
informationer om namngivna politikers och polismäns
agerande till skydd för Palmes mördare som journalister
högt diskuterar sinsemellan (med alla namns
nämnande) på Publicistklubben när publiken är utestängd.


Den ena handen tvättar den andra. Som
justitiekanslern uttryckte denna svenska ämbetsmannased i
sin stämningsansökan till Stockholms Tingsrätt mot
Internationalen:

"När det gäller de uppgifter som lämnats under 1988
framstår brottet som grovt även med hänsyn till att
den parlamentariska kommissionen med anledning
av mordet på Olof Palme den 21 december 1987
funnit att det saknas grund för misstanke mot någon
polisman."

Häpp!

Ros på Palmes grav!

Det fanns andra skäl att jag tvekade att tala här i
universitetssammanhang. Jag delar August Strindbergs
och Mao Zedongs åsikt om högre skolor, universitet och
intellektuell befordringsgång. Det innebär inte att jag är
antiintellektuell som en litteraturprofessor fick för sig
häromåret. Tvärtom.

Vi behöver polyteknisk grundutbildning liksom vi så
tidigt som möjligt bör lära läsa och skriva, lära oss
använda bibliotek och — numera — databaser. Men
senast vid sexton borde portarna öppnas och därefter
skulle livet ligga öppet för ett lustfyllt äventyr av arbete,
resor och studier där var dag blir ny.

Visst behövs institutioner. Men inte högre skolor.
Inte professorer, docenter, amanuenser. Bibliotek
behövs liksom fria databaser, laboratorier tillgängliga för

envar och öppna konferenser. Det i en värld utan
gränser. Så borde det vara. Men så är det inte. Till och med
biblioteksfriheten inskränks och databaserna är
profitinrättningar.

Hade detta varit min teoretiska övertygelse hade jag
kunnat lägga fram den som en spännande — som det
heter — teori. Men jag förverkligade den för egen del.
Och jag var inte ensam. Vi var en hel grupp
sextonåringar — de flesta kom från intellektuella familjer —
som tog teorierna om det fria och medvetet valda livet
på allvar och bröt loss ur Bromma läroverk de sista
krigsåren för att arbeta intellektuellt och konstnärligt.
De flesta i den gruppen lyckades med frigörelsen och
kan nu se tillbaka på decennier av skapande arbete. Vi
kanske skämdes lite över individualismen vår. Samfällt
skulle det ju stigas mot ljuset. Men vi slapp ut och
kunde uppnå ett förnuftigt och självreglerat
intellektuellt arbetsliv.

Jag klarade mig alltså. Just därför tvekade jag att
komma. Skulle en sådan framgångsrik individuell revolt
nu längre vara möjlig? Kan en svensk gymnasist i dag
välja sin frihet så som vi kunde det under
avspärrningens fyrtiotal?

Den stat som låter var tionde elev lämna skolan dömd
till ständig underklass och utslagning som analfabet ser
också till att fångstnätet runt de möjligtvis upproriska
och sökande ungdomarna blir alltmer finmaskigt. Den
frihetsmöjlighet jag hade som sextonåring existerar nog
inte längre. Vem kan nu lämna skolan vid sexton för att
börja skriva; få arbete på nattredaktion? Sådant är inte
längre tillåtet. Såväl stat och lagar som

arbetsmarknadens parter förbjuder det. Och vid var flyktväg står nu en
psykolog eller en kurator på vakt. För vart år blir det allt
svårare att undkomma den reglementsenliga
befordringsgången annat än genom att bli utslagen; bli
klient. Ett vårdobjekt för socialfunktionärer.

Visst vore friheten möjlig för alla. Den värld av fria,
nyfikna, arbetande människor i ständigt uppbrott — en
tillvaro där ord som avkoppling, fritid, semester eller
pension bleve lika tömda på mening som orden examen,
lag, stat, demokrati eller diktatur — hade som Marx
framhållit möjliggjorts redan av adertonhundratalets
industriella revolution. Nu ger den Tredje
tekniskt-vetenskapliga revolutionen frihetsmöjligheter vi inte
förmådde ens drömma om för fyrtiofem år sedan. I
längden slår sådana grundläggande möjligheter med
nödvändighet om till verklighet.

Men längden kan bli mycket lång. När jag var sexton
trodde jag möjligheten låg inom räckhåll för alla. Bara
fascismen krossats. Nu har det gått fyrtiofem år, jag är
sextioett och tvivlar på att ens mina barnbarn kommer
ut ur tunneln. Och deras tunneltillvaro är inte ens en
nödvändig tid.

Det kanske i Sverige finns smygvägar för individuell
revolt som ännu står öppna fast jag inte känner dem.
Men vägen ut till den stora och allmänna
frihetsmöjligheten tycks mer stängd nu än för fyrtiofem år sedan.
Med varje år — egentligen från nederlaget 1848 och
framåt — har den möjligheten också gjorts alltmer
otänkbar.

Hur går det till? Nyss trängdes rapportböcker med

varandra på hyllorna. De gav publiken ett visst
medvetande. Nu står där åter mest poesi och skönhet. Kritikerna
skriver om rapporterna från uppror och världens
fattigdom och imperialismens alla skändligheter som om det
rört sig om ett mode bland västliga litteratörer på
sextiotalet. En och annan bland de nyss rapporterande
vittnar också om sitt nyupptäckta intresse för Konsten
och Skönheten. Men den verkliga utsugningen är värre
än för tjugo år sedan; det absoluta armodet tilltar.
Skönandarna i små rovgirigt imperialistiska länder som
Sverige lever också de på andras elände. Det som inträffat
är att herrarna på Wall Street och i City stördes av
rapporterna och beordrade mer skönhet. Förlag och
gallerier effektuerade. Kritikerna förklarade skönhetens
tid åter och de skönhetliga poeterna låtsades som om de
kvad av egen drift och fri vilja.

Eller tag detta cocacoloniserade Sverige till exempel!

Här släppte politikerna marknadskrafterna verkligt
fria inom kultursektorn. Så långt som i Sverige har EG
aldrig vågat gå. Där vill man ju heller inte bli en
anglosaxisk koloni. Tantsnusket blomstrar och på Statens
Kulturråd sammanträder ämbetsmän för att avgöra
vilka övriga titlar som skall få ges ut i Sverige.

I ett förbipasserande papper ser jag att handläggare
Leif Sundkvist just meddelat att 1700-talets hemliga
diplomati av en herr K. Marx inte borde ges ut på
svenska. Det finns viktigare Marx-texter anser
Kulturrådet. Dessutom är vi på Kulturrådet inte så förtjusta i
urval, säger denne obildade Sundkvist. Ty det rör sig
inte om något urval. Men att det statligt diplomatiska
Kulturrådet finner det olämpligt att i Sverige ges ut vad

Karl Marx skrivit om Karl XII är politiskt förståeligt
med hänsyn till att vår store granne i Öster tycker illa
om att texten ges spridning.

Med enkla marknadsanpassade åtgärder
omöjliggjordes den tidigare möjliga tidskriftsutgivningen.
För att hålla tyst bland kulturarbetarna upprättades
dock reservat där tidskrifter kunde läggas i social kuvös
samtidigt som de fortsatte betala ut honorar. Där
hibernerar nu tidskrifter som en gång var av central
intellektuell betydelse: Arbetaren, BLM, Ord och Bild och allt
vad de hette när de levde.

Om vad det medför att söka ställa sig utanför kan jag
berätta mycket. Tag detta med Folket i
Bild/Kulturfront och fogden. Vi betalar 20 000 i månaden enligt det
avtal som upprättades i november förra året. Nu är
skulden nere i 110 000. Vi betalar också det löpande till
staten. Det är inte ens säkert att vi är skyldiga detta.
Sedan mycket länge handlägger ämbetsmännen
ärendet med vår moms. Vi är ju en politisk tidskrift. Men
ämbetsmännen hävdar att blott partier är politiska. Det
kan ta ytterligare sex år att avgöra detta, fnittrade
vederbörande ämbetsman förtjust häromsistens. Och nu
söker fogden få oss i konkurs trots att vi betalar. Samma
myndighet som visat den största förståelse för
porrbutiker på Söder i Stockholm. Men fogden ursäktar sig med
att man är utsatt för påtryckningar.

Fogden har ju redan med kulturministerns
välsignelse underhandlat med Kulturrådet om att få in
tidningen under staten. Och kulturminister Göransson har
själv sagt åt tidningens kassör att jag är oresonlig som
obstruerar när fogden gjort upp det med Kulturrådet.

Men innan Göransson blev taburettinsutten talade han
själv på vår stämma om FiB/K:s riktiga politik.

Nåja ämbetsmän och politiker är sig lika.

Men det finns skäl till denna statens vilja till kontroll
över ordet. Här råder allmän rösträtt, lag och ordning;
framsteg, folkstyre, välfärd och frisinne. För att inte tala
om medmänsklighet. Det står i varje lärobok och varje
statlig informationsskrift. Och Fan ta oss som inte är
överens om det. Vi har — som olika politiker från olika
partier med monoman envishet upprepat så länge jag
kan minnas — ställt oss utanför den demokratiska
gemenskapen och bör behandlas därefter.

Visserligen finns nu som på Karl Johans tid här i
landet justitieämbetsmän som inte ens anser
grundlagen värd att vara dasspapper, poliser och domstolar
som mot betalning och befordran står till överhetens
tjänst med lite av varje. Vi från Folket i
Bild/Kulturfront vet av erfarenhet hur det går när material om
överhetens brottslighet publiceras. De kriminella
belönas och de hederliga fängslas med hjälp av fixade lagar
och korrupta domare.

Det är så mycket vi alla vet men ingen talar om. Till
exempel att här bland oss — också här i salen — finns
angivare. Ty i Sverige råder personalkontroll. Mot de
olika politiska poliskårer som ligger i fejd med varandra
— men som står enade mot oliktänkande — har
undersåtarna ingen rätt. En svensk kan inte som en västtysk
kräva den formella rätten att försvara sig mot
angiveriet; en svensk kan inte som en nordamerikan begära att
se sin dossier med hänvisning till någon
informationsfrihet. Den svenske undersåten tröstas dock med att

oliktänkande inte brukar sättas i arbetsläger annat än när
landets högre intressen kräver det som 1941 och att
svenskar enligt grundlag inte kan avrättas, torteras eller
landsförvisas. Men som chefen för IB brukade säga till
sina underlydande när de skulle begå sina brott i
statsintressets namn: Det är skillnad på Guds lag och
människors förordningar.

Detta Sverige är en stat där statsministern kan
avlivas på öppen gata utan att polisen ens ordnar
avspärrningar och den ansvariga undersökningsledaren sedan
anstränger sig att inte finna brottslingen och i detta
icke-undersökande först till det yttersta skyddas av den
mördades efterträdare och sedan belönas för sina
olagligheter med höga poster och privilegier. Och den som
kan sina sagor undrar varför inga grisar grymtat i
Palmes kull. Men överheten har väl sina skäl. För övrigt
ingriper justitiekanslern om det skrivs om det i detalj.

Det jag nu sagt råkar vara sant. Det vet vi alla. Men
som vi också väl vet skall vi inte skriva det. Då kan det
gå oss som det redan gått de tre små
utkantstidningarnas ansvariga utgivare. Och att ens tänka detta högt
utgör ett symptom på störd personlighet. Sådant
antecknas av angivarna och knappas in på de politiska
poliskårernas datorer och sedan kan vederbörande inte
bli museivaktmästare ens i deras stat.

I Sverige utgår all makt från folket och det måste för
samhällets bestånd därför vara ordrätt otänkbart för
undersåten att undra vart den därefter tagit vägen.

Det är denna otänkbarhet som garanterar det
bestående. Ty statens alla angivare och poliser, korrupta
ämbetsmän och domare är ytterst av blott marginell

betydelse. Det är for att bevara otänkbarheten orden fjättras
i ämbetet.

Detta gäller inte bara de öppet politiska orden.

Då och då uttalar sig författare, kritiker,
litteraturvetare och liknande om konstens stora betydelse. Den
vore i allmänhet revolutionär, nyskapande och
befriande. Det är lika vackert som lögnaktigt. Det är tvärtom
så att det allmänt varit med hjälp av konst och
litteratur, religion och skådespel otänkbarheten kunnat
bevaras och stabiliteten säkras.

Men vi som inte är överens söker naturligtvis
utnyttja alla möjligheter, söker hitta de sprickor i fogarna där
förnuftet kan användas och samhällskittet upplösas.
Sådana perioder då de sociala motsättningarna skärps —
kring 1830 och 1848, 1870 och 1918, 1945 och 1965 till
exempel — har detta varit lättare. Andra perioder när
restaurationstendenserna blir starkare — som i Europa
nu — svårare.
</chapter>
<chapter name="Ett utkast till barndom">
<h1>ETT UTKAST TILL BARNDOM</h1>

I maj år 1977, när jag snart skulle fylla femtio,
publicerade jag i VI en förtext till Barndom. Eller rättare sagt
en text som till en del, i ett avgörande avsnitt, handlar
om tiden efter den som skildras i Barndomsserien. Den
ohyggligaste tiden i mitt liv alltså. Texten orsakade en
hel del bråk. Olika personer skrev till tidningen och
förklarade att jag visst varit ett lyckligt barn och att jag
för övrigt alltid varit ett fä. Andra menade att jag skrev
som jag gjorde för att jag hatade socialdemokratin. Åter
andra att jag var motståndare till fred.

Nåja.

Det jag påpekade i denna text var inte att jag börjat
hata socialdemokratin för att Gunnar och Alva var som
de var utan det för mig betydligt svårare att Gunnar
och Alva i familjen och gentemot mig och mitt liv var
som de var men i det offentliga och officiella stod för
mycket av sådant jag förnuftsmässigt fann riktigt. Hade
de varit fascister eller antisemiter eller tyskvänner hade
livet för mig varit mycket enkelt. Ta avstånd från
hyckleriet! Avslöja! Bekämpa! Men i stort representerade de
i det officiella ståndpunkter jag fann riktiga. Inte helt
och inte i allt. Men i stort. Man kan säga att jag om
Gunnars samhälleliga insats menade vad Mao menade

om Stalin. Till 70 procent var den riktig.

Detta var och har förblivit en svårighet. Den yttre
offentliga lögnen — "Familjen Myrdal" — var offentlig
lögn. En lögn med social funktion. Men det myrdalska
innehållet; den sociala och politiska betydelsen av deras
arbete var i stort positiv.

Alltså både-och. Det hade varit mycket lättare att
lämna den intellektualiserade konflikten; antingen
ansluta mig till deras officiella framtoning (som min
syster Sissela Bok) eller bli nevrotiskt upprorisk och låta
de personliga barndomsupplevelserna bestämma min
världsbild. Jag valde den intellektualiserade vägen.

För deras sociala relationsnät var frågan en annan.
Då man hade behov av den officiella myrdalsbilden var
jag ett politiskt störmoment. Det var därför Per Albin
bad Gunnar om att få tyst på mig 1944; det var därför
Tor Bonnier 1949 skrev mig att mina manuskript borde
underställas mina föräldrar innan de publicerades; det
var därför det partiägda Tidens förlag 1952 skickade
första utkastet av Hemkomst till Kanslihuset för statligt
socialdemokratiskt ställningstagande. (Negativt.) Men
också detta förmådde jag intellektuellt bearbeta. Så
handlas det uppe i alla sociala styrsystem. Själv bör
man förhålla sig förnuftigt avvaktande. (Förklarade
detta på Sigtunastiftelsen 1954; den enda gång jag varit
där på diskussion. Den förnuftige rör sig i denna värld
bland ulvar. Alltså Matt. 10:16.)

Det fanns ett annat inslag i min text som många
tycktes oförmögna att förstå. Jag skildrar också det
ögonblick då jag som son visar mig starkare; då
fadersauktoriteten krossas. Vad både Gunnar och jag visste då

— fast jag inte var klar nog att skriva det 1977 — var att
vi uppträdde arketypiskt. Visst bar Gunnar bondeätten
med sig. Han sade så och tänkte så. Några generationer
tidigare hade jag visat att jag var beredd att sätta
gubben på undantag och ta torpet.

Jag visste också då för snart femtio år sedan att det
enda Gunnar respekterade var styrka. Den som föll
undan var enbart värd förakt. Dög inte ens till fiende.
Detta präglade även våra senare relationer.

Vad jag inte förklarade tydligt nog i VI var varför
mina föräldrar avskydde mig. Att jag inte såg ut som
jag borde bidrog till det men var inte huvudsaken. Jag
borde visserligen inte blivit tjock i tioårsåldern. Det var
skamligt av mig. De bekämpade också detta med alla
medel. Piller, sprutor, dietföreskrifter. Men jag var inte
finnig i alla fall, eller skevmynt. Då hade det gått mig
riktigt illa.

Mina egenskaper var inte de myrdalskt önskvärda.
Jag var inte musikalisk som Gunnar. (Gustaf Carlman
som var musiker, tonsättare och musiklärare menade
senare att de hade fel.) Jag var annorlunda, tänkte och
kände annorlunda. Hade annorlunda funderingar.

— En bortbyting, som Gunnar sade.

Detta är normalt i alla familjer, det vet jag nu. Om
inte annat för att jag har egna barn och barnbarn. Men
de hade bestämt att det skulle bli en ny manlig Myrdal
som skulle föra dem vidare. Det kunde jag inte vara.
Det var grunden för en djup avsky under officiell
familjekärleks mantel.

Min arma syster Kaj drabbades av detta senare. Då
Alva inte fick någon mer son kallades Kaj "Lillebror"

och gavs ett mansnamn. Inte undra på att hon blev
olycklig.

Mitt porträtt av mig.

Jan Myrdal:

Personligt alltså. Nu när jag skall fylla femtio år är
alla de manliga släktingar i den äldre generationen
som betydde något positivt for mig döda. De var
hyggliga mot mig och tog hand om mig som barn och
ung och de tyckte om mig. Jag är ledsen över att de är
borta. Farfar och morfar dog för länge sedan på
trettiotal och fyrtiotal. Nu sedan jag blivit vuxen har
Gustaf Carlman, Gösta Gestad, Folke Reimer, Stig
Reimer gått bort. Det är lite tomt.

Ty problemet i min barndom var att mina
föräldrar tyckte illa om mig. De hade svårt att lägga band
på sin avsky ens när andra var närvarande. Det var
blott när journalister kom som jag skulle visas fram
och vi skulle vara familj. Så fort jag kunde sökte jag
dock hålla mig undan från sådant. Det var ju så falskt
att det isade i tänderna. 1940 togs den sista
familjebild för någon tidning där jag är med.

I likhet med andra barn som upptäcker att de är
oönskade och illa tålda grubblade jag mycket om jag
var ett hittebarn som mina föräldrar varit tvungna
att legitimera av ett eller annat skäl.

Jag frågade faktiskt Gustaf Carlman om detta en
gång. Men han sade att det nog bara var så att jag
störde ritningarna för dem genom att födas. De höll

på med sina studier och tvangs lämna bort mig.
Märkvärdigare var det inte.

Först växte jag upp hos farfar och farmor. Han
hade Gesta gård vid Stallarholmen, hade lyckats
svinga sig upp till godsägare genom allsköns affärer
under Första världskriget men dog drabbad av
jordbrukskrisen år 1934. Han var högerman och
kommunalpolitiker. En bullrande storsvensk nationalist som
drack ihjäl sig. Gesta-Pelle kallades han. I samband
med att han hårdhänt drev igenom brobygget till
Selaön skälldes han för att vara
"Stallarholmsmussolini". (Vilket på den tiden inte innebar att han
betraktades som fascist.) Jag tyckte om honom och han
var mycket svag för mig. Farmor var mörk. Jag kan
inte säga att hon var stillsamt envis för egentligen var
hon rätt gråtmild. Jag har aldrig träffat någon som
kunnat sucka så uttrycksfullt. Jag tyckte mycket om
henne.

Sedan bodde jag ibland hos mina föräldrar och
ibland hos olika släktingar. Under krigsåren då mina
föräldrar höll sig i Förenta staterna bodde farmor i
huset. När mina föräldrar var hemma sökte jag mest
hålla mig undan. Det blev bara bråk annars.

— Titta på honom, sade min far. Han ser ut som
den fete pojken i Pickwickklubben.

Då gällde det att inte svara eller visa att jag hört.
Han brukade tröttna och ge upp efter en stund om
jag låtsades om ingenting. Men det var rätt
påfrestande.

Jag hade inget lås på min dörr. Men dörren var
ljudisolerad så jag inte skulle störa om jag lekte.

Rummet var mycket litet. En hopfallbar säng, en
bokhylla, ett skrivbord. När sängen var nedfälld
fanns ingen golvyta.

När jag var fjorton år lät jag sätta in ett ordentligt
lås i min dörr. Farmor tyckte det var riktigt. Man
borde kunna låsa om sig. Men mina föräldrar tyckte
inte om det när de kom tillbaka.

Vi hade hembiträde och barnsköterska för mina
systrar som var sju och tio år yngre än jag. Mina
föräldrar åt i matsalen och vi barn åt i köket.

När mina föräldrar kommit hem från Förenta
staterna var jag i tonåren och började svara tillbaka.

– Varför har just vi fatt en sådan här son? sade
min far.

– Ja, fråga inte mig, sade jag.

– Din djävla sofist! sade han.

Så skulle han ha tag i mig för att spöa mig men jag
hann undan och kunde komma in på rummet och slå
igen dörren och låsa om mig. Han försökte slå ned
dörren då. Han var ju stor och stark så han kunde slå
in den. Men mitt rum låg på nedervåningen och jag
tog mig ut genom fönstret och sov hos en kamrat till
dess han lugnat sig. Situationen var rätt ohållbar.

Min skolgång hade blivit mycket förvirrad. Några
år här och några år där. Jag hade dåliga betyg och
blev kvarsittare. Jag var sexton år och det sista
godkända betyg jag hade från en svensk skola var från
fjärde klass i folkskolan. Men jag hade läst mycket.

Egentligen var jag road av hantverk, teknik och
naturvetenskap. Det är jag fortfarande. Binder
böcker, bygger modeller, skulle vilja ha tid att arbeta med

svarv och bygga stora ångmaskinsmodeller. (Dessa
stora, tystgående och sköna maskiner.) Hade mina
föräldrar inte känt sig tvungna att hämta tillbaka mig
från farfar och farmor utan jag fått fortsätta bo hos
dem och de släktingar som tyckte om mig hade jag
nog nu varit ingenjör med konstnärliga och litterära
intressen. Säkerligen politiskt och socialt intresserad.
Men så blev det ju inte.

Till slut en dag jagade min far mig runt ett Bruno
Mathssonbord som stod i övre våningen. Jag höll
bordet mellan oss och sprang hela tiden undan runt
det så han inte kunde komma år mig. Plötsligt
märkte jag att jag stannat och lyft en stol och jag sade:

— Ett steg till gubbjävel och jag slår in skallen på
dig!

Hans ansikte var helt vitt och han hade små
salivbubblor i mungiporna. Men han stannade. Det var
första gången jag fått honom att backa. Då förstod
jag att jag måste hemifrån.

På hösten 1944 när jag var sjutton år började jag
sedan som volontär på Värmlands Folkblad och
sedan dess har jag skrivit.

Det är klart att jag grubblade som barn och ung
om jag var tokig; om det var något verkligt fel på mig
eftersom det var ett sådant helvete hemma. Men de
släktingar jag bott hos — flera av dem var ju lärare
— menade att det inte var något fel på mig. Jag var
snäll och rar och helt vanlig. Jag var inte odrägligare
än vad ungar normalt brukar vara, sade de.

Jag är inte alls säker på att den här uppväxten var
skadlig. Den tvang mig att bli författare i stället för

att bli ingenjör. Det tycker jag inte är någonting att
ångra. Genom att jag hela tiden tvangs uppleva
skillnaden mellan det yttre skenet (den journalistiska
image som spreds) och den verklighet i vilken vi
levde blev det senare mycket lättare för mig att förstå
tillvaron. Den som får den skenbara tryggheten
ordentligt krossad som barn far samtidigt vanligtvis
någon flisa i ögat som gör det möjligt att se klarare på
tillvaron.

Genom att jag som äldre barn och som ung var
intellektuellt övertygad om att mycket av vad mina
föräldrar stod för i politik och samhälle var riktigt
samtidigt som jag själv tvangs genomlida min
barndom blev det senare i livet betydligt lättare för mig
att förstå att människor och skeenden inte är ja-ja
och nej-nej.

Verkligt besvärligt var i stället att mina föräldrars
vänner såg till att jag inte skulle skada dem genom
att publicera böcker. Bonniers förlag refuserade mig
uttryckligen — skriftligen — med att de inte ville
göra min far så ont som det att publicera mig skulle
göra. Tiden skickade mitt manus på remiss till
kanslihuset varifrån jag fick brev om att jag inte
borde publicera romaner för min fars skull. Sedan kom
detta att prägla kritiken några år till dess min fars
vänner pensionerades. Nu är det över sedan länge.

Föreställningen att man får det lättare i livet och
får möjlighet till mer ostörda känslobindningar
senare i livet om man haft en trygg familjesituation än om
man haft en otrygg familjesituation som barn är
förenklad och oriktig. Den som blir knäckt skadas, det

är sant. Men konflikterna är nyttiga. Genom dem
utvecklas man. Mig gav de en stor frihet som jag kan
utnyttja till arbete.

Men visst hade det varit roligare att ha haft en
annan barndom.

Nu läser jag lite mer än femton år senare vad jag skrev
till VI. Men varför i helvete skall jag vara så förstående.
Så snällt och inåtvänt leende.

Hur var det innan jag lyfte stolen mot Gunnar och
sade:

– Ett steg till gubbdjävel och jag slår in skallen på
dig!

Skriv det än en gång. Skriv det rakare.
Modern, den svalt leende Alva, hade nyss haft en
period då hon trodde jag skulle bli mindre tjock och mer
skolanpassad av att hypnotiseras. Hon hade sökt upp
en radikal hypnositör. Det krävdes mycket motstånd av
mig att klara att både ligga och se samarbetsvillig ut,
komma med vänliga ord och läten mot den psykologiskt
hypnotiserande läkaren och samtidigt inom mig hålla
mot av alla krafter.

Hålla mot. Men hela tiden dock le vänligt mot
terapeuten. När den kuren inte lyckades talade hon med
en sprutdoktor. Hon liksom Gunnar trodde ju på
sprutor. Alva talade med läkaren och Gunnar
instämde.

De visste hur det var. Jag var tjock och slö. På
fotografierna från den tiden ser jag inte särskilt tjock ut och
slö var jag inte i det som intresserade mig.


– Numera botar man sådant med en spruta, sade
Gunnar. Människan är som en maskin. Det gäller bara
att hitta rätt skruv att dra åt.

Den läkaren var vän i familjen, de brukade ha
kräftfest tillsammans. De dukade långbord också med
reservborden från mitt rum och systrarnas rum. De satt
sedan med små hattar på huvudet. Gunnar sjöng
snapsvisor till luta.

Läkaren bara tittade på mig där jag stod vid dörren
och teg. Han bad mig inte ens klä av mig. Han lyssnade
på Alva och skrev ut recepten. Någon undersökning
gjordes aldrig.

Jag var könsmogen. Det känns löjligt att behöva
skriva ut det. Hade man frågat mig hade jag sagt som det
var. Åtminstone om jag fått vara ensam med läkaren.
Sedan förra sommaren när jag fyllde femton hade jag
ejakulerat när jag runkade. Men ingen frågade.
Egentligen hade jag nog värjt mig mot frågor också. Märker nu
hur ilskan stiger upp inom mig. Kränkningen nästan
kväver mig ännu ett halvt sekel senare.

Var dag skulle jag äta tyreoideatabletter. Varannan
dag skulle distriktssköterskan vid Höglandstorget ge
mig en spruta testosteron. Det var som att hamna i ett
berg-och-dalbanetåg. Allt snurrade till. Visst magrade
jag. Men jag började darra också. Darra så mycket att
rektorn, Erik Sandberg, kallade in mig på expeditionen.
Han misstänkte att jag gjorde mig intressant. Jag sade
ingenting till honom heller utom att jag tänkte skriva.

– Bli journalist? frågade han. Ja, så länge du inte vill
bli kåsör. Du har ju lätt för att uttrycka dig.

Det var den värsta tid jag varit med om. Jag försökte

tala med Birgitta Settergren och hålla balansen i livet.
Hon förstod. Andra var det ingen idé att tala med. Det
var mitt i detta jag växlade händer på cykelstyret i
backen, slog i, så småningom kom på sjukhus där jag
visserligen opererades men slapp såväl tabletter som
familjen.

Jag låg på allmän sal.

– Pojken skall inte ha några privilegier bara för att
jag blivit minister, sade Gunnar.

Vi var fjorton stycken. Men alla var vänliga. När jag
skulle upp ur narkosen mådde jag dåligt, kastade och
vred. Sköterskorna försökte ta tempen på mig ändå men
sänggrannen hindrade dem.

– Förstår ni inte att ni kan göra illa grabben, sade
han.

En som opererats i magen låg och dog och en annan
kunde spela flöjt med arslet. Han hade så mycket gas.
Han klämde ihop baken med fingrarna och spelade.
Man skrattade och sade att han kunnat uppträda på
scen. En annan hade varit i Staterna. Han hade varit
tvungen att luffa och söka ta sig fram som hobo på
godstågen till dess han fick hjälp att ta sig hem strax
före kriget. Han berättade om nattklubbar i Chicago
där flickorna inte bara uppträdde helt nakna om
publiken ropade och stampade tillräckligt mycket.

– Inte ens en G-sträng och rakade därtill.

De låg sedan med varandra också mitt på scenen.

– Och en av dem hade ihop det med en stor schäfer
inför våra ögon.

– Håll käften och tänk på grabben, ropade man då
mot honom och han teg.


Den tjocka gubben i sängen mitt emot var
droskchaufför och sade att han blivit så tjock och måste
tappas på vatten nu för att han druckit för mycket
vichy-vatten i sina dar. Alla skrattade. De var alla hyggliga
och jag var tacksam över att ingen hemifrån kom att
besöka mig. Jag slapp både Alva och Gunnar.

Grannen i sängen bredvid som räddat mig från
sköterskorna var sjöman. Han hade varit kommunist men
gått med Kilbom men sedan blivit partilös när Kilbom
gick till sossarna och Flyg gick till nassarna. Han
berättade om sjömansklubben i Leningrad och gav mig
böcker.

Sedan kom jag hem igen och allt var djävligt som förr
till dess jag rymde från tabletterna, sprutorna och
skolan. Först till Stockholms stadsbibliotek och sedan till
radiofabriken vid Industrigatan (eller låg den vid
Alströmergatan?) där jag bar lådor med material till
flickorna som monterade. De tittade på mig och skämtade
med mig så rått att jag rodnade upp i hårfästet redan
när jag närmade mig deras bord. Men snygga var de.
Fast äldre.

När Gunnar kom på mig att skolka jagade han mig
runt bordet till dess jag lyfte stolen, såg att hans blick
börja fladdra och blev fri.
</chapter>

<chapter name="Om Tolv på det trettonde">
<h1>OM TOLV PÅ DET TRETTONDE</h1>

Utdrag ur arbetsjournal. Nice 30-10-88:

I morgon bittida börjar jag skriva ut berättelsen. Som
jag nu tänkt den blir den sju kapitel med en inledning
och en avslutning. Det sjunde kapitlet kanske delas i två
och jag låter i så fall åskvädret långt borta natten
mellan 18-7-40 och 19-7-40 bli egen avdelning. På den tid
jag arbetade med den gamla Haldan skulle jag nu lagt
fram sju pappersbuntar i var sin pärm här på bordet.
Strängt taget är arbetssättet nu detsamma. Jag kommer
att arbeta i NOTA BENE och har där just skapat ett
nytt bibliotek för boken: C:\NB\TOLV. Vart kapitel
får sin fil: C:\NB\TOLV\ETT, C:\NB\TOLV\TU och
så vidare. Jag kommer att öppna alla kapitel på en gång
och ha dem i var sitt fönster för att hålla överblicken.
Jag lägger därför inledningen först i C:\NB\TOLV\
ETT och avslutningen sist i C:\NB\TOLV\SJU. På så
sätt kan jag ta in avstavningsordlistor och annat på de
två extra fönstren.


Detta förberedande arbete är djupt lustfyllt.

*

Men innan jag börjar skriva ut boken vill jag i dag för
egen del redovisa hur jag ser på arbetet:


Tolv på det trettonde skall fortsätta den diskuterande
berättelse som inleds med Barndom, 1982, och förs
vidare med En annan värld, 1984. Den kommer i
berättelsens kronologi före Pubertet, 1946 (1989) och En
illojal europé, 1967 (1985). De hör alla samman. Det skall
jag skriva till läsaren redan från början.

Men dessa volymer hör inte ihop som
samhällsvetenskap och heller inte som en självbiografi att inordnas
under avdelningen litteraturvetenskap som några
ämbetsmän på Kungliga Biblioteket trott. Det finns
sanningar bortom de polisprotokollära nämligen. För att
nå fram till dem valde jag i dessa böcker ett bestämt
perspektiv; jagberättelsens. Det gav möjlighet till
berättande insyn. Att jag skriver jag och inte han om
huvudpersonen, att namnet inte blir John eller Petter utan
förblir Jan bestäms av detta perspektiv. Något annat
vore hyckleri. Men redan från början — i Pubertet —
flyttade och blandade jag årtal och händelser för att
komma närmare det verkliga skeende jag ville
tydliggöra. Jag förklarade detta rätt utförligt i En illojal europé
där jag höjde ett eget, ett privat leverelände i färg för att
bättre komma åt att visa tidens ålder och göra det
allmänna politiska ansvaret mer synligt.

I denna kommande berättelse har en tolvåring från
sommaren 1939 till sommaren 1940 rört sig bort ur sin
barndom just på gränsen till medvetande. Jag ger
berättelsen Tolv på det trettonde också en andra titel
"Morgondagens värld" ty han har då sökt sig till den
world of tomorrow vilken byggts upp på Long Island
och det är från dess framtid han tvångsförflyttats till ett
Sverige instängt i Europas krig.


Detta ger mig möjlighet att inifrån två gånger öppna
en tid. Den berättande själv söker sig i denna volym just
till den morgondagens värld som projekterades under
krisen för femtio år sedan; den som nu formerats kring
oss.

Biografi är det inte och dikt smakar mig skämd fisk i
munnen. Berättelse kallar jag det ty det mesta som
kallas skönlitteratur tycks mig nu som förr dåligt påhittat;
ointressant. Arty crafty, skulle jag sagt 1940. Tillgjort
och tillkämpat. Intendentkonst! Insmilade böcker med
kritikertycke! Därför sökte jag förra vintern i En
Meccanopojkes berättelse visa hur man också kunde skriva.
Att på ett lättillgängligt och allmänbegripligt sätt med
hjälp av bilder och citat och exakthet och fabulering och
kommentarer som nästan inte skulle uppfattas som om
jag hade skrivit dem utan som om de var självskrivna (i
ordets verkliga mening) med trettonårsmedvetenhet
framställa den borgerliga teknikberusningens och
framtidstrons dubbelhet. Publicera en bok om bourgeoisiens
ideologi och teknisk fantasi som byggts så att den skulle
fungera på alla nivåer. Nå fram med orden till den
andra publiken. Kanske lyckades jag. Teknikerna
nådde jag. De litterära — utom Björn Nilsson — var enbart
förvirrade. De visste inte hur de skulle bete sig inför
gestaltningen av Bjarne Nyrenius. Hans artikel
"Planetariska maskiner" läste jag om i går. Den håller —
trots något skrivfel — både som karaktärsteckning av
figuren Bjarne och som självständig text.

Vårvintern 1988 när jag skulle resa till Sovjetunionen
med författarförbundsdelegationen för att diskutera
författarfrågor var det arbetet nästan slutfört och jag höll

åter på med utkasten till Tolv på det trettonde. Satt
skrivande i 1988 men rörde mig i 1939 och 1940. Då
vände det. I slutet av februari 1988 smällde det till.

Den nödvändighet med vilken jag skriver är
överbestämd. Jag är ju inte en maskin, inget objektivt
verkande skrivinstrument som givits uppgiften skildra en tid
och en klass i ett visst perspektiv. Det finns andra,
onämnda, krafter som driver. Nyfikenhet kan man säga.
Den Jan vilken som barn inte kunde se en klocka utan
att börja ta isär den för att se vad som fick den att ticka
och vilken från tioårsåldern experimenterade med
orden för att se vilken verkan det kunde få på andra
människor när han genom att ändra på orden kunde bygga
upp en sidoverklighet åt dem att tro på, den Jan kan ju
inte som vuxen lämna det egna livet obetvivlat som en
given enhet. Mer än nyfikenhet; en tvingande vilja att
se efter vad som fanns därbakom, därinne och som blev
bestämmande. Men nu från och med Barndom var
nödvändigheten därtill dubbelt överbestämd.

Ty sådant som vill tvingas fram med nödvändighet
hör till det som gärna skjuts upp till ett annat år, ett år
då det finns gott om tid. Just nu, just i varje nu finns så
mycket annat som måste skrivas ut. Uppgifter som
ligger i travar på skrivbordet och ropar på att utföras och
det nödvändiga kan ju vänta.

Till dess man inser att det inte går att vänta.

Nu är höstligt morgondis över Medelhavet och på
radion hör jag att det är snöstorm i hemlandet.
Balkongdörrarna står öppna och solen bryter fram just som
jag skriver detta och jag funderar på att man i somras
sagt mig att jag nu fått en tio år till att utnyttja. Så ser

genomsnittsmöjligheten ut i statistiken i alla fall. Tio
oväntade arbetsår till skänks.

– Och jag kan operera honom en gång till om det
behövs, hade kirurgen sagt till Gun.

För ett halvår sedan satt jag skrivande vid samma
bord och såg ut över samma hav. Då tvivlade jag på att
jag skulle leva året ut. Var morgon när jag rakade mig
mötte jag mitt ansikte i badrumsspegeln och var
morgon var denne sextioåring som mötte mig bakom glaset
allt gråare i hyn och allt pussigare och den svullna
kroppen kunde knappt ta mig till boulangeriet om
morgnarna. Aset fungerade inte ens med hjälp av nitromex
längre. Det hjälpte inte vad jag gjorde med det. Värken
och smärtorna satte in redan när jag kommit fram till
hissen för att ta mig ut ur huset. Förbannelse!
Förbannelse!

Inte för att jag pratade ens med Gun om det. Varför
skulle jag det? Vad fanns att säga? Delat elände är
dubbelt elände. För övrigt visste hon ju hur det var men
sade inget om det hon heller.

Om jag upplevde ångest för detta döende? Det har
jag läst i tidningen att man trott om mig. Men det
gjorde jag inte. Det var i barndomen jag gick genom
ångesten. Sprang ur mitt eget rum in i den. Sjönk ner i
den. Dränktes i den som en kattunge i eklut. Dog i den.
Men kom så själv tvärs genom den levande ut på andra
sidan. Sedan har jag aldrig mött den. Kanske garvades
ångesten ur mig för livet i rätt tid. Om det hade jag
skrivit i Barndom. Mig kunde man inte knäcka. Jag
hade fått tvesyn som barn och kunde tänka i krok. Lära
mig tidens ålder, som jag menade i puberteten. Därför

kunde jag leva fri och inte som de andra som anpassats.

Infor döden kunde jag inte uppleva ångest. Den vore
oförnuft. Brist på insikt. Hur det än var visste jag dock
att döden var starkare än jag. Förr eller senare var det
slut för mig som för alla. Och nu tycktes det bli förr ty
hjärtats kranskärl var igenslammade och kroppen
därmed slut och jag med den.

Jag undrade om det skulle börja lukta kring mig mot
slutet också. Balzac stank när han låg döende utan att
ha kunnat fullborda sitt arbete. Kranskärlen hans var
igenslammade, hjärtat skadat och kroppen rotade då
när han kom tillbaka till Paris och äntligen skulle flytta
in på allvar i det hem han skapat åt sig. Fast jag hade
mina tänder kvar. Det hade inte han trots att han var
tio år yngre då när det skulle till för honom.
Förbannelse!

Inte är detta något ovanligt inte! Jag är en av många.
Inte bara av många tiotusenden utan av de oräkneligt
många. Och nog visste jag. 1974 när jag var fyrtiosju år
gammal fick jag starka smärtor i bröstet när Gun och
jag skulle dokumentera romansk konst uppe i
Pyrenéerna. Det var därför jag gick till läkare. Men han hittade
ingenting. Två år senare fann jag att jag gick
långsammare än förr.

Nog hade jag börjat förstå redan vid mitten av
sjuttiotalet vad det innebar att jag gick långsammare och
att mina skogsvandringar började bli kortare. Denna
begynnande insikt styrde också inriktningen på mitt
skrivande. Det blev nödvändigt att se efter. Detta
förklarade jag i inledningen till Barndom. Men insikten
om att det nu var min tur styrde inte bara på så sätt att

jag började skriva ut den berättelse jag länge förarbetat
och funnit nödvändig utan styrde också så att jag
verkligen bestämde mig för att skriva ut och även publicera.

Det bör förklaras.

Ända sedan Tor Bonnier refuserade Pubertet den
första februari 1947 med hänvisning till mina föräldrars
politiska karriär hade jag vetat att varje publicering av
texter där jag hämtat material ur erfarenheter som
rörde min uppväxt skulle utlösa motåtgärder. Bara det att
jag i veckotidningen VI år 1980 nämnde något om
konflikterna i hemmet medförde omedelbara ingripanden
och organiserade motinlägg. Jag menade att dessa olika
aktioner störde läsandet.

Jag hade tid på mig.

Men 1981 insåg jag att den tiden kanske inte fanns.
Dum är jag ju inte. Nog kände jag igen symptomen när
jag gick i skogen med min hund. Så hade det varit för
min morbror Folke och så hade det känts för min
morbror Stig. Nu var jag i den åldern. Det fanns kanske inte
längre något som talade för att jag kunde vänta.

Barndom skulle handla om en pojke som blev tvesynt
genom att vara barn i dubbelroll. Kluvenhetens fördel.
Jag hade två barndomshem och två
föräldrauppsättningar. Farmor/farfar — Alva/Gunnar. Det som var
sanning på Gesta var lögn på Kungsholmsstrand och
det som var tillåtet i Stockholm var förbjudet i
Mariefred. Svart blev vitt när båten från Stockholm lade till
vid Stallarholmen där farfar väntade med sin Buick och
vitt blev svart när tåget från Läggesta kom till
Stockholms Central där hembiträdet Mary väntade. Två
ideologiska världar alltså, två normsystem. Jag var

pojken som genom detta befriade sig. Tvärtemot vad de
alla sade och skrev om att trygghet och säkerhet gav
frihet var det just tvetydigheten — och ekluten! — som
gav frihetsmöjlighet. Om det skulle jag skriva i
Barndom.

Trots att jag visste att mina föräldrar och deras
rådgivare skulle organisera sina kontakter till att ingripa
om jag skrev något med utgångspunkt i denna min
uppväxt — oavsett vad jag skrev — hade jag nu när jag
börjat få känning av hjärtat kanske att välja mellan att
alls ingenting skriva — aldrig alltså! — eller att ta det
obehaget. Nu var det heller inte fyrtiotal längre. Nu
skulle det jag skrev få förläggare.

Jag försökte skydda mig. Se till att mina ord skulle nå
fram till publik innan de stämplats. Obehaget blev dock
värre än jag kunnat tänka mig. Anmälningar och
hotelser. Advokater som sprang till förlag och till TV för att
söka stoppa. Organiserade inlägg i svensk och utländsk
press. Stora intervjuer med Gunnar om hur jag i
Barndom drevs av sanslöst hat mot socialdemokrati och
arbetarrörelse. Detta hade inte mycket med mina böcker
att göra. Heller inte med mig. Så var det ju inte. Nu är
de båda döda.

Hade jag varit i Gunnars ställe och förmått se bortom
hörnet och kunnat funderat ut nekrologerna i förväg
skulle jag både tänkt mig för i utfallen mot sonen Jan
och varit försiktigare med älsklingsdottern Sissela. Hon
hade visserligen gjort rätt karriär och även vittnat för
dem mot Barndom men nu när han låg döende satt hon
och läste korrektur på en biografi över Alva som var just
så oblyg, så avslöjande personlig och just så

nedvärderande mot Gunnar som mina böcker inte varit.

Jag tänkte på detta den dag han skulle begravas. Jag
hade aldrig skrivit något om honom där han var
huvudperson. I Barndom liksom i En annan värld eller här i
Tolv på det trettonde är han bifigur. Om än
betydelsefull. Därför valde jag då den dagen att i stället för att
gå på begravningskalas skriva nekrologen över honom.
Publicerade den texten nästa dag innan hans bortgång
hunnit glömmas. Det blev den enda verkliga
minnesruna han fick, en sådan som han velat ha som hans
systrar menade när de läste den. Men lika litet som
någon av oss kunde han inför döden vända sig om och
se framtiden i nacken.

Antecknat i början av november 1988:

Jo, nog kände jag igen symptomen. Visst betydde detta
mycket. På hösten det året när jag fyllt femtiosex, 1983,
upptäcktes en liten förändring när jag kontrollerades
med ett EKG och jag började då medicinera. Blev
tröttare; kroppen blev orörligare, svullnade alltmer i
pussighet och grå fetma. Och jag märkte att jag blev
latare i arbetet. Upplevde bristen på tid. Jag kunde
heller inte simma tvärs över viken längre. När vi var i
Saudi-Arabien och jag skulle snorkla i Röda Havet höll
jag på att dränkas. Panisk skräck.

Nog har detta bestämt mig.


Antecknat i arbetsjournalen 20-12-88 inför avresan från
Nice:

I natt insåg jag att jag borde stryka hela slutkapitlet.
Det som började:

Han knackar med knogarna mot rutan, tänkte jag.
Och jag låg på rygg i min säng vid kortväggen uppe i
vindskuperummet på tredje våningen i herrgården
Marieborg vid Bråvikens strand utanför staden
Norrköping i landet Sverige i världsdelen Europa på
planeten Tellus i galaxen Vintergatan i de Tre
Dimensionernas Universum. Det var radium på klockans
visare så jag kunde trots mörkret se att här i Sverige
var tiden tolv och trettiofem. Detta var natten mellan
den adertonde och den nittonde juli år
nittonhundrafyrtio och jag vaknade just som den hängde knackade
på rutan och såg på mig genom fönstret och där
bortom honom var Bråviken och redan tidig gryning.
Så inramad hade jag sett honom i sömnen och det var
i det seendet jag hört honom knacka och vaknat och
då fortsatte jag se honom. Tungan svullen och blå
lipade mot mig. Ögonen var blodsprängda och stod
ut ur ansiktet som stora hönsägg med ådror på. Och
jag visste att han hade hängt sig där för att ses av mig
just som min födelsedag hade börjat.

Det var violett. Det behövdes heller inte. Fast hade
kunnat bli snyggt. I går strök jag hela avsnittet om
Världsutställningen. När jag kommer till Sverige skall
jag köra texten ytterligare några gånger. Skär bort!

Öppna inåt! Denna volym skall för övrigt inte ha
undertiteln "Morgondagens värld" nu när
världsutställningen är borta utan bara heta "Tolv på det trettonde. En
berättelse."

Den jag som denna vinterdag sitter vid bordet och
skriver med ett ljust Medelhav utanför rutan är en
sextioettårig författare som skall fylla sextiotvå. Den röda
vintersolen har just sakta stigit ur havsvidden därute
vid synranden. Den personage som är "jag" i denna bok
och som står vid relingen i morgondimman på andra
sidan jordklotet är tolv och skal ljust fylla tretton. Och
jag har valt att inte berätta OM honom utan UR
honom. Detta är alltså en berättelse skriven år 1988 men
berättandets fokus rör sig från början av maj det året
1940 fram till slutet av juni. Ännu i går fortsatte
rörelsen ytterligare en månad.

Jag förvånas när jag läser skönlitteratur om
prepubertala pojkar. De pojkar jag då kände för snart femtio
år sedan, de pojkar vi var, de var på en gång kunnigare,
mer läsande, mer funderande och barnsligt klumpigare.
Den tolvårige Jan läste Mark Twain och trivdes med
Tom och Huck. Men inte så som föräldrar och vuxna
trodde han läste ty han visste att Mark Twain
censurerats av sin hustru — också det hade han ju läst — och
sökte därför fundera ut om han kunde fylla i det som
Mark Twain tvungits stryka. Det otryckbara som
kunde fantiseras.

Det fanns de åren vissa lärare — i Lincoln School i
New York men alls inte i Bromma senare — som det
varit möjligt att tala något med om teknik, om historia.
Men inte om sådant som det Mark Twains hustru

censurerat. Och inte om andra fantasier heller.

Med Karna Gip talade han 1938, 1939. Men ur den
skrivande sextioåringens perspektiv sett är hon — då
just fyllda tjugo — knappast en av de vuxna.
Föräldrarna misstänkte alltid att de fnissade samman. Och hade
rätt. Senare under puberteten skulle jag och Birgitta
Settergren som var min vän formulera det som att
ungdomen var den tid då de råa drömmarna revs blodiga
av den skira verkligheten.

Tag två steg tillbaka!

Det finns allmänna skäl till att jag valt att på detta
sätt ställa berättelsen inne i 1940 och låta dess fokus
röra sig framåt genom sju veckor. Det gör det mig
möjligt att vrida fram och visa upp en tid som ligger ett
halvsekel tillbaka men som ännu är bestämmande. Då
formades i Nordamerika även den morgondagens värld
— såväl dess motorvägar och dess estetik som dess
ideologier — som nu blivit vår europeiska vardag.

Genom att gå in i honom en, två, tre, fyra, fem
gånger blir det möjligt belysa tiden. Ty då, i åren just före
puberteten, var berättelsens jag också redan vänd mot
vuxenvärlden; hans perspektiv började vidgas ut mot
såväl litteratur och bildvärld som politik. Han började
få tvesyn och runt honom framträdde olika
kultursystem; vart och ett med sina systematiska regler och
sanningar. Han upptäckte ett samhälle och han började
urskilja den klass i vilken han fötts och till vars tjänst de
ville fostra honom. Det kan synliggöras.

Här i tolvåringen på det trettonde tar tidens fantasier
form och då blir bestämmande bilder tydligt synliga.
Ännu har dess råmaterial, de kantiga och nyss

framsprängda föreställningarna, inte hunnit slipas och bli till
förrädiskt rundade och vuxennormala tankar. Jag
undviker medvetet vuxenhetens censur. Men inte genom att
bli vuxet ohämmad; tabubrytande, som det heter. Det
osynliggör! Censuren finns hos tolvåringen. Genom att
låta den märkas där blir även det censurerade möjligt att
urskilja under texten! Den insikten hjälper.

Genom att arbeta på detta sätt blir det möjligt att få
tidsskeendet i fokus. Linjerna blir klarare, färgerna
distinktare och orden låter så som de en gång lät och inte
som vi nu kan vilja att de skall ha låtit. Berättaren
vrider sig medvetet om så att han inte som en
sextioettåring från vår nutid ser bakåt mot ett känt 1940 utan
står som en tolvåring vilken brådmognats och just skall
fylla tretton och ser framåt genom och ur 1940 in i en
okänd tid dit han nu kastas. Öppna dåtiden för att
känna tidens ålder!

Det är det allmänna uppdraget.

Men för mig här och nu är det inte fullt så enkelt. Det
finns en personlig drivkraft bakom detta val, en annan
nödvändighet att bevara medveten. Nu mot mitten och
slutet av åttiotalet har jag märkt att jag återkommit till
våren 1940. Ty den våren blev jag tvunget till den
person jag är; puberteten blott fullbordade processen.
Därför nödvändigheten öppna 1940. Och det känns lite som
att med tungspetsen undersöka hålet efter en tappad
plomb.

Vid sextio års ålder small det till. Då verkade det som
det var över det hela. Slutstrecket hade nog dragits.

Jag hade redan börjat skriva ut 1940 men de första
utkasten till den här volymen Tolv på det trettonde blev

liggande ofullbordade. Tråkigt men ohjälpligt. Man får
ju bara ett liv att begagna. Dörren fick lämnas på glänt
efter mig.

När jag sedan fick en andra livschans med ytterligare
år att utnyttja visste jag att den måste utnyttjas. Så
snart jag kom upp ur narkosen började jag därför att på
allvar hämta upp den sommaren 1940, ty just denna
tolvåring som skulle fylla tretton hade kommit att
bestämma mig. Jag ville veta mer om honom för att bättre
ta vara på den tid jag fått.

Men denna personliga nödvändighet att hämta upp
1940 hade i och för sig inte med skrivandet att göra. Till
återtagande behövs varken skrivbord eller
ordbehandlare. Jag kan göra det i en sjukhussäng om så är. Jag
kan öppna tiden och se det hela igen. Med färger och
allt. Det hade jag lärt mig redan då som tolvåring.
Lägga mig på golvet, eller soffan och stänga av det hela runt
mig och vara helt tyst, börja bolla med en kniv eller
tomflaska eller nyckelknippa för att komma igång och
så börja se det hela; fantisera, som jag då kallade det. Så
gör jag ju. Gun bryr sig inte om det när jag ligger med
öppna ögon och tänker — som det nu heter — någon
dag och låter allting rullas upp framför mig och scener
tas om och om igen; andra kvinnor jag levt samman
med har retat sig på det. Visst tvangs jag nu hämta upp
1940 men någon personlig nödvändighet att stiga upp
ur sjuksängen och sedan sitta knappande vid
tangentbordet fanns inte.

De personliga känslorna angår mig men inte
publiken. Fast jag utnyttjar dem nu när jag skriver och låter
så det privata tjäna det allmänna. De driver. Jag

använder mig av denna trettonåring som en gång var jag och
till vilken dörrarna står öppna för att komma åt tidens
ålder. Genom att gå in i honom år 1940 öppnar sig tiden
runt mig; blir synlig, blir hörbar, känns på lukten. Men
jag vet att det inte är trettonåringen som skriver sig;
hans erfarenheter och upplevelser når mig tvärs genom
nästan ett halvt århundrade av disiga och fördunklande
skeenden. Jag är därtill inte naiv nog att tro att det bara
gäller att vända sig om, öppna dörrarna bakåt i tiden
och se tvärs genom tidsdiset. Jag vet att de bilder jag ser
samtidigt retuscherar sig. Tiden bakom mig lever och
förändras och även om jag inte — annat än i den grå
och abstrakta teorin — kan bestämma exakt hur det
sker vet jag att någonstans under berättelseytan är det
jag som förändrar den bakom mig med själva seendet.
Iakttagelseögonblicket förändrar det iakttagna.

Visst vet jag att det går mal i minnet, att minnet
omvandlas och förändras. Där uppstår tomrum,
håligheter vilka börjar fyllas med täckminnen om man
anstränger sig att dra sig till minnes. Men man får inte
anstränga sig ty då konstruerar man. Jag vet detta så
väl att om jag märker att jag skriver fel då antar jag att
felet är början till en brygga över sådana djup; en
brygga från vilken man ser ner i dem mot bilderna som
kommer. Jag använder mig av felskrivningen, låter den
utveckla sig utan tvång för att osökt hämta upp bilden.
Så gör de flesta skrivande. Men inte alltid medvetet.
Också detta styrs av uppdraget. Det avgörande med
detta arbetssätt blir just att jag berättar och inte
konstruerar en trettonåring ur teorin.
</chapter>

<chapter name="På förekommen anledning">
<h1>PÅ FOREKOMMEN ANLEDNING</h1>

Jag får brev från en professor i Förenta staterna.
Jackson heter han. Han skall till Sverige för att forska och
vill träffa mig ty han skriver avhandling om Gunnar
Myrdals trettiotal och då Barndom och En annan värld
i de svenska register han haft tillgång till i sitt arbete
står klassade som litteraturvetenskap, svensk
författarbiografi, har han använt dem som källmaterial för sin
avhandling.

Han lockar mig med att han också tagit fram FBI:s
register över Alva och Gunnar Myrdal och funnit att
jag där av någon angivare står rapporterad som
kommunist redan för fyrtio år sedan.

Jag svarar att det senare intresserar mig och att jag
gärna vill ta kopior på den FBI-rapporten.

De rapporterna har jag ändå tänkt ta itu med.
Kanske. Det hör till förarbeten för femtiotalsberättelsen att
också ta fram vilka svenska ämbetsmän som — på eller
utan tjänsteuppdrag — då arbetade mot svenska
medborgare åt Förenta staternas underrättelsetjänst. Tar
han med sig materialet kan jag själv slå kopior på det.
Fast jag vet inte. Jag har ju inte brytt mig om att ta
fram något sådant.

Men vad Barndom och En annan värld beträffar

påpekade jag för honom att de böckerna icke var
litteraturvetenskap, icke var biografi och därmed inte var
användbara som källmaterial i hans avhandling.

Däremot kunde han använda det jag skrev som
eftermäle vid Gunnar Myrdals begravning. Det har jag
senare publicerat i En annan ordning. Visst finge han
komma till Fagervik för att resonera om tjugotal och
trettiotal utifrån den och andra texter. Bilfärden hit från
Arbetarrörelsens arkiv där han satt och forskade skulle
ta en timme.

Sedan hör jag ingenting från professor Jackson. När
han inte kunde använda berättelserna ville han
ingenting veta. Eller också var han rädd om FBI-materialet.
Eller hade han träffat folkhemska ämbetsmän som
varnat för mig och det material jag har i mitt arkiv.

Men att denne amerikanske professor på detta sätt
höll på att skriva in sig på fel spår i sin avhandling är ju
inte hans fel. De ansvariga för detta sitter på Kungliga
Biblioteket i Stockholm och Bibliotekstjänst i Lund.

När jag för några år sedan upptäckte att Barndom
och därefter En annan värld av dem klassades under
beteckningen Gcz och i de svenska biblioteken
placerades på hyllorna för litteraturvetenskap — alternativt i
avdelningen biografier allmänt — under det att
Skriftställning placerades på Hc, skönlitteratur, då
protesterade jag.

Först var jag naiv och trodde att det gick att rätta till.
Det hela var ju bara ett misstag. Jag visste ju vad jag
skrivit i det ena fallet som i det andra. Jag hade också
noga redogjort för det. Men ämbetsmännen visste
bättre. Att tala till dem var som att tala till väggen. De hade

ju vanan inne. Andra författare hade bråkat förr.
Författarförbundet hade bråkat. Ämbetsmännen visste hur
man skulle tas med sådana som sade emot, som trodde
de visste något om sina arbeten.

Barndom var litteraturvetenskap, författarbiografi,
svensk. Skriftställning däremot var skönlitteratur.
Punkt slut.

Misstag är det inte. Nog är det ond vilja och
knappast omedveten sådan; så dumma är ämbetsmännen
inte att de inte kan läsa text. Men de ställer till det
så att läsarna får det lite svårare att hitta mina böcker
i hyllorna. Vad skulle man annars ha ämbetsmän
till?

Jag tänker på detta i Piteå när en bibliotekarie ger
mig en kopia på Bibliotekstjänsts förhandsanmälan av
höstens berättelse: Tolv på det trettonde.

Att Bibliotekstjänst inte tycker om mitt språk och
rättar min titel till den mer svensklärartillvända: Tolv
år på det trettonde, förvånar mig inte. Naturligtvis är
också den volymen klassad som litteraturvetenskap,
författarbiografi, svensk. Gcz.

Den ämbetsman, Lennart Enge på Bibliotekstjänst,
som klassat boken hade gjort det utan att ens invänta
beslutet från Kungliga Bibliotekets ämbetsmän.

Jag borde inse, menar Enge, att när den ansvariga
myndigheten en gång tagit ett beslut som det vilket
ämbetsmännen i tjänsten tagit om Barndom då gällde
det beslutet för mina ord i all framtid oavsett vad jag
och andra sade och skrev.

Jag hade ju helt lönlöst redan protesterat den
gången. Hade jag glömt det? Varför envisades jag? Jag borde

förstå att beslutet aldrig skulle ändras.

Jo, nog inser jag, nog förstår jag.

Just därför protesterar jag.

Jag bråkar inte därför att jag tror att det är finare att
skriva skönlitteratur än att skriva litteraturvetenskap,
som ämbetsmännen menar. Inte heller bråkar jag för
att jag på så sätt söker kapa åt mig bättre inkomster,
som Enge lite fnissande säger till förlaget om bråkande
författare.

Jag bråkar för att mina läsare skall kunna hitta rätt
bok på rätt hylla. Jag bråkar för att inte stackars
amerikanska professorer skall vilseledas.

Jag bråkar alltså för att rätt skall vara rätt.

Vi är flera svenska författare som på detta sätt då och
då drabbas av ämbetsmännen. Den litterära kritiken
och den offentliga debatten spelar ingen roll för dessa
ämbetsmän. Författarförbundet har många gånger haft
frågan uppe — senast, i ett annat ärende än mitt, på sitt
styrelsemöte den 19 maj — men ämbetsmännen är
orubbliga. De vet sin makt. De bestämmer. Det finns
inga argument och ingen litteraturkritik, och inga
överklaganden från någon som kan få myndigheten att
ändra sig.

Mot dessa svenska ämbetsmän kan man aldrig få
rätt. Författarförbundet har ju försökt. Förgäves!

Och vad kan man då göra?

Att slå ihjäl ämbetsmännen en efter en vore kanske
tillfredsställande men meningslöst. De är som
maskrosor. Det kommer alltid nya i deras ställe. Att släppa
in datavirus i deras system är inte svårt för den som är
road av uppgiften och har modem men det skulle bara

hjälpa för stunden. De tar till kortregister om så behövs.
Myrdal? Gcz om det är berättelse. Hc om det är politik.
Sedan kan läsarna leta bäst de gitter!
</chapter>

<chapter name="Mälarsommar 1989">
<h1>MÄLARSOMMAR 1989</h1>

<i>I väntan på jubileet</i>

Det är svensk försommar 1989. Jag skriver om 1789. Då
folket i Frankrike svalt och de onyttiga lekte herdelekar
till dess deras lekande tog en ända med förskräckelse
och bilan föll.

När jag nu i kvällningen lyfter ögonen från
datorskärmen på skrivbordet och ser ut genom fönstret framför
mig då är himlen över Mälaren blå och grönskan
försommarfrisk.

När jag vänder mig och ser ut över gården mot vägen
och skogen ser jag kattorna. De kommer uppifrån
slänten. De slinker över grusvägen. Den lilla svarta som är
dräktig för första gången kommer fram mot
arbetsrummets fönster. Hon är som en liten svart kolsäck nu. Det
är snart tid för henne. Hon är otålig, hon reser sig upp,
stirrar på mig, krafsar mot rutan och talar högt och
uppfordrande till mig. Hon är ung och rastlös ännu.
Missan som är äldre och klokare än sin dotter och som
är förstadjur i huset nu när Florry, hennes stora hund,
är död, hon ligger lugnt väntande på lådan bredvid
trappen. Hon behöver inte ropa, hon vet att jag sett
henne. Hon bryr sig därför inte. Men likgiltig är hon

inte, jag ser henne iaktta mig trots nästan slutna ögon.
Hon håller huset fritt från möss, går egna vägar och vill
ogärna fångas men brukar komma upp i min säng när
hon själv vill för att trampa på mig och spänna klor helt
försiktigt om jag drar mig för länge om morgnarna. Jag
reser mig från arbetsbordet. När jag öppnar ytterdörren
för att släppa in kattorna som nu stryker sig kelet kring
benen på mig då känner jag den starka doften från
jasminbusken. Det är sommar och blomstertid här i
Mälardalen och trots kvällningen kommer ingen riktig
natt. Himlen djupnar i grönt.

Överst i boktravarna ligger de böcker jag måste läsa
till i morgon. Tre volymer tryckta förra århundradet om
revolutionen för tvåhundra år sedan. Jag tar den första.
Öppnar den vid bokmärket. Men bokstäverna flimrar
och jag dåsar i den varma sommarkvällen. Ute från
viken hörs en utombordare.

TV-rutan är svart däruppe i övervåningen.
Telefonen är avstängd. Världen når mig inte. Jag kan nästan
höra mig sjunga i barndomens skolavslutningar för
femtio år sedan och mer. Allt är sig likt. Ljuden, dofterna,
de långa kvällarna.

Och nu vaknar jag till av att Missan hoppar upp till
mig i stolen. Hon föser undan boken med tassen. Jag
hör den falla mot golvet. Hon trampar, spinner, stryker
sedan nosen mot ansiktet på mig och ser stint på mig
med gröna ögon och spänner klor.

Det är en stor väntande lycka i mig. Det är som om
jag kunnat öppna en tapetdörr i tillvaron och åter gått
in i en tid då det var hallonsaft i det höga glaset på det
vita bordet i bersån hos farmor härbredvid. Då regnet

sedan trummade mot takpannorna när jag låg på
magen uppe på vinden och läste Jules Verne hos morfar
därborta. Det är knappt jag kan hålla ögonen öppna för
att se på Missan som trampar på mig. Men Träff
kommer inte för att stöta med nosen mot min hand. Den
stövåren är död sedan femtio år. Med ett ryck blir jag
klarvaken. Alla mina hundar är borta och döda.

Dock denna kvällens lycka är verklig. Sommarens
skönhet är verklig. Den är verklig nu liksom den var
verklig också efter barndomen under de sköna
krigssomrarna. Men nu liksom då när jag slungades ur
barndomen ut i ungdomen vet jag att denna sköna
verklighet vilar inom en annan, en större och ohygglig
verklighet. En mot vilken det inte hjälper att stänga av
telefonen.

Skönheten är både verklig skönhet och en bedrägligt
glittrande hinna över det mest ohyggliga. Man bör vara
naiv nog att säga det även när man är över de sextio och
inte tonåring längre.

Massakrerna nu i Beijing, nyss i Rangoon och i
Caracas är ohyggliga; men de är inte det mest ohyggliga. Det
är vardagen, den då ingen nyhetsbyrå rapporterar om
någon massaker som är den verkliga ohyggligheten. Ty
denna sköna sommardag svälter 40 000 barn till döds.
Eller 50 000. Eller kanske bara 35 000. Och de dör i
plågor och de dör helt i onödan.

År för år blir de svältande fler under det att
diplomater försörjer sig på konferenser för de hungrandes
väl. År för år tilltar lidandet under det diktare, politiker
och ledarskribenter försörjer sig på att skriva om frihet
och demokrati. Prosper in progress! Vore jag religiös

skulle jag hävda att den existerande världen är
tillvarons helvete. En de fördömdas straffkoloni. Jag skulle
då förklara den flugsurrande sommarskönhet jag
upplever med att jag är salig. Det tillhör de paradisiska
fröjderna att kunna öppna en lucka ner mot
underjorden och beskåda de lidande.

Men jag är inte religiös. De lidande lider i onödan
men de lider av en helt följdriktig och lönsam onöda. De
lider av marknadsekonomi och världsbank. Och det är
inte min andliga salighet som gör det möjligt för mig att
njutningsfullt stirra genom luckan ner på de fördömda i
deras helvete och lidande. Det är den ekonomiska
världsordningen som ordnat det så vist att jag kan sitta
i den flugsurrande Mälarsommarlyckan och roa mig
med att på min TV-skärm titta på de mångas växande
elände. Med rätt inställning blir blodet också estetiskt;
rött nästan på riktigt.

För tvåhundra år sedan slutade det med att de som
lekte herdelekar mitt i eländet hamnade under fallbilan.
Med rätta, menade morfar när vi talade om detta
sommaren för trettioåtta år sedan.

<i>En morgon i juli</i>

Klokare blir man nog inte med åren. Men man vaknar
en morgon när barnbarnen tisslar och fnittrar till nere i
köket och kommer ihåg att denna dag fyller man
sextiotvå. Man är ensam i rummet. Det är fyllt av en märklig
skymning ty den blå rullgardinen håller ute
morgonsolen men ljuset silar dock in och klockan är snart sju.

Man känner lukt av kaffe och man hör gräddvispen och
man bör ligga blundande när de kommer uppför
trappen. Och det är nog jordgubbar i grädden. Fast inga ljus;
det brukas inte hos oss. Sjunger gör de nog när de
kommer och då bör man vakna till och vara överraskad. Så
brukar vi ju göra.

Det är rullgardinsskymning runt mig där jag ligger
och koar denna sommarmorgon. För femtio år sedan
och mer hade jag inte legat stilla. Då hade jag gått upp
redan för två timmar sedan. Då hade Rosina gjort i
ordning ett födelsedagsbord kvällen innan. Ett svart
serveringsbord med vit duk och ängsblommor i den blå
glasvasen. Bordet stod mitt på salsgolvet med sol över
sig. Där var presenter från mormor och morfar och
Folke och Stig, lite böcker och sådant. Och på ett vitt
fat låg kakor, drömmar mest och i en blå kanna med
lock över mot flugor var saft, hallonsaft. Ty så brukades
då.

Då och då tar vi vägen därförbi när vi skall mot
Stallarholmen. De har dragit vägen tvärs över fälten nu
för att slippa trafik över gårdsplan. Men huset vilar i
solen därnere när man kommer i backen. Jag ser
fönstren i väggen. Därbakom levde jag en gång. Men jag har
inte varit inne i huset sedan morfar sålde under kriget
när både Folke och Stig var inkallade och han inte
orkade sköta gården. Inte för att man inte bjudit mig. Det
har man. Men det går inte för mig att plötsligt öppna en
dörr i verkligheten och kliva tillbaka in i en dåtid. Så
känns det i alla fall. Jag kan i stället göra det här när jag
ligger och funderar i morgonskymningen. Då kan jag
öppna den stora dörren och ta steget över tröskeln in i

huset. Där är allting som då. Vartenda kvistmärke i
golvet kan jag se, varenda stol, varenda tavla. Också
Träff lever och kommer mot mig. Jag känner hans nos
mot min handflata. Om jag vill kan det vara tidig
morgon och jag öppnar dörren till salen. Sol över
golvtiljorna. På födelsedagsbordet ligger Den
hemlighetsfulla ön. Så var det.

Men att jag ligger här och ser allt detta ända in i
minsta detalj har inte med någon sextioårighet, någon
ålder att göra. Sett har jag alltid gjort. Just den salen
tog jag nog fram att gå in i när jag ville redan åren
därpå när jag bodde i New York och blivit amerikan
och tänkte på Sverige ibland.

Nej, nu denna morgon när jag vaknar och är
sextiotvå vet jag att om jag plötsligt ser mig om då sluttar
brant därbakom mig nu ner mot 1927 en så lång följd av
befolkade år att perspektivet får mig att hissna.

Själva tiden har blivit så lång att om jag lägger ett
gångjärn mitt i den vid min födelse och vänder åren
bakåt i stället för att låta dem peka framåt då skulle jag
kastas tillbaka till året 1865. Med Napoleon III och Karl
XV. Slaveriet hade just avskaffats i Förenta staterna,
Lincoln skulle mördas och det skulle dröja ännu några år
till Pariskommunen. Så gammal är jag alltså!

Visst kunde jag ha verkat också i den tiden på det
sextiotalet. Jag har ju de gamla läggen. Sådant roar mig
och jag kan läsa dagens händelser i dagens tidningar
från 1832 och framåt. Mer än roar mig. Också det
sextiotalets debatter är levande just så som det nyss
försvunna sextiotalets. Rörde verkliga frågor som det ena
åttiotalets eller det andra.


Och plötsligt inser jag att jag på detta sätt både talat
om för mig själv att det nog inte är så lång tid kvar för
mig att verka på och att detta betyder mindre. Jag är
väl inte klokare än förr men har heller inte blivit så dum
att jag kammar hypotek över flinten. Tio arbetsår till
sade läkaren. Men denna morgon misstänker jag att det
kanske inte betyder något alls ena vägen eller andra.
Orden blir skrift i vatten nu som 1865.

Men det var ju det man tänkte då för femtio år sedan
och mer när de skällde i skolan. Vad gör detta om
hundra år? tänkte man. Då är vi alla borta.
Klassföreståndaren, kamraterna och jag. Och man flinade för
man såg plötsligt hur hela skolsalen var som en enda
granrismajad dödssal varifrån små begravningsföljen
drog bort från pulpet och bänkar. Det var helt små och
mycket detaljerade följen som drog bort.

– Flina inte också! ropade adjunkt Lindmarker då.
Och man såg hur han blev alldeles röd om kinderna.

– Flina åtminstone inte Myrdal! och så fick man ny
anmärkning.

Och nu har halva den hundraårstiden gått och redan
är de flesta borta och snart också vi som ännu är kvar
och var den liggaren med närvaroanteckningar och
anmärkningar finns vet jag inte och i vart fall betydde den
ingenting för mitt liv.

Och det hade jag ju vetat redan när jag hörde
stålpennan raspa mot papperet.

Nej, klokare blir man inte med åren. Det trampar i
trappen. Tårtan är på väg.

– Då skall han skjutas, ropar barnbarnen därute i
övre hallen,


– ja, då skall han skjutas, sjunger Jon.

– på en skottkärra fram, faller Anna in.

Jag ligger blundande när de kommer.

<i>Konsumentdemokrati alltså</i>

Nu talar statsministern om vår medborgerliga
konsumentdemokrati. Det låter! Men på tal om sådan
demokrati minns jag hur vi här vid Gripsholmsviken på
södra sidan av Mälaren ibland tog bräckkorv till lunch
ända in mot slutet av nittonhundrasjuttiotalet.

Dock inte utan vidare. Det krävdes strid. Den
grovhackade bräckkorven som varit billig mat fram till på
femtiotalet hade blivit dyrare och dyrare och tillslut
började den tas bort ur de ordinarie sortimenten under
rekordåren. Det kämpade vi om. Bräckkorven var ju
den utmärkta vardagskorven. Den kändes inte
banansmet i munnen.

Försvinnandet hade sina samhälleliga skäl.
Bräckkorv görs på lika delar oxkött, magert fläskkött, späck
och kall kokt potatis. Köttet skall vara grovmalet och
späcket skuret i små tärningar. Den smeten bör man
arbeta med som en deg en stund till dess man känner
att den håller samman innan man kryddar med salt,
vitpeppar och ingefara. Sedan häller man i kall mjölk
till dess konsistensen känns bra mellan fingrarna.
Riktigt korvskinn bör det vara till bräckkorv. Fjälster.
Annars sköter den sig inte rätt i stekpannan.

Rökt är den och den håller sig. När vi flyttade hem
till Sverige 1963 brukade vi då och då köpa några ringar

bräckkorv som vi hade hängande nere i matkällaren.
Jag skar tunna skivor av den och lade på smörat
knäckebröd till frukostkaffet också. Fast bara när jag
var ensam ty det är tvesovel och Gun finner det orätt.

Men bräckkorven försvann eftersom
livsmedelsindustrins höga direktörer — privatkapitalistiska,
bondekooperativa eller konsumentkooperativa, det kvittar — i
enlighet med sin samhällsekonomiska funktion tvangs
avsky denna korv. Den var otidsenlig i en
marknadsekonomi. Inte på grund av knådandet. Rätt handaknådad
korvsmet ger visserligen i munnen smakligare korv
liksom rätt knådad deg ger bättre bröd. Men skillnaden är
inte alltför stor och det går att knåda maskinellt. Inte
heller avskyddes bräckkorv på grund av att den krävde
fjälster. En inhyrd reklamare hade kunnat anställas för
att kalla bräckkorv med äkta korvskinn lyxkorv och så
motivera ännu en prishöjning.

Nej, bräckkorven var under rekordåren i försvinnande
i enlighet med den allmänna princip för modern
samhällsutveckling som bär Thomas Greshams namn.

Thomas Gresham föddes år 1519 som ende son till
mäklaren Richard Gresham vilken adlats för att ha fixat
utländska lån åt Henrik VIII. Men kungen fortsatte att
låna på Antwerpens börs till dess England vid hans död
stod inför statsbankrutt. Thomas Gresham blev då
Edvard VI:s ekonomiske rådgivare. Han trollade med
pundets värde, manipulerade växelkurserna i
Antwerpen och flyttade lån från utländska till inhemska
ockrare. Utlandsskulden försvann ur böckerna och
Gresham lade så grunden till en modern
penningpolitik. För detta blev han inte bara rik och mycket hedrad

utan fick även drottning Elisabets tillstånd att berika
sig än mer genom att grunda Londons Börs år 1569.

Året därpå hedrade hon själv öppningen med sin
närvaro, trumpetarna hennes tutade och hennes härolder
proklamerade inför världen att huset nu hette "The
Royal Exchange".

Bräckkorven försvann från Mälardalen i enlighet
med det förhållande Thomas Gresham utnyttjade och
beskrev år 1558 och som ekonomen Macleod för hundra
år sedan gav namnet "Greshams lag": Dåligt mynt slår
ut gott. I valet mellan fullödigt och icke fullödigt
förlorar alltid det fullödiga. Förfalskat värde segrar. Den
sämsta existerande kvalitet av visst slag blir alltid den
bestämmande i en marknadsekonomi.

Bräckkorv och falukorv var visserligen två korvsorter
men båda också vardagsmat. De fanns inom samma
slag. Falukorven är dock finmalen. Den kunde alltså
förfalskas och bli till den motbjudande — om än enligt
myndigheterna inte hälsovådliga — produkt den nu är.
Alltså slog falukorv ut bräckkorv. I enlighet med den
under kapitalismen grundläggande Greshams lag. Och
då hjälper det inte mycket hur man än stretar emot.

Ty i det längsta stretade vi medborgare och
bräckkorvskonsumenter i Mariefred emot den lagbundna
utvecklingen. Vi tvingade med hot om köpstrejk
ICA-butiken att en tid bryta det uppifrån påbjudna
sortimentet och leta fram bräckkorv. När Gun Kessle 1984
utsågs till Arets Sörmlandskonstnär av Konsum
Sörmland talade hon på stämman i Hällefors inte om de höga
idealen utan om korv åt folket. Hon manade till
vakthållning kring bräckkorven.


Men ingenting hjälpte. Ty vem kan stå kapitalismens
lagar emot? Försök bara! Klös dig med naglarna genom
cellens betongvägg! Den siste bräckkorvsfabrikanten i
området, en småskutt, tvangs sälja.
Livsmedelsindustrins ohjälpeligen greshamskt drivna direktörer tog
över även denna restmarknad och bräckkorven
försvann.

Dock; högt upp på Torsgatan i Stockholm har en
slaktare från Polen öppnat butik. Han tillverkar och
säljer riktig korv till invandrare. Det är småskutteri som
myndigheterna ännu tvingas tillåta. Ty annars skulle
svartskallarna utvandra igen och vem skötte då
skitjobben i det svenska samhället?

I vintras handlade jag hans blodkorv och vi
diskuterade den från oss i Mälardalen försvunna svenska
bräckkorven.

– Jag känner den inte, säger han. Man bör få smaken
i munnen för att veta hur man gör den. Men skaffa mig
en riktig sådan korv att smaka av så skall jag nog göra
bräckkorv åt svenskarna.

Kanske det. Men även om den polske slaktaren
lyckas och vår ungdoms vardagliga bräckkorv blir en
njutning för utvalda finsmakare i Stockholm vet jag dock att
vi i Mariefred varken kommer att kunna få tag i den på
Konsum eller på ICA. Så långt som till allmän
bräckkorvsmöjlighet sträcker sig det omskrutna
demokratiska medbestämmandet inte.

Falukorv på er medborgare!


<i>Ett annat liv</i>

Visst vet jag vem jag är. Jag kan se mig själv ända in i
porerna i rakspegeln var morgon. Jag kan väga mig och
mäta mig och begära utdrag om mig ur register och
längder av alla de slag. Vid sextiotvå års ålder är loppet
snart kört. Stort annorlunda än så som jag nu är blir jag
inte. Men för fyrtio, femtio år sedan när jag tog klivet ut
i det medvetna livet fanns ett helt väldigt och
solfjäderformat spektrum av olika möjliga jag. Och vilka jag
jag nu kunnat vara bland alla dessa är något jag ibland
funderar på när jag ser ansiktet som blivit mitt i spegeln
om morgnarna.

Arkivet växer, vi behöver plats för fler bokhyllor och
för att få plats med tjugo hyllmeter till flyttar vi ut Guns
stora tryckpress ur källaren. Den är från slutet av
adertonhundratalet. En rejäl doning och den har stått
därnere i tjugofem år. Anda sedan vi byggde om. Men hon
har använt den allt mer och mer sällan och de senaste
åren inte alls. Den är mycket tungarbetad och fordrar
alltför stora kroppskrafter.

Då visade det sig att där bakom den svarta
tryckpressen låg några mappar travade på en liten hylla. De hade
legat där en generation nu. Jag tog fram dem, dammade
av dem och när jag slog upp den första öppnade den sig
mitt i och jag började läsa ett fyrtiofem år gammalt brev
från the export manager i Harley-Davidson Motor
Company, Milwaukee, Wisconsin i Förenta staterna till
Mr. Jan G. Myrdal i Karlstad, Sweden och nu steg ett
helt annat möjligt jag fram mot mig.

Han var sjutton och hette Jan G. Myrdal. Han hade

mellaninitial i namnet ty han var en amerikan
egentligen som kommit på tillfälligt besök i det gamla landet
för ett par år sedan. Due to the war hade han råkat bli
kvar. Men for the duration bara. Så fort lejdtrafiken
kom i gång igen skulle han hem till Förenta staterna där
han skulle study journalism at the University of
Californa i Berkeley så småningom. I väntan på båtplats
arbetade han på Värmlands Folkblad i Karlstad som
volontär. Han kunde ju svenska också.

Dessutom var Värmlands Folkblad en
socialdemokratisk tidning där journalistvolontärerna fick betalt. 25
kronor i veckan. Det innebar att han kunde klara sig
nästan själv. Behövde bara försöka få lite tillskott från
släkten. Han arbetade nattskift, läste mycket och skrev
en del. Kvinnor intresserade honom naturligtvis. Det
var en flicka på tidningen som var trevlig. De brukade
vara tillsammans. Han hade ju rum med egen ingång.
Om de var kära i varandra vet jag inte. I den åldern är
alla pojkar som hankatter i mars. Flickorna inte stort
annorlunda såvitt jag minns. Spriten experimenterade
han med. Men för övrigt hade han två stora intressen.
Politik och teknik. Sedan ett par år var det motorcyklar
som fängslade honom.

Han läste New Masses. Den kom rätt regelbundet
med flyg. Han läste svenska radikala tidningar också
förstås och deltog i den verksamheten här i landet då
han ju var i Sverige. Och så var det motorcyklar. Han
hade sedan ett par år skaffat in mängder med material
om motorcyklar. Kataloger, broschyrer, tidningar.
Nazityskland var ett fiendeland men eftersom han läste
också tyska hade han även den tyska

motorcykeltidningen. Den innehöll inte bara propaganda; där fanns
en hel del teknik. Men även om BMW:s kardandrift var
en flott lösning tyckte han mer om de klassiska brittiska
A.J.S. och Royal Enfield. Husqvarna med för den
delen.

Det var dock inte bara en fråga om teknik. Det var
också en livshållning. Motorcykeln var smidigare än
bilen. Med motorcykel kunde man ta sig fram överallt.
Han hade skrivit till John Nerén för att diskutera detta.
Nerén var den främste motorspecialisten i Sverige. Men
John Nerén hade svarat och menat att motorcykeln nog
inte skulle bli någon verklig lösning i framtiden. Den
var alltför farlig. Det var ett vänligt och intresserat svar
som tog upp många av de frågor han ställt. Fast John
Nerén var gammal. Över sjuttio år. Han kunde inte
förstå det unga i motorcykeln längre. Och inte heller
förstod Nerén att just motorcykeln tillsammans med ett
nytt kollektivt transportnät kunde innebära
kommunikationsteknikens språng från paleoteknik till neoteknisk
kultur.

På senhösten 1944 satt därför denne Jan G. om
nätterna på redaktionen när det sista korrekturet var klart
och arbetade på sin bok om motorcykeln. Nerén var
föråldrad liksom Stenström. Och någon riktig bok som
handlade om såväl historia som teknik och teknisk
livshållning och hur motorcykeln på ett mumfordskt sätt
kunde innebära ett språng till en ny frihet den fanns
inte. Och han skrev till Harley Davidson för att få
material från 1920 och framåt. Ty hur det än var så var HD
den verkliga motorcykeln. Stark. The open road!

Man blev vänligt intresserad av hans bokprojekt på

Harley Davidson. Men man hade ett krig att sköta, det
var ont om folk i företaget och just nu kunde man inte
mer än skicka lite trycksaker, skrev man till svar.

Fast då när svaret nådde honom hade det gått mer än
ett halvt år sedan han satt på redaktionen i Karlstad.
Kriget i Europa var över. En växel hade lagts om för
honom och hans liv kommit in på annat spår. Förenta
staterna hade nämligen stängts för honom. Han hade
tagit allt det där med antifascism och how new the
better world should be alltför ordrätt. Han var sjutton
och snart aderton och alltför mycket av a radical för att
få komma tillbaka. Subversiv var ordet. Han skulle
bara få kort besöksvisum. Det gav man honom i alla fall
då hans far trots allt var minister i den svenska
regeringen. Men till något sådant besök hade han inte råd.
Han flyttade till Göteborg och började på
Arbetartidningen. Den var kommunistisk och därför var
volontärlönen 0 kronor i veckan. På det gick det att hanka sig
fram då kamraten Dag Lindberg var volontär på
Handelstidningen som visserligen inte gav någon lön alls då
den var borgerlig men gav matkuponger på
hushållsskolan. Han och Dag åt därför varannan dag på dessa
kuponger och stoppade fickorna fulla med bröd till den
matlösa dagen.

Han köpte närapå en motorcykel den sommaren just
som han fyllde aderton. Men kunde aldrig få ihop
pengar att betala den. Två år därefter var han inte journalist
längre utan helt fri skriftställare. Fri också i den
meningen att han inte fick något tryckt. Han bodde den
hösten på Urshults pensionat. Då köpte han nästan en
bil, en Adler. Men han klarade inte betalningen. Han

klarade inte ens hotellräkningen och blev kvar på
rummet som pant för skulden även när hotellet stängt för
året. Han drack öl, hade äspingar i byrålådan och skrev
dikter och han tog så form som detta jag vilket än stirrar
på mig i rakspegeln om morgnarna.

Dag blev journalist, fick lön när volontärtiden var
över och köpte en BMW från 1936. Själv kunde jag som
fri författare inte få råd att köpa bil förrän tio år senare
när jag fyllt trettio. Då var det för sent för motorcyklar
och sportbilar. Det blev en 2CV och den var mig kär.

Nu sitter jag två generationer senare med Harley
Davidson Motor Companys brev i handen och undrar
vilket jag som utvecklats om växeln inte lagts om för Jan
G. våren 1945 när Förenta staterna vägrade ta honom
åter.

Han hade då hamnat i Californien som var avsett.
Och vad vore han nu? Left wing naturligtvis. Sådant
går inte ur. Läst journalistik. Det var ju det han skulle
plugga i Berkeley. Writer alltså. Eller editor kanske.
Men av vad? Först någonting i stil med Popular Science
eller Popular Mechanics antagligen. Nu mot nittiotalet
säkerligen något som har med databearbetning att
göra.

Jag skulle vilja träffa honom.

<i>Apropå kön och karaktär</i>

Jag sitter och ser på kattungarna när jag dricker
morgonkaffe. De brottas och rullar runt. De springer
skuttande men är ännu stultigt klumpiga; tassarna halkar

på köksgolvet och de skyndar sig upp på trasmattan.
Men det har blivit katt av dem redan. De har börjat
smaka på de stora katternas filmjölk. De går i lådan om
de hinner. De pratar när man kommer in i rummet.
Skyndar sig fram. Klänger kring benen och de lystrar
när man lockar på dem. De är människopräglade ty vi
tog upp dem och gullade med dem från det de just var
födda. Det brukar vi göra med varje kull ty så fäster
man katter och hundar. Barn med för den delen.

Individer var de från det de föddes. Märkbart blev
det redan efter någon dag. Blinda och hjälplösa små
kryp men med egen individualitet och karaktär. Den
katt som piper mycket som unge blir pratsam som stor.
Och alla är de olika till lynnet. Jag minns Kurremurr I.
Han var en tystlåten men viljestark katt av sörmländsk
bondtyp. När vi var på resor brukade vi ha honom hos
Maj, den hustru jag varit gift med i början på
femtiotalet. Där tog han makten från första timmen. Han blev
mästerkatt.

Kurremurr II såg likadan ut. Alla de av mina katter
som hetat Kurremurr och varit hanar har sett likadana
ut. Han blev arton år. Men hans personlighet var en
annan från det han var så liten att han rymdes i min
handflata. Det var en trivsam och människovänlig katt.
Han jagade möss. Kom var morgon med nattens skörd
till mig. Kurremurr III fick inte leva så länge. Han blev
bara sju år. Han dödades av en katthatare på bygden.
Han var nämligen stolt och högdragen. Och han visade
det tydligt. Han föraktade dumt folk. Gick heller inte ur
vägen för någon i onödan. Men höll sig undan bilar och
tåg.


Mig tyckte han om, Gun likaså men i övrigt kvittade
det med folk. Om barn inte visade respekt för honom
lärde han dem bättre. Människor var ju till för att passa
upp och ge honom föda. Kurremurr III tyckte särskilt
illa om folk som drack. Gäster i huset han inte
uppskattade gick han fram till och bet för att de skulle ge sig
iväg. Till det uppmuntrade jag honom i tysthet. Ty det
var utmärkt. Jag slapp göra bort mig genom att själv
köra iväg dem. Han hoppade upp på min axel när jag
gick upp i skogen. Satt där tung och lättjefull. Spände
med klorna och buffsade med nosen mot mitt öra och
sade: Vårt är ett kamratskap mellan män.

Någon betydelse för fågelbestånd och vilt hade han
inte. Sådant angick honom inte. När han härskade i
huset rörde han blott öronen något men öppnade
knappt ögonen när mössen hördes i väggarna. Jakt
intresserade honom överhuvudtaget inte. Kattor var hans
enda stora intresse. Kattor och slagsmål. Stor och ärrad
vandrade han fram på tunga tassar; de unga
katthanarna flydde och kattorna sjönk samman framför
honom. Var katta lade svansen åt sidan och kurrade djupt
ner i halsen när han bevärdigade dem med en blick.
Han blev distriktsbetäckare. Vilket mankön kände sig
inte som slappsvans i hans närhet? Jag tror katthataren
sköt honom i bittert hemlig avund. I varje fall var det
inte för viltvårdens skull han sköts. Han var ju känd i
bygden.

Men den tigrerade Missan som är mormor till denna
kull, hon är en musare. Hon kan ligga stilla och vänta
med spänd blick till dess offret kommer inom räckhåll.
Då slår hon. Inte ens om hösten när skogsmössen söker

sig in har jag hört ett enda pip från dem sedan hon
vuxnade till sig. Men hon umgås inte med andra
människor än oss. Hon håller sig alltid osynlig när det
kommer folk i huset.

Hennes dotter Negresco är namngiven efter hotellet i
Nice. Där har vi lunchat någon gång och Negresco har
något lojt och lyxigt i karaktären. Därtill är hon typiskt
svart med vita strumpor. Det är en vacker och lite
karaktärslöst vänlig katta. Stryker sig urskillningslöst
mot första bästa människoben. Hon är ganska rar men
jag har ingen vidare respekt för henne.

Jag sitter och ser på kattungarna. Den stora ludna
grå går med bestämda kliv mot trappen. Han kan snart
ta sig uppför den trappan till övervåningen. Hela
gårdagen kämpade han var gång han var vaken. Kom
nästan uppför trappsteget, men klorna höll inte och han
hade inte tillräcklig styrka i frambenen, han slant,
ramlade, pratade med oss om det och kastade sig upp mot
trappen igen. Han är den ihärdigaste och i dag kommer
han nog att klara det första steget. Om två dagar klarar
han hela trappan. Då får vi stänga av den så som vi
stängt av till huset från hallen där de får hållas.

Den tigrerade pojken är äventyrligast. Han brukar ge
sig ut på gården. Men då blir modern, Negresco, orolig.
Vi har ju fiskgjusebo här och fiskgjusen äter kattungar.
Sägs det. Eller i varje fall tror kattan det. Men hon
orkar inte bära honom i nackskinnet. Hon är en späd
ungkatta ännu trots att hon just fått fem ungar. Hon ber
mig hämta in honom. Jag gör det. Han sprattlar. När
jag släpper ner honom i hallen skyndar han sig ut igen.

Den sörmländskt svarta med vita tassar finns inne i

städskrubben någonstans. Jag hör honom välta
tomflaskor. Det roar honom.

Dessa tre är små hankatter. Det finns två små
honkattor också. Den ena var förstfödd och helt svart, den
andra kom mot slutet av kullen och är tigrerad som sin
bror. De ligger och leker helt stillsamt med varandra.
Rullar kring.

Jag ser på de lekande kattungarna och funderar på
detta med könets betydelse för den individuella
karaktären. Det är två fäder till denna kull. En ung luden gul
hankatt och en stor och gammal tigrerad kämpe. De
började stryka här när Kurremurr III vart död. Båda
hade ihop det med Negresco. Hon såg på dem och
släppte till. Hon kom upp till mig och ville föda i min
säng sedan när det blev tid. Kattor som bundits till en
gör så. Men vi gav henne en korg. Den i vilken hon själv
hade fötts. Hon är frisk och födde lätt. Det är en bra
kull. Det blir ju bättre avkomma med vild parning och
fritt val än med planerad befrukning. Se på de arma
mänskliga aristokrater eller rasrena katter som är fallna
efter utvalda exemplar! Tunt blod och trånga bäcken
och allmänt nervklena.

Fem personligheter med två slags klangfärg. De
stillsamma är dock halvsystrar och de vildare är
halvbröder. Det är med dem som med oss. Individer är de
katterna och alla har de karaktärer olika ända från
födseln. Men karaktärens klangfärg bestäms mer av könet
än av arvet.


<i>Om tid och extra tid</i>

Då jag har alltför mycket att göra denna sommar, då
det finns arbeten som pockar på att slutföras och då det
som alltid är ont om tid — dagarna har bara sitt
fastställda antal timmar och veckorna bara sina ynka sju
vanliga dagar — får jag nu svårt att sova om nätterna.
Det är inte konstigt. Jag är inte stort annorlunda än min
gamla motorgräsklippare. När jag skall strypa den vill
den inte komma till ro. Den fortsätter in i det sista att
hacka sig fram. Likadant är det med mig. Med andra
också för den delen. Man är gnidig om tiden. Man
arbetar från tidig morgon till sen kväll och sedan kan
man inte bara stänga av. Tankarna formerar sig till ord
och om man är skrivande då ligger man i mörkret och
knappar vidare. Det är oförnuftigt. Men tyvärr rätt
ohjälpligt.

Så har det också varit så länge jag kan minnas. Tiden
räcker inte. Man borde hitta mer tid någonstans. När
jag var barn fantiserade jag om dörren i väggen.
Därbakom fanns det Andra. Man kunde öppna den
hemliga dörren och gå genom väggen och komma ut på andra
sidan. Och när man gick tillbaka genom dörren igen
efter allt man gjort och varit med om där på andra
sidan då hade alls ingen tid förflutit i den vanliga
verkligheten. Som för honom som i sägnen besökte vännen
bland de döda fast tvärtom. Om man reste sig från
bordet och gick mot väggen när de vuxna blivit alldeles
blåröda i ansiktet och kippade efter andan för något
man sagt och gick in genom dörren i väggen — den
öppnade sig när man gjorde det hemliga tecknet och

slöt sig sedan så tätt att ingen kunde se skarven i
verkligheten — då kunde man sedan leva ett helt spännande
år däröver. När man sedan klev tillbaka igen var allt
som det varit när man lämnade. De vuxna var
fortfarande lika blåröda i ansiktet men alldeles stela som
dockor och började leva igen först när man satt sig på
stolen och när de så kippat färdigt bröt det loss:

– Vräng inte ord unge!

– Se så ledsen du gör din mor!

– Vet hut!

– Skäms!

Men det betydde inte något då för det hade ju gått ett
helt år mitt i. Ett år de inte visste något om. Man kunde
därför rycka på axlarna åt dem. Men bara rycka på
axlarna inuti så de inte såg det annars skulle de gå
igång igen.

Senare när jag blev äldre roade jag mig med att tänka
på hur det kunde vara om man kom till ett vandrarhem
när man cyklade i Bergslagen och gick in i garderoben
och där på golvet hittade en skokartong ombunden med
blått garn. När man knöt upp knuten låg där fyra paket
i rött silkepapper med fem påsar extra fina veckor i vart
paket. När man behövde en vecka tog man en av
påsarna, öppnade den och rörde ut innehållet i vatten. Det
fräste och sjöd och när man drack upp det då smakade
det som Samarin ungefar. Fast lite beskt också. Då
öppnades tiden och töjde sig. Därefter hade man sin extra
vecka att göra vad man ville på. I fjorton,
femtonårsåldern ändrade jag fantasin bort från detaljerna. Då
funderade jag i stället mycket på vad som inträffade med
allt det man gjort och alla dessa man träffat när man

kom tillbaka. Om man träffade en flicka på den där
extra veckan, kunde man sedan ringa upp henne när
man var tillbaka? Vad kom hon ihåg? Vad hände med
orsak/verkan om tiden kunde tänjas och krympas?

Men det var bara fantasi förstås. Men inte var jag
ensam om den inte. Att man är ensam om sina fantasier
tror man bara innan man börjat läsa.

När mina barn var i den åldern och jag fick syn på
min dotter där hon satt uppflugen i äppelträdet eller
min son där han låg på den blå soffan och bollade med
en tom Pommacflaska undrade jag om de inte just då
fantiserade på detta sätt. Men sådant kan man inte
fråga om. Jag avskydde själv vuxna som gick lös på mig
med burköppnare för att se hur jag såg ut inuti. Och
fantasierna berättade jag aldrig för någon. Aldrig!

Men tiden var alltid knapp. Någon restpost tid fanns
inte att beställa. Inga lådor med extra tid i något lager.
Inga dörrar i väggen. Då det inte fanns mer tid att hitta
blev man tvungen att välja. Det insåg jag. Skolan
slutade jag därför att gå till när jag var sexton för mer än
fyrtiofem år sedan eftersom den tog tid från studierna.
Jag hade att välja mellan att träla fram genom tråkiga
timmar där de få glittrande informationskornen var
sällsynta, ett par små blänk var skoldag på sin höjd, och
att sitta på biblioteket med hela rikedomen kring mig.
Det har jag aldrig ångrat även om lärare och föräldrar
och myndighetspersoner hoppade upp och ner runt mig
i något slags krigsdans när de upptäckte det. Jag hade
ju inte sagt något till någon. Det behövde man inte om
man bara gjorde det man beslutat.

De hotade mig med de hemskaste framtider. Det

skulle gå mig illa. Jag hade ju inte ens fullgjort min
skolplikt. De senaste åren hade jag ju inte varit mer än
kroppsligen på plats i skolbänken. Jag hade stängt av
tråkigheten och funderat på mitt. Man hade skickat
psykologer på mig som skulle tala mig tillrätta. Man
hade försökt med hypnos och allt. Kuratorer med. Men
jag visste hur man klarade sådana och slog dövörat till.

När jag funderat färdigt visste jag vad jag skulle göra
och gick till biblioteket inne i staden om morgnarna när
alla trodde jag gick till skolan. Och jag gjorde rätt som
satt på biblioteket och läste. De hade alla fel. Det visste
jag. Och jag fick rätt. Men det kan jag inte säga dem.
De är alla döda. De gick ut genom dörren på riktigt för
att aldrig återvända.

Men även om det gått fyrtiofem år har jag inte lärt
mig mer om hur tiden skall töjas än jag kunde när jag
var barn och fantiserade om extra tid. Dagarna är
korta. I natt funderade jag på Christer Pettersson, han som
stod åtalad för Palmemordet, om vilken det sades att
han var konstig som läste Jobs bok. Nåja, Jobs bok är
inte min favoritläsning men tre böcker vidare fram
brukade jag läsa som barn och jag vet nog numera blott
alltför väl att the onde dagar komma, och åren nalkas
då jag warder sägande the behaga mig intet utan att
därför vara vare sig religiös eller konstig. I fantasin
knappar jag i mörkret ut detta. Jag kan känna fingrarna
flyga över tangenterna. Sedan var det åter en massa
resonemang kring Code Napoleon. Jag märkte hur jag
bläddrade, läste, strök för utan att kunna somna från
det. Så där arbetas det om nätterna.

Det är inte vidare förnuftigt att ligga vaken i mörkret;

knappa in, läsa, anteckna och skriva rent i fantasin.
Man blir onödigt trött. Man skall inte behöva vara
vaken när det arbetet pågår. Det oförnuftet är ett tecken
på att arbetet tornat upp sig alltför mycket. Maskineriet
gått upp i varv. Det stampar och hostar och hackar
därinne som vore jag min gamla motorgräsklippare
alltså.

När jag har dragit på mig lagom mycket arbete och
därför inte gått upp i alltför högt varv kan jag på
kvällen ta fram det som lagts till utskrift. Vrida och vända
på det och sedan stoppa in det just innan jag somnar
och under natten bearbetas det och på morgonen är det
färdigt och bara att skriva ut.

Fast nu när natten är över och jag sitter vid
tangentbordet och skall skriva färdigt introduktionskapitlet om
den revolutionäre tecknaren Prieur som avrättades när
Robespierre föll känner jag åter denna stora lycka.
Egentligen finns ju ingenting — familj, kärlek, katter,
resor, eller vad man vill — som ger samma lycka som
arbete.
</chapter>

<chapter name="Nu defraggar jag livet!">
<h1>NU DEFRAGGAR JAG LIVET!</h1>

Boken är klar. Diskett och papperskopia har gått till
sätteriet. Nå, klar och klar. Korrekturet skall hit. Jag
skall också låta maskinen göra index så fort jag fått veta
sidindelning. Men i princip är boken klar. Det skulle
den varit för ett halvår sedan. Jag skulle bara ta den
med mig till Paris i september och putsa lite innan jag
började med det andra, det jag lovat leverera i
december. Så gick det inte. Och det borde jag vetat.

I går drack vi champagne. Nu rensar jag
arbetsrummet. Bär ner boktravar i källararkivet. Där skall jag
sedan sortera in böckerna på rätt hyllor så småningom.
Också arbetsbordet rensas. Huj, vad det går!
Begagnade utkast, anteckningar, brev som legat till sig och
förlorat aktualitet körs rakt ned i papperstuggaren. Klipp
och brukbara excerpter, referenskopior och liknande
stoppas i sina kuvert och sätts in i skåpen. För första
gången på ett år kan jag se golvet och bordsytan!

Så tar jag itu med Toshiban. Den hade jag med i
Paris och på den skrev jag boken. Ty den är bärbar, en
T5100 med 8086 processor och 40 mb hårddisk och till
den har jag en liten Diconix-skrivare. Det finns nyare
men detta duger länge än. När jag arbetar här hemma
har jag färgskärm, extra tangentbord, expansionsbox

för scanner, mus och tape back-up samt drive för 5 ¼
tumsdisketter inkopplade. Jag har då maskinen
hopkopplad med min stationära IBM serie 80 med stor
skärm och dubbel diskettstation. Jag har ett par andra
Serie 80 i garaget. IBM lurade företagen att tro att man
måste köpa nytt när det blev PC. Även Vattenfall gick
på det! De kastade ett trettiotal maskiner. Storföretagen
kastade nästan nya maskiner hej vilt. Alla vi kloka
amatörer har kunnat schoksa! Ty serie 80 är en bra
ordbehandlarmaskin som arbetar i utvidgad ASCII. Man
ordbehandlar varken bättre eller snabbare på en aldrig
så modern PC. Har man modem på sin PC och ett
kommunikationsprogram för Serie 80 behövs bara en
sladd så kör man dokumenten fram och åter som man
vill. Fast det begrep inte företagens datafolk. Eller också
hade de sitt ihop med IBM. Händer som tryckte
varandra under bordet. Men sånt förekommer ju inte hos
oss. Blott i Hintre Indien.

Nå, på tejp har jag kopierat allteftersom; det är
säkrast. Varje hårddisk pajar ibland. Det kan jag rensa i
sommar när jag ändå rensar arkiv. Nu gäller det
hårddisken. Den har blivit full av onödigheter. Jag har Word
Perfect inlagd men skriver på Nota Bene som inte är ett
kontorsprogram utan ett program speciellt för
intellektuellt arbete; skräddarsytt för skriftställare, forskare och
liknande. Jag kan ha 16 skärmar med olika dokument
tillgängliga hela tiden och dess bibliografiska program
Ibid är fullkomligt oöverträffat. Men Nota Bene skapar
kopiedokument på allt jag skriver. Alltså bort med
.BAK! Också annat konstigt har kommit in när jag
skrivit ut någon sida mitt under arbetet.

Hjälpdokument bort! Sedan börjar det roliga. Öppna och titta på
dokument efter dokument. Behövs? Bort! Är jag säker?
Ja! Alla varianter försvinner. Fast själva
bokdokumentet behåller jag till dess boken är tryckt.

Nu är dock hårddisken som en sönderhackad
Emmenthalerost. Hål vid hål. Redan förut låg dokumenten
upphackat utspridda. Och med boken har jag arbetat
sedan i somras. Dess text finns här och där på tusen
ställen med hål emellan. Allt är uppsplittrat;
fragmenterat.

Alltså defraggar jag. Ett ord lika skönt som undelete.
Inte återställa alltså utan ouppsplittra i ena fallet och
oradera i andra. Ord tidigare ordrätt otänkbara. Jag
gör det med ett Nortonprogram och på färgskärmen ser
jag hur upphackad hårddisken blivit. Nästan helt full
men med hål och åter hål av oanvända block. Så sätter
jag igång. Maskinen varnar mig som hon skall. Sedan
när jag säger till då börjar hon uppdatera
dokumenthanteringen, läsa, skriva och bekräfta block efter block.
Hela tiden berättar hon för mig vad hon gör. Hon låter
det dansa, flytta och skriva på skärmen och allteftersom
hon ouppsplittrar drar hon en lysande gul färg över de
använda blocken. Så blir hon klar. Maskinen spelar en
trudelutt för mig. Nu har jag 29 procent av hårddisken
fri.

Men de är oskärade de fria blocken och jag är en
misstänksam person. Ingenting raderas ju på riktigt i
DOS. Det är bara som folk tror. Endast första tecknet
kommer bort. Man kan gå in och se det bortraderade
om man vet hur man gör. Hämta upp det. Och även om
det mesta kommit att skrivas över finns alltid några

bitar här eller där som kan tas rätt på; aborterade
tankefragment. Alltså skall jag utplåna alla raderade
dokument. Ber därför maskinen skriva över dem med 0 1 0 1
0 1 tre gånger. Inte ens CIA kan sedan lista ut vad där
funnits.

Nu är maskinen oroad. Hon varnar mig. Vet jag vad
jag gör? Jo, det vet jag. Men det räcker inte att bara
trycka på tangenten. Då svarar hon: Nej! Jag måste
skriva ut att jag vet vad jag gör. Y alltså, Yes ty hon
talar engelska med mig. Nu utplånas allt raderat.
Maskinen berättar dock hela tiden vad hon gör och hur jag
kan avbryta skeendet. Men jag går ut ur rummet och
äter lunch i köket under det hon arbetar.

När jag nu kommit tillbaka säger maskinen att hon
gjort som jag begärt. Milt surrande säger hon att jag nu
har jungfruliga 12 mb att arbeta på.

Här sitter jag nu och skall börja de nya arbetena.
Motvilligt inser jag att jag fyller 64. Tiden räcker inte!
Inte för allt det planerade. Jag svär över tillvaron och
ödet och den eländigt korta livstid vi har att arbeta på.
Och jag funderar på hur det vore om jag kunde
defragga livet mitt. Tänk på alla onödiga håltimmar i
tillvaron! Det långa öde väntandet på flygplatser och
stationer. Spilltider. Tag bort! En del död skoltid finns i
början på fyrtiotalet. Lukt av sura kläder. Sitta oseende
med öppna ögon och inte ens gitta dagdrömma. Sök!
Skriv: delete. Svara Yes när hon frågar om det är
överlagt. Senare lämnade jag skolan för att fa tid att sitta på
bibliotek och läsa. Jag har där i ungdomen alltså
mindre spilltid än de flesta. Men jag är rädd om de viktiga
dokumenten från den tiden. Diskussionerna.

Vänskapen med för den delen. Och kärlekar. Man måste vara
försiktig så man inte skär i kvicken sin.

Jag öppnar dock åren och livet och kör igenom dem.
Anställningar och fast arbete har jag ju undvikit. Jag
har därför inte kopplats av, slagit ihjäl tid på de spillda
veckor de svage kalla semester, säger jag åt henne. Men
hon tycker inte det är lustigt. Visar mig dock oredig tid
att radera. Jag sitter vid skärmen och tar bibliotek efter
bibliotek. Sätter dit markören och trycker till och upp
kommer livsdokument efter livsdokument. Radera?
Behåll?

Det är djupt lustfyllt.

Nu förtätar jag. För att inget störande tankeslams
skall komma upp ur onödorna till medvetandet skriver
jag över det fria med 1 0 1 0 1 0 1 och så ligger nu
framför mig 29 procent jungfrulig och möjlig arbetstid.
Vad är nu det? Det blir nog lika mycket spilltid
framöver som det redan varit. Får förtäta då och då bara.
Vid 1 började jag skriva för livet. 4 normalarbetsår
har alltså gått. Om de utgör 61 procent av den utmätta
tiden bör jag ha — låt mig se — 22 år och 4 månader
kvar ungefar. Smäller av någon gång på sommaren år
2013. Jag skrattar lyckligt. Oceaner av tid!

Men det finns ju sådant jag ville ha ogjort. Jag kan
söka hela livsdisketten efter blamagerna. Hur var det när
jag inte fick stånd med flickan jag träffat på Skansens
dansbana och hon sedan skrattande talade om det för
Leo som senare blev chef på Luftfartsverket och som
roade sig med att berätta om det ännu en generation
efteråt? En blamage att radera, utplåna och förtäta ur
existensen! Det finns ju annat sådant. Togs det bort

kunde jag vinna ny arbetstid. Men jag hann inte mer än
ge kommandot förrän maskinen frågade mig: Är detta
ditt allvar?

Då förstod jag att jag inte kunde ta bort blamagerna
(inte ens den flickan för fyrtiofem år sedan) utan att
förändra personen. Fick nöja mig med de nya och
rengjorda åren fram till 2013. I den framtiden finns
arbetsutrymme för åtminstone en berättelse i en, två eller tre
delar som gör fyrtiotal och femtiotal begripliga.

Ge såväl lukten av Europa som det stora skeendet
och dess begriplighet. Jag har inte sett att någon annan
gjort det. Inte vår tid och dess ålder i vart fall.

Fast... så enkelt är det inte. Det finns ju gömda och
skyddade dokument också. Sådana man själv gömt och
som inte syns när någon annan tar upp biblioteken.
Men även sådana som ligger längst in i det operativa.
Jag vet hur man gör för att pilla upp dem. Både ur
maskinen och i det egna livet. Barndomen har jag
kunnat öppna och begagna men hur är det därefter? Att
tvätta lögnen ur den stora väven kan jag nog. Men hur
handskas med det egna.

Ta de två, tre gånger när jag då råsupit månader
igenom. 1947 till exempel. Eller vintern 1961-62. Mer
än en halvliter om dagen dygn efter dygn efter vecka
efter vecka i månader till dess jag rensat hela systemet.
Lämpligt kanske det inte var. Andra blev fast och sjönk
undan. Men riktigt och nödvändigt och nog vet jag
varför och hur. BIOS kan man säga. Jag kan ta upp det
på skärmen och se det. Fast aktar mig att ändra något i
onödan. System kan krascha. Men jag har ju när det
behövts ändrat sådant både i maskinen och livet. Den

fördelen har man av analys som av yoga; man råder
över sitt eget liv. Man har medvetande och insikt. Fast
nog kan jag komma att supa till igen. Jag går ju inte in
och ändrar i livsprogrammet mitt av klåfingrighet.

Men nu denna eftermiddag när gårdagschampagnen
fortfarande lever som ett svagt och skönt bakrus i
kroppen och samvetet är skinande blankt då boken är klar
kan jag dock inte hålla mig längre; nu öppnar jag det
hela och kör även äktenskapen på skärmen. Privatare
kan jag inte bli. Maskinen tycker inte om det. När jag
gör henne helt genomskinlig säger hon som M. för
trettiosju år sedan: Måste du veta allt? Varför måste du
förstå allting. Fast hon har inga stora svarta ögon mot
mig då. Hon har inga ögon alls för hon är bara en
maskin.

Också det kan tas fram och användas för att skriva
tidens ålder då för trettio—fyrtio år sedan. Måste tas
upp. Inte för att det privata är det intressanta eller för
att jag är en som uttrycker, går omkring med själen i
hand, utan för att det privata behövs för att ge skjuts.
Men jag vet att om jag tar upp det och använder det så
försvinner det när jag skrivit färdigt och stänger av. Ut i
intet som tidigare barndomen. Får därför tänka noga
efter innan.

Nu har jag i vart fall en defraggad och ren hårddisk
med 12 mb att utnyttja.

Det är en stor lycka.

Och det skulle vara fan så förargligt om jag smällde
av och släcktes innan allt det som ligger och väntar på
utskrift kom på papper.
</chapter>

<chapter name="En anständig man kommer fram ur vårt femtiotal">
<h1EN ANSTÄNDIG MAN KOMMER FRAM
UR VÅRT FEMTIOTAL</h1>

Brevkortet föll ut ur den trasiga pocketboken.
Femtiotalet öppnade sig där jag stod på biblioteksstegen just som
jag insett att jag åter höll på med sysselsättningsarbete
eftersom jag än en gång kört fast i arbetet med den arme
Peytel och flytt till att sortera biblioteket. Busy-work
alltså! som det kallas i Staterna. Sådant man gör för att
inför överjaget sitt ge sig sken av arbete.

Jag höll på att flytta om och packa den
engelskspråkiga skönlitteraturen för att få en hyllmeter fri och göra
plats för den mexikanska encyklopedien. Nu hade jag
hunnit förbi Hemingway.

Some die slow, hette boken jag höll i handen.
Stämpeln visade att jag köpt den för trettiofyra år sedan i
Malaga för 20 pesetas. Titeln mindes jag. Fast själva
berättelsen hade jag inget minne av. Inte heller sade
mig författarnamnet William Herbert något. Men
puffen på baksidan den kunde jag fortfarande nästan
utantill ty den hade Svenolle brukat deklamera om
kvällarna då på senvintern 1957 när det elektriska ljuset
stängts av.

Huset vi hyrde låg uppe på sluttningen ovanför det
Nerja som då var ett fiskeläge. Gun och Svenolle
målade. Jag höll på med en roman — Badrumskranen —

som jag tyckte artade sig. Det var på Expressens
trasmaskerad vi kommit överens om resan. Den hade Gun
och jag arbetat med för att få in pengar. Svenolle hade
sålt en upplaga till Bokkonsum och Ebba hade just fått
Ester Lindahl-stipendiet — 6 000 tror jag det var på då
— men Gun och jag hade till slut bara haft 600
tillsammans när vi lämnade Stockholm. Fast det hade vi inte
låtsats om. Jag skrev därför artiklar som jag skickade
upp och sökte kränga i Stockholm. Ibland kom ett
honorar.

Om kvällarna trummade vinterregnet mot taket. Vi
satt då efter maten alla fyra — alla tre efter det att Ebba
flyttat ner till byn — kring den susande fotogenlampan,
resonerade om konst och litteratur och politik;
berättade historier mer eller mindre sanna och berusade oss
på det tunga, söta vinet. Svenolle vägde på stolen och
deklamerade:

Chicago is a tough town. People die harder there.
And Private Eye Jim Rehm was the kind that takes a
lot of killing — they butchered his client in front of
his door — they beat the hell out of his girl — the
cops framed him with a murder rap — but it took
more than that to get rid of Jim Rehm.

Det lät någonting. Som om det varit en fransman som
skrivit hårdkokt låtsasamerikanska. Sådant vi läst i
Paris. Inte Boris Vian kanske men väl Léo Malet. Sådant
som André översatte — om det nu var översättningar
— åt Série Noire. Det var ju i Paris det hårdkokta blivit
litteratur som det var från Paris Hot Jazz blivit musik åt

oss under kriget. I Staterna blev sådant konst blott på
studs, on the rebound, som det hette.

Chicago is a tough town. People die harder there...
Det var för de ordens skull jag behållit den
pocketboken. Det mesta av det slaget från den tiden blev
visserligen kvar i köket där A. tog livet av sig sex år senare. Där
fanns hyllan med hårdkokta deckare. Jag ville inte gå
tillbaka dit. Jag tog inte någonting från den lägenheten
på Skånegatan 20 nb. Ingenting. Fast en hel del av det
som då gick förlorat hade jag skaffat in igen. Ballinger,
Bouchet och Burnett stod ju nu där på hyllan till
vänster om mig. Men Herbert tillhörde inte de omistliga.

Jag klev ner från stegen och plockade upp kortet från
golvet. Det hade lagts in som bokmärke. Jag hade
tydligen inte läst ut boken om den hårda döden i Chicago.
Det var en refus.

EXPRESSEN:

Broder,

det goda ruset är nog bra, men din artikel är väl ändå
inte riktigt i vår stil. Särskilt som vi nu kör en stor
artikelserie om det dåliga ruset. Och du har väl
andra iakttagelser från den spanska verandan. Må du
och boken trivas och låt oss höra mer. Varför inte en
liten betraktelse över svenska konstnärer och
författare i spansk exil? där lär ju finnas sådana drösar.

Bästa hälsningar

/Anders Ehnmark/

p.s. Hemming är i Tyskland f.n.


Jag hade skrivit till det goda rusets försvar. Sådant
kunde inte tryckas i Sverige. Det hade farbror Herbert sagt
för länge sedan när jag var barn och han ännu inte
blivit vare sig familjens rasande privatfiende eller den
mer allmänt rasande atombombsivraren och
atlantpaktsvännen chefredaktör Herbert Tingsten på Dagens
Nyheter.

– Säg att du dricker brännvin för den goda
finkelsmakens skull. Det är tillåtet. Men säg aldrig att du dricker
för att bli full. Då kommer nykterhetsnämnden!

Otryckbart som artikel alltså. Så småningom
hamnade texten som ett konstigt läsarbrev i SE (fast ordentligt
honorerat). Där utlöste det vildsinta protester. Nå
sedan dess har jag druckit till maten var dag jag inte bott i
förbudsländer utan vare sig skador på levern eller på
arbetsförmågan och har därtill även samman med just
Anders Ehnmark — på det sätt jag beskrev i Nerja för
snart trettiofem år sedan — druckit mig rusig under
ordentliga diskussioner hundra gånger och mer. Senast
i går. Det är nyttigt för själen. Ett inre bastubad.

Men det är en märklig man denne jag drack med i
går. Han har funnits bland umgänget i många
decennier. Men finns han? När man passerar de sextio
förändras omvärlden. Man ser sig om och förundras. Vad
är det man ser?

Just nu är en minnesbild mycket tydlig. Det är mer
än fyrtiofem år sedan. Jag har återvänt från
Jugoslavien, bor i ryggsäck i Stockholm och kommer till
Uppsala för att träffa Sten Ljung och Dagny Levin. Då
möter jag Anders Ehnmark. Minnet är skarpt som ett
domstols vittnesmål. Han står i deras vindsrum bredvid

läderfåtöljen med fönsterkupan bakom sig. Det är
eftermiddag. Sten häller upp mer gin. Han har just talat om
Bilderlexikon (det första bandet, det om sexualitetens
kulturhistoria) det var på tal om vad Sprengel skrivit
om Landquist. Han ler sitt sneda leende mot mig.

Tydligt skarpt som ett polisprotokoll alltså. Och vart
ord hörbart. Men ju mer jag nu ser närmare på bilden
och lyssnar på vad Sten säger ju mer undrar jag. Inte är
det Anders som står där! Det ser mer ut som Folke
Isaksson. När jag nu tittar på bilden en gång till är jag
helt övertygad om att det är Folke Isaksson. Skarpt som
i ett domstolsvittnesmål. Jag ser helt tydligt ginglaset i
hans hand. Det är kväll redan. Men Sten står kvar med
flaskan i hand och någonstans i bakgrunden finns
Dagny. Jag hör henne.

Då byter bilden. Rummet är otydligare men
fortfarande finns där Sten och Dagny och det är i november
1953 och jag har just kommit från Östeuropa. Åter bor
jag i ryggsäck i Stockholm, fast nu är jag omgift. Åter är
jag i Uppsala.

Men nu har osäkerheten blivit påtaglig.

Kanske var det inte ens 1953 jag mötte Anders
Ehnmark. Kanske var det 1954. Men det var i Uppsala och
det var då vid den tiden och i den kretsen. Fast det är
något märkligt med bilden. Den är inte oskarp; snarare
mångdubbelexponerad. Jag ser honom gång på gång
därborta för snart fyrtiofem år sedan men får inte in
sammanhanget ordentligt. Som om han kommit in då
och då framför kameran i ett mörkt rum och blivit
belyst under det att bländaren stått öppen.

Nå, vi har alltså känt varandra fyra decennier eller så

och nu den 2 juni 1991 blir han sextio. Visst är vi
vänner. Det är känt. Och om det finns historier i varv på
varv att berätta. Sådana som kan byggas ut till
minnesteckning.

Någon dag innan Gun och jag kör mot Afghanistan
vintern 1953-58 är vi ute hos Git och Anders bort mot
Dalarö. Först gör Anders och jag upp om artiklar jag
skall skriva för Expressen. (Men det blev dock inte så
många jag skickade till Expressen från de åren; varför
vet jag egentligen inte, pengar behövde vi ju och jag tror
inte jag refuserades.) Under natten diskuterar vi sedan
livet bortom konjaken; kärleken, världen och bilar.
Tillslut lyckas Gun och jag få in vår 2 CV i hans garage.
Fast där redan stod hans Saab.

Nästa gång vi träffas har vi varit i Asien tre år. Vi har
nu just flugit upp till Stockholm från Turkmenistan (på
tillfälligt besök i hemlandet, som Slas brukade säga).
När vi kom till Moskva från Asjkabad över Tasjkent
hade vi köpt några kilo kaviar. Det kunde man på den
tiden. Vi sitter nu i lyan på Vulcanusgatan med Git och
Anders. Där är också Eva och Rune Hassner. Vi äter
blini med kaviar, dricker vodka och diskuterar det
asiatiska skeendet. Ytterligare några år senare är det i Rom
vi träffas.

Och så fortgår det. Under tiden är vi med om att
bråka på Journalistförbundets stämma och från
talarstolen — först Anders och sedan jag — kräva att det
skulle antecknas till protokollet att presidiet på vår
begäran inför stämman bekräftat att valet av (den
impopuläre politruken) Östen Johansson till vice ordförande
inte var ett försök att bakvägen göra honom till

ordförande (fast det står inte i protokollet ty när det
planerade myglet sedan genomfördes raderades våra ord från
bandet för att inte störa den demokratiska processen —
men Östen själv glömmer oss aldrig), dra igång Folket i
Bild/Kulturfront, uppträda med och mot varandra i
olika offentliga sammanhang.

Så kunde jag hålla på. Anda in i nutid när vi sedan
länge är grannar. Bor några hundra meter in på var sin
sida om länsgränsen.

Dock:

När jag nu skriver detta löses alla de konturskarpa
minnena från Uppsala upp. Plötsligt vet jag hur det
var. Minnet från drickandet i villan hans mot Dalarö är
rätt minne. Allt övrigt är pseudominnen. Inte
täckminnen ens; blott dekorer. Som om jag gjort en figur av
honom. Satt in honom i någon roman. Ty det märkliga
med Anders är att han kan passas in än här och än där.

I verkligheten — om jag nu minns den rätt denna
gång — hade jag lärt känna honom på Expressen
hösten 1956. Då kom jag till Sverige från Frankrike. Han
hade kommit hem från Staterna. (Amerika sade vi inte
om Förenta staterna liksom vi inte sade Ryssland om
Sovjetunionen. I ena fallet för att också Mexiko,
Kanada, Kuba och andra var Amerika och i andra fallet för
att varken turkmener, ester, ukrainare eller andra var
ryssar.) Innan han reste till Staterna var han i Uppsala.
Då var jag i Östeuropa. När jag passerade Uppsala i
början på femtiotalet för att träffa Folke Isaksson,
Dagny Levin och Sten Ljung mötte jag honom inte.

När jag debuterade hade signaturen A.E. — som
Sven Stolpe och Harry Hjörne — gjort ned boken. A.E.

påpekade i Upsala Nya Tidning att det rörde sig om:
"Skrammel med gamla rostiga politiska affektord". Och

— som bruket var bland anständiga kritiker på
femtiotalet (och som bruket bland dem åter håller på att bli)
varnade han de ansvariga: "Släpper förlagens lektorer
verkligen igenom sådana här böcker?" Men det låtsades
jag inte om när vi träffades. Vad skulle jag vunnit på
det? Överhuvudtaget brukar jag inte angripa.

Anders Ehnmark var på femtiotalet ingen hätsk
motståndare. Någon provinsiell upplaga av den
persevererande Sidney Hook, en sorts förlaga till nittiotalets Kay
Glans var han inte. Visst fanns han med på Kulturens
frihets stora författaruppbåd på Malmen. Men vilka var
inte med? Jag och Folke. Och var har inte Anders varit
med? Den Anders Ehnmark jag mötte då på Expressen
visade sig vara en som på ett svalt sätt delade många av
mina uppfattningar.

Och i vilken annan stockholmsk tidning skulle jag
kunnat skriva då i mitten på femtiotalet? I den
LO-ägda Aftontidningen — Nordens största arbetartidning
— hade A. Gunnar Bergman stött mig. Men han var
borta och tidningen hade lagts ned. Aftonbladet ansåg
jag fortfarande alltför brunt. Dagens Nyheter —
Tingsten! — var otänkbart. Dagens Nyheter har ännu inte
övervunnit sitt Myrdalskomplex trots att både hus och
redaktörer skiftats. Det är nästan ockult. Svenska
Dagbladet var Högern. Svenska Morgonbladet hade anmält
mitt lilla radiostycke om ung kärlek som
sedlighetssårande. På Ny Dag hade jag visserligen varit volontär
1946 men — Hjorvard till trots — rådde nu Zennström
över kultursynen. Där fanns inget att hämta om jag inte

ville bli ortodox. Och Arbetaren var inte att tänka på då
jag varit volontär på Ny Dag tio år tidigare.

Återstod Expressen. Den var den friaste i Stockholm.
Hemming Sten hade blivit kulturredaktör året innan.
Han var två år äldre. Socialdemokratisk
studentpolitiker som — det visste jag — hade något med
säkerhetstjänsten att göra. En V-Mann, som tyskarna säger.
Men inte av falhet utan för idealens skull som så många
andra jag känt. Funktionen var väl känd bland oss på
vänstersidan och vi hade lärt vara försiktiga.

Det bör man. Jag minns när Enbomsaffären kom
upp. Honom kände jag inte. Kanske var han spion.
Kanske inte. Alla stormakter fiskade. Bertil av
amerikanarna; han hade nog fastnat. Hasse som bjudits ut på
krog av den sovjetiske marinattachén men inte gått på
betet.

– Man måste hålla sig ren om näsan, sade han sedan.

Så visst kunde Enbom vara spion. Men jag trodde
inte på polisens historia ty jag kände tre av
huvudfigurerna. Under kriget hade jag känt den som kallades
Enboms fästmö. Hon blev med barn i min säng en
kväll. Fast inte med mig utan med min kompis Åke. Vi
hade mest diskuterat Baltikum. Hon hade så många
baltiska kontakter. Där stämde det inte. Inte heller
stämde Artur Karlsson. Honom brukade jag köpa
böcker av. Minst av allt stämde Lodin. Honom kände jag
från Göteborg när han varit namninsamlare för freden
och slog nationellt rekord i namnunderskrifter. Men det
var myt. Som sedan räddarn i Karusellen. Jag och
Gunnar Heyman tvangs då resa till Stockholm för att varna
för honom. Lodin var oförmögen att skilja på verkligt

och overkligt. På dikt och sanning. Sven hade blivit
rädd. Men Urban trodde inte på oss. Han såg till det
stora rekordet. Ville tro. Tyvärr.

Det var med Enbomshistorien som med andra
liknande i öst och väst menade jag. Staten behövde en
spionaffär. Den svenska regeringen behövde dölja det
samarbete med CIA som vi på vår kant börjat skriva
om. Folk måste skrämmas lite lagom och läras hålla
käft. Och Dagens Nyheter drev historien av eget
politiskt intresse mot bättre vetande. Nåja, i sådana
situationer finns varken fri press, rättssäkerhet eller
rättssamhälle; det är bara att inse det. Det hade jag också
gjort ända från 1942 då jag både läst in mig om vad som
hänt med socialister och fredsvänner i Förenta staterna
1917—1918 och första gången fått insyn i den svenska
statens skummare affärer.

Nu var det hösten 1956 när jag kommit hem till
Sverige och den hygglige Hemming Sten funderade på om
jag var sådan att han kunde släppa igenom mina ord till
trycket.

Han vände sig om och såg mig i ögonen där vi gick på
Drottninggatan och frågade:

– Ar du kommunist?

Aj du! tänkte jag: Are you or have you ever been...

Då gällde det.

Fel svar skulle stänga mina publiceringsmöjligheter
ytterligare en tid. Rätt svar skulle öppna spalterna.

Men vilket var rätt svar?

Ett sätt att öppna spalterna vore att göra politisk
avbön mot bättre vetande; byta verklighetssyn. Det
hade jag redan då sett många exempel på. Men det är

lika skadligt för karaktär och skrivande som att byta
upp sig till mer lönsam religion. Även om många gör
såväl det ena som det andra.

Att däremot stå upp och vittna... Här står jag och
kan inget annat! Det stänger spalterna. Blir inte ens
heroiskt då det sker i det tysta. Det gör därtill Hemming
Sten ledsen. Han vill ju finna en utväg.

Att ljuga är dumt. Lögn hänger ut.

Tala mörkt alltså! Svara sant men så att det som sägs
visserligen formellt är sant men vänt så att frågaren tror
sig fått ett annat svar.

Jag lurade inte Hemming Sten. Han ville att jag
skulle skriva i Expressen; han behövde blott en
förevändning inför sin andra lojalitet.

Så måste den förnuftige handla i sådana tider. Fast
långt senare när Agneta Pleijel hunnit slå en dubbel
saltomortal ur kommunism och revolution med
mellanstamp i psykoanalys och inför engelsk publik kunnat
meddela att hon icke är och aldrig varit röd och satt
som ordförande för svenska PEN kunde hon publikt
ställa frågan om en sådan som Jan Myrdal den där
hävdade att författaren bör kunna vara fridsam som en
duva och listig som en orm för att få ut sina ord inte för
sin falskhets skull borde uteslutas ur PEN. Fast hon har
skrivit en roman som är nästan helt bra.

Nu hade jag alltså fått en viss publiceringsmöjlighet
igen. Anders Ehnmark som skulle gå obefläckad men
anständig genom årtiondena och aldrig ställas inför
dessa frågor redigerade mina ord och i Expressen sökte
jag inte bara skriva till det goda rusets försvar utan
propagerade med hans hjälp för C. Wright Mills. Hans

ord kunde befria; utöva en förnuftets söta lockelse på de
i det svenska femtiotalet fastfrusna. Att ge ut honom
skulle därtill ge Förenta staterna en annan intellektuell
profil i Sverige.

Men min gamle klasskamrat Hans Zetterberg som
femton år tidigare sökt värva mig till ungbaptisterna
var då i den akademiska karriären i Förenta staterna
och hade inflytande på förlagen. C. Wright Mills var
förlegad. Zetterberg behandlade på bästa akademiska
sätt den gamle som en död hund ty han ville efterträda
honom och få slut på dennes vänstervridning av
studenter. Trettio år senare skulle Zetterberg bli chefredaktör
för Svenska Dagbladet, ge tidningen skärpt högerprofil
och styra den mot ekonomisk ruin. Dock, Expressen
skrev om C. Wright Mills.

Det svenska femtiotalet var ett årtionde då det gällde
att hålla tungan rätt i mun. Ett årtionde av krig och
konst, lögn och romantik. Men inte ett unikt årtionde.
Det var ett årtionde som sådana årtionden brukar vara;
som tjugotalet och nittiotalet och som det tidigare
tjugotalet och det tidigare femtiotalet varit och som detta
nittiotal blir om ideologer som Anders Åslund och
Ahlmark får som de vill. Och det får de nog. Men
med lite slughet går det att arbeta också i sådana
årtionden.

Allt detta funderar jag på när jag klivit ner från
biblioteksstegen och står med brevkortet från Expressen i
handen. Ty jag har nu känt Anders Ehnmark i
trettiofem år under det att världshistorien vänt och vänt på
nytt och de härskande ideologierna skiftat runt oss. Vi
har träffats i Stockholm och Rom, i Mariefred och

Luleå. Ibland har vi samarbetat. Som när Folket i
Bild/Kulturfront startades. Ibland har han mot mig
skrivit artiklar där han visat att han inte förstår varför
det är nödvändigt att ställa frågor om — för att ta ett
exempel ur högen — vad Radek verkligen diskuterade
med tyska generaler och vad Bucharin verkligen sade
om individuell terror just när alla publicister såväl i
Moskva som New York och Paris blivit överens om att
processerna enbart var paranoida skådeprocesser.

Men till skillnad från så många andra som inte klarat
att komma fram genom de tristare årtiondena och de
underligare sammanhangen utan att förlora
trovärdighet har han förmått bevara sin anständighet också i
femtiotalet.

Märkligt! I Norrskensflamman eller Expressen; som
vpk:s officielle partirepresentant i utredningar och som
betrodd hemvärnsman vandrar han ständigt vänligt
leende fram genom tiden som vore han doppad i teflon.

Även när den i Washington från
marxismen-leninismen grundligt omvände Göran Rosenberg övertar hans
mångåriga uppslag om Moderna Tider och med
Kinneviks pengar förverkligar den till en krigiskt rosenbergsk
amerikafixering sitter Ehnmark lika vänligt oberörd
med vid bordet fast han nu sitter just med Kay Glans
vid det bord där den tidstypiskt officiella ståndpunkten
om vänsterns brända ord formuleras.

Och det är inte utan att jag vill misstänka att tillslut
kommer den alltför amerikaniserade Rosenberg bort i
kapitalets sänghalm, trillar upp i storaffärerna och kvar
blir den redan från mitten av åttiotalet ehnmarkskt
planerade tidskriften som skulle vara europeisk på svenska

men i sartresk anda. Ty Anders Ehnmark har
årtiondena igenom vandrat märkligt torrskodd fram över
skeendets flod.

Han är den ständigt anständige ur vårt femtiotal.

Men kan någon människa gå så torrskodd och
oberörd över livets flod? Aldrig en fläck på kostymen; aldrig
en rispa i teflonet.
</chapter>

<chapter name="Bortom anständigheten">
<h1>BORTOM ANSTÄNDIGHETEN</h1>

Nu är det augusti 1992 och jag läser vad jag skrivit om
Anders Ehnmark. Det är rätt och ändå inte rätt. Jag bör
nog skala löken lite! Får se om jag kommer fram till en
kärna.

Att undersöka förhållandet till Anders Ehnmark ger
ett böjningsmönster:

Vi träffades senast för någon vecka sedan. Det var
Annika Hagström som ringde och bad oss komma över.
Oftast är det hon numera. Snart skall vi äta
surströmming tillsammans. Det brukar vi. Gun har övertygat
ICA-hallen att bryta mot leveransbestämmelserna och
ta in surströmmingen Oscar åt oss. Den får annars inte
säljas här söderöver. Produktionen är alltför liten. Vi är
måna om att bjuda och bjuda igen. Det är svenskt och
riktigt sätt. Inte snylta. Är det så att det passar sig
bättre för dem att vi kommer över är Gun noga med att
vi tar förning med oss. Rätt skall vara rätt.

Vi är grannar. Vi har känt varandra länge. Anders
har jag känt sedan tidigt femtiotal och Annika sedan
tidigt sjuttiotal. Den som vill bilda sig en uppfattning
om våra relationer genom text, bild och ljudarkiv kan få
den uppfattningen att Annika stått oss, då särskilt mig,
rätt nära under det att Anders och jag periodvis

samarbetat om sådant som grundandet av Folket i
Bild/Kulturfront men sedan legat i decennielånga konflikter. De
organisationer och tidskrifter där han annars har varit
aktiv medlem eller till och med ansvarig ledare har varit
sådana som antingen varit mig främmande eller sådana
jag sett som antagonistiska: Ny Dag och vpk; Ligan och
Moderna Tider.

Jag menar att detta är en riktig beskrivning. När vi
alla är döda är det den beskrivningen som är sann.
Läggen ljuger inte. Där börjar vi. Det finns inga brev
och inga bandade samtal (annat än dem SÄPO eller IB
eller deras utländska motsvarigheter eventuellt lagrat)
som när vi är döda kan ge en annan bild.

Annika har gjort två — eventuellt tre —
TV-program om mig. En presentation av mig och farfars Gesta
och farsfars grav inför Barndom och ett ordentligt
reportage om en stor bypassoperation med mig som
åskådningsexempel. Därtill kanske en intervju med mig
i ett program om partiernas kulturpolitik inför ett val.
Där är jag mer osäker. Programmet om min operation
har jag sett. De andra inte.

Programmet om hur en hjärtoperation går till var
egentligen inte ett program om mig. Det var ett
folkbildande program med dubbel avsikt. Dels skulle Annika
visa blivande patienter hur operationen utfördes och
patienten återställdes. (Hade jag avlidit på
operationsbordet som min sänggranne på Karolinska eller
drabbats av svår depression efter operationen som en
skolkamrat eller fått bestående komplikationer som en
granne — då hade programmet nog inte sänts.) Dels
behövdes en instruktionsfilm för sjukvårdspersonal

bättre och mer aktuell än de gamla från Houston.

Anders har i flera artiklar gått till rätt hårda och lite
slirigt osakliga angrepp mot vad jag skrivit. Han var en
av de mest framträdande i den kampanj som fördes
framförallt i Expressen mot Folket i Bild/Kulturfronts
demokratisyn. Exemplen var Torsten Jurells,
P.O. Ultvedts och Leif Zetterlings bilder samt mina texter. Jag
tror det är riktigt att hävda att den kampanjen skadade
oss en hel del. I vart fall ekar den fortfarande.

Också när det gäller Nordahl Grieg och synen på vad
som bestämde rättegångarna i Moskva på trettiotalet
deltog han i angreppen på vad jag skrivit. (Jag tror att
han nämnt mig också i samband med
tryckfrihetsdiskussionen kring Robert Faurisson och Ahmed Rami.)
Jag har hela tiden ansett att han i dessa artiklar lagt sig
publikt tillrätta en bra bit under sin verkliga insikt om
frågornas mångtydighet. Han har lagt sig närmare
Expressens politiska mittlinje.

Detta är objektiv verklighet. Till den hör varken våra
olika motiv eller våra eventuella personliga relationer.

Men för mig här och nu när jag vill reda ut åren är
det viktigt att komma ihåg att under hela denna tid har
vi umgåtts. Vi har inte varit närmaste vänner. Till de
närmaste torde P.O. Enquist och Lone Bastholm hört
under senare år. Men vi har träffats för att äta, dricka
och prata ett tiotal gånger om året och talats vid i
telefon i det närmaste var vecka. Samtalen har varit
betydligt mer intressanta än den offentliga polemiken.
Betydligt mer nyansrika.

Sonen Jakob Ehnmark sade en gång när Anders och
jag tillsammans pulsade i snön hem till dem över

åkrarna från Antikvitetsladan i Qvartinge:

– Där går de två kompisarna.

Men då var han rätt ung. Så är det ju inte. Fast
grälat har vi inte gjort. Någon gång har Anders blivit
upprörd på mig, fräst till och gått upp och lagt sig för
att slippa vara med. Men då hade vi druckit så mycket
att vi höll på att bli personliga och jag vill undkomma
varje sådan situation. Han uppfattade detta som kyla
och ointresse.

Han har också brukat reagera med irritation när jag
sagt sådant som:

– Jag så djävla trött, jag arbetar och sliter.

– Vem arbetar inte? har han då svarat.

Han har kanske tyckt att jag gjorde mig till. Skröt.
Fast det menade jag inte. Jag bara var trött. Ibland är
jag ju så trött att jag somnar med huvudet i armarna
bredvid maskinen. Som när jag slet med
identifikationer och noter till 5 år av frihet.

Han har också brukat reta sig på en amerikanism jag
inte kunnat arbeta bort. Jag inleder ofta en mening
med:

– Du vet... (You know.)

– Jag vet inte alls! svarar han.

Också då anser han nog att jag låtsas överlägsenhet.
När jag kommer ihåg det forsöker jag ersätta uttrycket
med någon svenskare variant. Det räcker faktiskt med
att säga:

– Vet du...

Detta med vissa amerikanismer har dock varit en
svårighet för mig ända sedan 1940. Om de rymmer en
överlägsenhetsmarkering är den i varje fall inte

medvetet avsiktlig.

Ty han reagerar tydligt personligt på sådana signaler
som normalt knappast når över medvetandetröskeln.
Det är också på den nivån han svarar med stickord och
stötar det tar mig en stund att grunna ut.

– Det stod i Magazine littéraire... sade jag mitt i ett
resonemang.

– Men är det femininum, avbröt han.

Detta upprepades då och då. Först när det hållit på
något år kom jag fram till att det måste vara en dold pik
mot mitt franska uttal och/eller min ogrammatiska
franska. Det är ett språk jag utnyttjar. I skolan hann jag
bara läsa franska några veckor hösten 1944. Språket har
jag sedan lärt i läsning och av kamrater. Och i
FMJD/DUV där arbetsspråket på femtiotalet var franska. Jag
läser och pratar på men skriver det icke. Inte tio
personer var generation skriver en korrekt franska! Där skulle
jag inte ta åt mig.

Men i annat kan han sända signaler som stör. Låta
förstå att vi egentligen är ovälkomna och blott bjudits
för Annikas skull. Då känner man sig dum.

På ett märkligt sätt tvingas man röra sig på den
subliminala perceptionens nivå i umgänget. Till det spelet
hör att man låtsas om intet.

Mot öppen kritik är Anders samtidigt mycket
känslig. Långsint därtill. Erik Wijk och Crister Enander som
skrev rått om honom i Egget (jag sade åt dem då att jag
tyckte de gjort fel; därtill tagit i så att kritiken upphävt
sig själv) förlåter han inte. Dem talar han om med
hätskhet. Misstänker att han skulle stoppa dem om han
kunde. De rispade teflonet!


Anders och jag har under åren diskuterat mycket.
Ofta har vi varit överens, ofta har han haft goda
formuleringar och kunnat ge en sidobelysning. Men det har
funnits frågor vi inte kunnat diskutera. Jag menar inte
de känsligt personliga; sådana har ingen av oss öppet
tagit upp i samtal. Hade vi det hade vi sedan aldrig
umgåtts. Jag menar de stora och principiella.

Israel har vi aldrig kunnat diskutera. Jag vill inte
hävda att han är sionist. Men han är blockerad. Han är
ungefär som vissa av mina amerikanska vänner som
olyckligt finns kvar ungefar där I.F. Stone och Masses
& Mainstream befann sig 1949. Men kanske kan han
diskutera med andra. I så fall är det min inställning
som är hindret; han vill inte komma i gräl. Jag kan ju
sägas stå kvar i vad vi på vänsterkanten under kriget
sade om Palestinas folk och nödvändigheten av en
konfessionslös palestinsk statsbildning. I princip står jag
kvar vid den uppfattning jag gav uttryck åt när Clarté i
Göteborg diskuterade Palestina våren 1948. Fast hela
tiden har jag naturligtvis korrigerat kartan allteftersom
verkligheten förändrats. Men för honom är det som om
det judiska vore något särskilt.

Därav följer också att han inte tydligt och rakt
kunnat säga att Sven Lindqvist naturligtvis hade helt rätt
när också han våren 1992 skrev om folkmordet på judar
som ett typiskt folkmord i vår epok.

Detta förklarar varför vi inte kunnat resonera kring
de verkligt stora och principiella yttrande- och
tryckfrihetsfrågorna kring Robert Faurisson och Ahmed Rami.
Där blir det för honom som för Arne Ruth och Leif Zern
en total intellektuell blockering. Den hållningen är

farlig. Jag kan inte påminna mig att någon av dem
reagerade när Robert Faurisson blev fysiskt misshandlad och
ett lagligt offentligt möte sprängdes med våld i
Stockholm i våras. I vissa fall vet jag att en sådan
principlöshet beror på feghet. Man vill inte sticka ut hakan. Man
vill inte beskyllas för att vara antisemit (som om man
hävdar Robert Faurissons yttrandefrihet) eller i ett
tidigare decennium landsförrädare (när man påpekar att
regeringen ljuger). Men jag tror inte det är feghet i hans
fall. Det är heller inte en hans emotionella reaktion
sprungen ur egna erfarenheter av nazistisk antisemitism
— som hos Joachim Israel när han för tio år sedan på
färjan mellan Rødby och Puttgarden reagerade så
privat och irrationellt häftigt mot vad jag skrivit om
Robert Faurissons yttranderätt. Snarast verkar det i
Anders Ehnmarks fall vara en liberal blockering från
femtiotalets Uppsala om allt som rör Israel.

Fast det liberala sitter nog djupare. Överhuvudtaget
var jag — som många andra, speciellt då jurister —
kritisk mot hans arbete när han satt som vpk:s
partirepresentant i yttrandefrihetskommittén. Han flummade
till, tänkte inte tillräckligt principiellt. Den lite otydliga
liberalismen spelar nog också en roll när han inte vill se
det principiella i Faurisson-affären.

Visst är hans person mig känslomässigt
svårbegriplig. De olika politiska, sociala, intellektuella faserna i
hans liv följer en efter en efter varandra som olikfärgade
kulor i ett ideologiskt halsband. Också hans yttre
person blir till en serie personager. Mannen i
shantungkostym och sportbil följs av mannen i storkängor som
springer ut i skogen och gör upp eld under kaffehurran.

Den kommunistiske norrbottensrevolutionären
efterträds av den sege hemvärnsmannen med sin AK 4
tillgänglig. Dock reglementsenligt förvarad. Men vilken
tråd som binder detta samman kan jag inte se. Där
finns blott ett leende.

Hans första hustru, Git, talade om detta en gång för
tjugo år sedan:

– När jag träffade Anders var han sådär att han rätt
som det var ville springa till skogs och göra upp små
lägereldar i vildmark. Det tog mig flera år att ta det ur
honom. Men nu ser jag att han är där igen.

Åter är han nu helt riktigt klädd. Sitter också i
Moderna Tiders redaktionsråd. Har gått ett varv runt. Nu
klär han sig ton i ton. Han bär dock inte
shantungkostym denna gång. Sådant är inte modet nu.

Intellektualiserat tror jag mig kunna sätta ett namn
på det som håller honom samman bakom leendet.
Under hela den tid jag känt honom och i alla hans
ideologiska uppenbarelser — liberal, kommunist, det
civila samhällets förespråkare eller vad det nu kan vara
— har han ständigt förblivit historieidealist. De
samhälleliga föreställningarna bestämmer i hans värld
tillvaron. (Därför kan han använda uttryck som "projekt"
och "modernisering".) Omvänt: historiska skeenden
som utrensningarna i Sovjetunionen på trettiotalet blir
för honom inte uttryck för verkliga politiska och sociala
motsättningar utan förvandlas till falska uppfattningar
vilka fört till otyglat härskande. Jag har aldrig tagit upp
denna fråga i princip med honom. Vi kan inte komma
någon vart; så har jag bedömt det efter att ha läst
honom under åren och försiktigt provat olika argument.

Men kanske skall jag göra det nu över surströmmingen.

Fast jag vet inte. Det är med Anders som med
elektronerna. Var de finns är i varje givet ögonblick
omöjligt att konstatera; ja, det är till och med en orimlighet
att ens ställa frågan: Var? Han måste gå två gånger
genom varje ideologiskt fönster för att uppenbara sig.
Jag skrev — med en annan bild — att det inte fanns en
rispa i teflonet. Jag har heller inte klöst i det. Men visst
undrar jag.

Med Annika är det annorlunda. Där finns en värme.
När vi möts kramas vi som man brukar. Sedan en
generation är ju accoladen ett normalt beteende också bland
svenska intellektuella. Men det finns mellan oss en
känsla i den ritualen. Hon registrerade inte bara kallt
objektivt (jag är en kamera) min operation. När Gun
låg på sjukhus ställde Annika — och Anders, glöm inte
det! — upp. Annika är nog den i närheten jag helst
skulle vilja ha kring mig om jag råkade illa ut. Andra
har stått och står henne mycket närmare. Men om man
skulle tala om vänskap tror jag nästan man kunde säga
att hon var vår vän.

Jo, när jag tänker på henne inser jag att jag tycker om
henne. Hon påminner mig om Dagmar i Nexøs Morten
hin Røde. Hon som var syster till Mortens första hustru
Vera. En rushig värme. Nå, inte för att jag varit
förälskad i henne och inte för att jag har olyckan att vara —
eller ha varit — gift med en Vera, men i alla fall. Bilden
av Annika blev mycket tydlig när jag läste om Morten
hin Røde. Kanske var det det danska som öppnade den
associationsbanan.

Vi kom att umgås mycket när Folket i

Bild/Kulturfront bildades 1971 och både Anders och jag deltog i
uppbygget. Det är dock troligt att vi numera inte ens
umgåtts privat längre om Annika och Anders inte varit
grannar på andra sidan länsgränsen... på fem minuters
avstånd. Men i forhållandet till dem vill jag se ett
framsteg från den generation i vilken Gunnar och Herbert
Tingsten levde. Där var vänskapen hetare liksom hatet.
Vi förmår hålla oss mer anständiga.

Fast inte heller det är kärnan.

"Vi träffades senast för någon vecka sedan. Det var
Annika Hagström som ringde och bad oss komma över"
skrev jag. Det är sant men det döljer något. Gun och jag
hade varit på deras sommarbjudning. Den brukar de ha
i början av juli, ett stort svep med folk från press, förlag
och TV, vänner och bekanta. Denna gång gick vi mitt i
varmrätten. Utan att ens tacka och säga adjö. Annika
kom ut på trappen och vinkade. Då körde vi redan
därifrån.

Annika ringde sedan på kvällen. Gun förklarade att
hon blivit dyster. Kommit ihåg hur det varit förr.
Kommit att tänka på Jacob Dahlin. Han brukade ju vara
där. Nu var han död. Annika hade varit vid hans sida
under sjukdomen. Hon är ju sådan; varm. Hon tar
ansvar för sina vänner. Jacob var inte bara arbetskamrat,
han var också kanske en hennes närmaste vän. Gun
tyckte om honom. Till hennes sextiofemårsdag hade
den då mycket sjuke Jacob skrivit:

– En halvblind herre numera rätt tunn han sitter i
Stockholm och hurrar för Gun ...

Så det var inte så konstigt att vi gick. Kanske.

Men det var det ty skälet var ett annat. Denna gång

fanns där några vi kände och kunde umgås med. P.O.
Enquist. Bo Strömstedt. Sven Lindqvist. Men
framförallt dominerades sällskapet av Kinneviks finare folk.
Göran Rosenberg och hans följe från Moderna Tider.
Brombergskan. De sökte hålla sig så långt som möjligt
från oss. Gun satt ensam vid sin bordsända omgiven av
iskyla. Jag vid min. Alla ansträngde sig att låta så många
stolar som möjligt stå tomma till oss. Känslorna mellan
oss och det sällskapet är helt ömsesidiga. Anders är den
ende bland dem vi träffar frivilligt. Gun och jag såg oss
om i varmrätten. Så lutade sig Gun över bordet och sade:

– Vi går.

Då gick vi.

Man lade märke till det.

Men det var inte avsikten. Vi ville bara därifrån.
Snabbt.

Fast varför ville jag därifrån? Gun reagerade inför
kylan. Kanske också ville hon förebygga att jag skulle
börja säga något. Jag sade ingenting om detta till
Annika och Anders sist vi var där. Just nu ringer Anders och
talar med Gun. I morgon skall vi begå årets
surströmming. Oscar. Han skall själv koka den blå potatisen
vetenskapligt. Det kommer att bli gott och kan bli rätt
trevligt. Jag kommer inte att säga ett ord om detta med
sommarbjudningen. Men här inför den tyst susande
ordbehandlaren bör jag skala också denna lök.

Jag gick därför att jag tycker så intensivt illa om
Göran Rosenberg.

Varför gör jag det? Han har inte gjort mig något
särskilt ont. Han skaffade mig en bok jag bett om när
han var korrespondent i Washington, minns jag.

Angripit mig i pressen har han men inte tillnärmelsevis så
hårt som Anders. Inte heller har han vänt rocken lika
många gånger som Anders. (Fast det skulle inte fallit
mig in att kalla Anders en turncoat!)

Så stor är Rosenberg heller inte som ideologisk
motståndare. Med Mats Johansson från Timbro som är
mer betydelsefull kan jag ha rätt trevligt när vi möts.

Kinnevik, skrev jag. Men Jörgen Widsell och Robert
Aschberg som är mycket mer knutna till Jan Stenbecks
företag känner jag. Någon gång möts vi. Numera inte så
ofta. Men det var inte länge sedan Jörgen och hans
hustru var på söndagslunch som höll på ut på kvällen.
Robban har jag alltid varit svag för. Hans farfar hjälpte
mig till Paris när jag var ung, det spelar in. Och vore
det bara kontakten med Jan Stenbeck det gällde då vore
jag inte vän med hans lumparkompis Leif Zetterling.

Varför avskyr jag då Göran Rosenberg?

Han är jude, men det är inget skäl varför jag avskyr
honom. Sant är att antisemiten brukar urskulda sig
med att han har judiska vänner. Men i detta fall spelar
de judiska vännerna en viss roll. Ty att jag bland alla de
judiska vänner och bekanta jag har i olika länder —
sionister med hus i Jerusalem, antisionister,
PLO-sympatisörer, kommunister, troende, icke-troende — skulle
välja ut just Göran att tycka illa om av antisemitiska
skäl; det håller inte.

Det finns ett skäl förstår jag nu. Det skälet har med
Jan Stenbeck att göra. Och med den död som inte blev
min.

Jag hade lovat att tala för Kinneviks direktörer
försommaren 1988. Det var Jörgen som förmedlat det. Jag

skulle få bra betalt och jag behövde pengar. Dessutom
säger jag inget annat till dem eller till generalerna eller i
Dagens Nyheter eller i Svenska Dagbladet än på annat
håll. Numera behöver jag inte ens formulera mig slugt
som på Sigtunastiftelsen 1954.

Jag tror talet var bra. Smoking hade jag inte tagit på
mig fast det påbjudits i inbjudningen. Men det var
ingen demonstration. Att köpa en särskild klädsel för
att tala en kväll för Kinneviks direktörer vore fånigt.
Hyr (glädje och sorg!) gör jag inte. Smoking är en
yrkesklädsel för restaurangfolk, varietéartister och
journalister. Svart smoking skaffade jag när jag var
conferencier åt Kinesiska folkartisttruppen 1952, vit
tropiksmoking med cummerbund hade jag i Delhi 1960 när det
var viktigt att ta rätt på hur den indiska överklassen
tänkte och talade. Sedan dess har jag dock blivit äldre
och tjockare.

Men efteråt när Jan Stenbeck skulle gå med mig till
Eriks där han beställt supé — och där Gun och
Madeleine Gustafsson redan väntade på oss — hade jag
mycket ont. Jag hade svårt att gå. Än hade jag inte fått
tid till operation. Det var långa köer då och ont om
plats. Jan Stenbeck undrade hur det var. När jag
berättade sade han:

– Det skall jag fixa. Du skall till Houston. Där finns
de bästa operationsteamen.

– Nej, protestera inte, sade han. Jag står för allting.
Det kan man göra för den svenska kulturen i alla fall.

Jag sade ingenting men nästa dag berättade jag det
för Hernan Ruiz på Södersjukhuset.

– Du skall omedelbart skriva honom och acceptera,

sade han. Vi försöker få in dig i kön på Karolinska och
går inte det far vi försöka med Kuba där de har bra
läkare och åtar sig operationer, men kan du omedelbart
flygas till Houston vore vi på säkra sidan.

Jag skrev.

Men fick inget svar.

Stötte på än en gång.

Fick inget svar.

Då förstod jag.

Efter middagen med Gun, Madeleine, Jan Stenbeck
och hans närmaste hade vi övernattat i hans
privathotell. Det hade varit förutsättningen för att jag skulle
åtagit mig uppdraget. Ville kunna gå och lägga mig i
tid. Dessutom borde Gun få dricka vin.

Flotta privatvåningar hela huset upp till de översta;
där har Jan Stenbeck sitt residens.

Lars Gustafsson som bott där en gång när han talat
för gruppen skrev sedan till Jan Stenbeck och bad att få
bo där igen.

– Om du skriver för Z, svarade Stenbeck.

Det gjorde Lars men blev refuserad. Först andra
gången han skrev antogs texten. Som insändare. Sedan
bodde Lars i privathotellet. Dit bjöd han Ingmar
Björkstén på te. Från Kinnevik berättade man detta som
rolig anekdot om Lars.

Jan Stenbeck ville att man skulle krypa. I och för sig
var hans far likadan. Lars förnedrade sig och Stenbecks
alla valpar skrattade åt honom. Jag skämdes. Lars är i
alla fall hur man än ser honom en betydande
författare.

Jag skulle krypa och ödmjuka mig för att få leva. Jag

hade varit tvungen att göra det och jag hade faktiskt
också gjort det om inte Hernan Ruiz fått in mig på
Karolinska.

Men skammen över att han lyckats tvinga mig skriva
och be för mitt liv sitter djupt. Jag känner flinet bakom
mig så det kryper i ryggen och sticker i nacken.

Jag inser nu att det är den skammens laddning som
fått mig att avsky Göran Rosenberg.

Ty den kväll då Göran Rosenberg verkligen skulle
tala för sitt — eller ursprungligen Anders Ehnmarks —
projekt Moderna Tider gick han till en intim
miljardärsmiddag hemma hos Jan Stenbeck. Han visste att
mat och dryck skulle vara utsökta. De skulle bäras upp
från Eriks, restaurangen på bottenvåningen i
privathotellet. Erik Lallerstedt är en av Sveriges bästa kockar.
Jan Stenbeck skulle vara på sitt allra charmigaste.
Taket på hans hus kunde slås upp som en tulpan mot
natthimlen. Stenbeck levde som i ett sheikdöme
däruppe och nu skulle han finansiera Moderna Tider.

Men Jan Stenbeck hade även bjudit in mig och Gun
och Carl-Henning Wijkmark. Göran Rosenberg
studsade till när han såg oss komma. Han förstod att vi var
medbjudna för att hetsa honom. Men det ville jag inte.
Jag och Gun svarade försiktigt undvikande på frågor
om vår syn på Göran Rosenbergs projekt.

– Finns det läsare till den? var det enda Gun sade.

Men då inte vi hetsade roade sig Jan Stenbeck själv
med Göran Rosenberg. Han lockade Göran Rosenberg
att tala allt mer och mer om friheten i Förenta staterna.
Han höll ju på med en bok om detta. När Göran lockats
tillräckligt långt ut slog Jan Stenbeck om och angrep

honom från vänster.

– Men man får inte glömma de fattiga.

Jan Stenbeck talade medkännande om minoriteter
och arbetarrörelse, allvarligt om rasmotsättningar och
sociala spänningar. Han löste upp Göran Rosenbergs
frihetstal i syra. Miljardären roade sig. Göran
Rosenberg försökte hitta utvägar. Och han kunde inte slå
tillbaka. Den som djävlades med honom var den som
skulle betala honom och möjliggöra hans tidning.

Jag skämdes. Jag skämdes ohyggligt, så vidrigt var
det att det kröp ända ner i fotsulorna. Jan Stenbeck
förnedrade, visade fram makten, han hade fått Göran
Rosenberg att dansa som dresserad cirkushund inför
publik.

Att Göran Rosenberg aldrig kan förlåta mig att ha
sett detta förstår jag.

Men nu när jag skriver ut minnet dräneras det och då
förstår jag plötsligt den starka olust som drev mig från
bordet på Annikas och Anders sommarfest. Den var ju
irrationell. Liksom min motvilja mot Göran Rosenberg
är irrationell. Visst är han en kappvändare. Men inte en
värre en än alla de jag annars umgås med. Är han värre
än Anders? Mindre välformulerad kanske. Utan teflon.
Men värre?

Visst är Rosenberg en motståndare men inte värre än
alla de motståndare jag annars möter i all hövlighet.

Det jag avskydde i honom var min egen fäaktighet
inför Stenbeck. Av dödsfruktan började jag nästan
krypa. Fy fan. För att undkomma den insikten började jag
avsky Göran Rosenberg. Min motviljas irrationalitet är
lite skamlig.


Men inte vill jag umgås med honom inte. Och det var
en tråkig bjudning. Surströmmingsskivan i morgon blir
roligare.

Men det blev den inte. Den blev inte alls. Annika var
tvungen att köra in till Stockholm tidigt för att redigera
film. Jag tror henne. Vi hade ett långt och personligt
telefonsamtal. Annika berättade om Björnbergsfallet;
grannen vår som just blivit rånad men satt sig till
motvärn. Hon talade om Kaj Fölster. Bo Strömstedt
hade berättat att Kaj kommit fram till honom på
Bonniers fest på Manilla och frågat om mig. Hur jag tog
det.

– Har hon inte ringt dig?

– Inte, sade jag. Hon bara skrev och sade att hon
skulle göra en kvinnopolitisk insats och hoppades jag
förstod henne. Till mina barn skrev hon att boken skulle
göra ont men på gott sätt och till släkten att hon skulle
kasta in en bomb i familjen.

– Har du läst boken? frågade Annika.

-Jo, sade jag. Ylva ordnade den åt mig. Det finns ett
och annat att skriva om den.

Jag berättade att jag just faxat Sissela Bok vad jag
skrivit om Kajs sätt att kopiera mina brev och lägga
Alvas och Gunnars kärleksbrev i ett privat Fölsterarkiv
i Tyskland.

– Trycker det i Aftonbladet. Men misstänker att Kaj
inte vill skiljas från pärmarna hon lagt beslag på.

– Myrdals håller på att bli rena Dallas, sade Annika.

– Var du glad att du inte är inblandad, sade Gun.

Sedan diskuterade vi grisen vi köpt tillsammans och
som skulle frysas in.

– Vi har så mycket att tala om, sade Annika till slut.
Vi måste ses snarast.

– Det måste vi, sade jag.
</chapter>

<chapter name="Om att välja och begagna tid">
<h1>OM ATT VÄLJA OCH BEGAGNA TID</h1>

Nu är min tid knapp.

Det senaste året har varit en tid av våldsamma
scenförändringar. Stor oro under himlen, skulle Mao sagt.

I Förenta staterna har ghettot åter brunnit. Den
supermakten är ett alltmer förfallet samhälle.
Kapitalismens allmänna kris djupnar. Bundesbank för krig mot
dollarn och slaktar Europa. Japan samlar sig för
motangrepp mot Förenta staterna. Arbetslöshetssiffrorna bara
stiger i Europa. Mot söder och öster halkar kontinenten
över kanten ner i Tredje världen. Europaenheten inte
ens ett skämt. Tyskland är åter ledande. Tyskland
driver sin klassiska Balkanpolitik. Intrigerade fram slutet
på federationen för att få höghet över Kroatien och
Slovenien. Sedan kunde Ustasja och storserber släppa
helvetet loss. Ett år av massmord, etnisk rensning och
pogromer.

Fritt fall handlöst ner i ett svart hål av ekonomisk
misär för folk i det som nyss var Sovjetunion och dess
satellitstater under det att dess gamla härskande
apparatjiki — byråkratkommunisterna och maffiabossarna
— sitter kvar däruppe. De har det allt bättre. Det är
knappt liberalerna och marknadsvännerna kunnat
förmå sig fortsätta formulera fraser om frihetens seger och

människovärdets. Men de gör sitt bästa.

I Afrika fullbordas det om vilket man för snart ett
decennium sedan — på Försvarshögskolan där jag då
föreläste — rapporterat från NATO:s think-tank. När
kontinentens strategiska intresse upphör kan negrerna
stekas bort i sitt eget flott.

Ugh! En tid då nyss rationella samhällen med
verkliga och begripliga motsättningar upplöses i ras och
religion.

En den mest onödiga samtid. Men obegripligt är
skeendet inte. Varken mystiskt eller oförklarligt.
Verkligheten bekräftar orden! Världen är som om jag skrivit ut
den i mina mörkare stunder.

– Allt som vanligt.

– Right you are, sir!

Inte heller är det ohjälpligt. Allt skulle kunna göras
annorlunda. Något kan man också åstadkomma på
tvärs mot allt detta även ensam här vid tangentbordet i
en svensk avkrok, en vik vid Mälaren.

I ett år har jag hållit på att dra i Ossietzkyaffären.
Skrivit i FIB/K och Aftonbladet. Nu skriver också
andra tidningar i landet. I Norge tog PEN upp frågan. I
Sverige skall vi ha möte om den i PEN om en månad.
Nils Andersson agerade i Paris och fick igång
Vidal-Naquet. Han skrev i L'Autre Journal. Expressen
publicerade den artikeln i Sverige. I Tyskland har Eckart
Sopo inför avgörandet i Bundesgerichtshof åter tagit
upp Ossietzkyfallet i Frankfurter Rundschau och
refererat mina argument. Nu kan också tyska läsare se
svart på vitt vad tysk press inte velat/vågat skriva. Det
gäller själva kärnfrågan; domarna begick år 1931

lagbrott (Rechtsbeugung) genom att ignorera
Versaillesfördraget. Har eller har icke Förbundsrepubliken
Tyskland nu officiellt brutit med den statsuppfattning som
ställer tyskt intresse över internationell rätt? Eller är
tysk rätt nu som under Hitler och Kaisern blott en
formell procedur i en Unrechtsstaat — en o-rättsstat?

Jag förbannar nu att jag inte är tjugofem år i stället
för sextiofem. Inte för att få möjlighet leva länge och för
att slippa dö ännu på ett tag. Ljug inte. Jag har ingen
som helst lust att dö. Gratis är den heller inte; döden
kostar ju livet. Men jag skulle inte vilja slungas tillbaka
och gå i repris bara för att få döendet uppskjutet i
väntan på att jag skall göra om allting. Vara kvarsittare
genom fyrtio år! Det är inte därför jag skulle vilja vara
tjugofem. Och inte heller är det av nyfikenhet för att
kunna se hur det går utan det är för att kunna verka och
skriva.

Men den möjligheten finns inte. Därför gäller det att
välja. Tiden är knapp. Den räcker inte och kan inte
sträckas ut. Dagens Nyheter publicerar hårresande
historier om kannibalism i Kina under kulturrevolutionen.
Gun vill att jag skall skriva. Reda ut. Inte för att jag
hört talas om sådan kannibalism men om någon hävdar
att det förekommit ritisk kannibalism i Kina eller
Ryssland eller Förenta staterna eller Indien finner jag det
inte otänkbart. (1944 i Frankrike. Flickorna som rusar
fram och doppar sina näsdukar i de arkebuserade
milismännens hjärteblod. Om offren nu verkligen varit milis.
Många exempel.) Fast vilket värde har informationen?
Vad säger den? Allt detta kan redas ut. Men jag tror
inte jag gör det.


Inte av feghet dock. Att Dagens Nyheters
ädelgumanister skulle komma att beskylla mig för att ta
ställning för ritisk kannibalism stör mig inte. Då jag
förklarat jacqueriets, bondekrigens — de äldre, de nuvarande
och de kommande — blodighet samtidigt som jag visat
dess oundviklighet skriver man där om mig som
folkmordsförespråkare. Det är ohjälpligt. Bara att rycka på
axlarna och fortsätta skriva förnuft.

Men välja alltså. Jag skrev från Iran. Omedelbart
släppte Dagens Nyheter loss de på grund av sitt
ställningstagande i Iraks krig mot Iran havererade
mojahedin att hata mig. Franzén dansade krigsdans själv
också. Jag kunde svarat. Men då hade jag tvungits lägga
allt annat åt sidan och i stället skriva om hur det gick
till när en från början revolutionär iransk organisation
av medelklassungdom från städerna slog en volt ut i
intet och blev en isolerad och irrationell sekt i Irak. De
veckorna hade jag inte.

I våras när figurer som Bachner och Wolkoff skrev
mörkt om antisemitism och även sökte färga mig som
rasist och antisemit tog jag dock tid från arbetet med
boken om romansk konst och skrev utredande om
folkmord. Inte för Bachners och Wolkoffs skull. Inte heller
för att det egentligen angår mig vad man kallar mig.
Men för att inte läsarna skulle bli alltför lurade.

Gun vill att jag skall skriva om kannibalismen. Visst
var det begripligt att man tryckte en sensationell text.
Men att det var anmärkningsvärt att redaktionen höjde
berättelsen i färg och gjorde den typisk.

– Det har med Gula faran att göra, sade hon. Det är
tid för den nu när Förenta staterna faller. Då publiceras

romaner som Michael Crichtons Japanhatande Rising
sun. Då blir kulturrevolutionen en fråga om
kannibalism.

Hon har rätt. Men hon ger mig tre förslag om dagen
på viktiga frågor att skriva om. Förr gick jag upp fem på
morgonen. Nu drar jag mig gärna i sängen och lyssnar
på radio. Men med öronsnäcka för att inte störa, BBC
och Deutsche Welle. Fast klockan sju på morgonen
tycker hon det räcker. Då ger hon mig kaffe. Sedan
säger hon:

– Upp och arbeta! Men ut med hunden i skogen först
och få frisk luft.

Just nu ringde faster Elsa. Hon hade läst en läkare
som skrev i Dagens Nyheter att man inte borde lägga så
mycket tid på gamla kvinnor. Det var viktigare och
lönsammare att ta hand om de yngre.

Elsa var olycklig efter att ha läst artikeln. Hon är
jämnårig med seklet, har lite svårigheter med hjärtat
och är nittiotvå. Men helt klar. En vanlig alert
människa som blir lite fortare trött bara.

– Ar det mig han menar? frågade hon. Vill han ha
död på oss gamla nu?

– Bry dig inte om honom, sade jag. Han är bara en
överbetald ung idiot som pratar på sig. Du vet väl att
läkarna på din vårdcentral bryr sig.

– Jo, sade Elsa. De är så rara. Du har väl rätt. Men
varför trycker Dagens Nyheter sådant. Vill de vänja
sina läsare att diskutera hur vi gamla skall bort?

När vi åt lunch talade Gun med mig.

– Hur tror du andra äldre känner det när de läser
Dagens Nyheter? Ensamma och sjuka pensionärer.

Sådana som inte som Elsa har barn och släktingar.

Gun hade på morgonnyheterna i radio hört att en
professor i Norge tycker att det var för dyrt att ge
blodtrycksmedicin till alla äldre med högt blodtryck. De
äldre blir ju bara fler. Sedan hade Gun varit på
apoteket och hämtat ut blodtryckspiller. Där hade man talat
om det. Expediten är ett rejält fruntimmer i
femtioårsåldern.

— Det är skamligt! hade hon sagt och man hade
nickat.

– Det är klart att det lönsammaste är om vi alla över
sextiofem dör undan i stroke, sade Gun. Klubba
pensionärerna som sälungar och gräv ned dem. Du borde
skriva mer om detta.

Om jag vore tjugofem ändå! Om jag som då
förmådde sitta tjugo timmar vid tangentbordet! Nu kan
jag ju vad jag inte riktigt klarade då; formulera orden.
Eller om jag hittade en säck bortglömd tid i ett hörn!

Någon sådan säck har jag inte. Grubblar över detta
nu när Kajs bok kommit. Hur mycket tid kommer den
att stjäla? Kanske mer än Bachners dunkla prat om
antisemitism.

Fan också!
</chapter>

<chapter name="Om en liten kvinnopolitisk bomb i familjen">
<h1>OM EN LITEN KVINNOPOLITISK
BOMB I FAMILJEN</h1>

Kajs brev hade fatt mig att lystra. Kvinnopolitisk
nödvändighet; det lät något. Sedan berättade Janken att
han fatt brev. Ingela, min kusin på Riksutställningar
som varit Kajs bästis i barndomen hade också fatt brev.
"En bomb", hade Kaj skrivit henne. På Bonniers skulle
den komma. Allt var mycket hemligt. "En sensation"
hade deras PR-kvinna sagt. "Alla tidningar kommer att
vara som galna efter den. Ingenting skall få komma ut
innan bomben springer." Jag hörde mig för bland de
branschkunniga. Bonniers PR-avdelning arbetade med
lanseringen.

Bomben var att Jan Myrdals syster talar ut.

Men från Nils Andersson i Paris kom Rousseau i
Pleiade. En hel del att läsa in. Sprengels upplaga av
Bekännelserna har jag tagit fram. Fyra volymer. Nu
väntar jag på en korrekturkopia på den femte — den
aldrig utgivna volymen — med Sprengels noter och
kommentarer. Om kvällarna har Gun och jag börjat se
de kinesiska filmerna. Bad Su Zhimin, ambassadrådet
på kinesiska ambassaden, att få låna kassetterna. Tio
timmar dramadokumentär om de avgörande stora
slagen 1948-1949. Chiang Kai-shek och hans hustru
korrekt skildrade utan propagandistiska överdrifter. (I

filmerna förlorar han och det visas att det fanns skäl till
detta; men så var det ju.) Men också Lin Biao
framställs som den store fältherre han var. Fantastiska
massscener. Kriget skildrat både som stabsarbete och
miljonernas kamp och lidande. Talade med Nils Sköld om
dessa filmer. Skall sända dem till Sam Nilsson. Måste
söka få TV att visa dem.

Hur mycket tid skall jag mitt i detta tvingas lägga på
Kajs intervjuer och hennes bok? Tid som är det enda
jag inte har.

Bör låta bli att bli arg. Gunnar blev alltid arg. På
Tingsten, på Inga Thorsson, på mig. Arg och
irrationell. Slog i dörrar. Stampade i golvet. Slängde
telefonluren i örat på den han talade med. Hotade med polis
och pressombudsman. På det lade han tid och energi.

Nej, sådan är jag inte. Kort stubin kanske också jag
har men inte så kort. Jag är inte oförnuftig. Så har jag
inte knaprat amfetamin i trettio år och mer heller.

Jag hade formellt juridiskt kunnat stämma Expressen
för den löpsedel och den förstasida om Jan Myrdal som
sexualförbrytare tidningen gjort ut efter artikeln i Vår
Bostad. Flera juristvänner rådde mig till det. Så som
Tryckfrihetsförordningen är skriven hade tidningen
haft mycket små möjligheter att klara sig. Men jag är
inte sådan. Jag har aldrig vare sig stämt någon tidning
eller gått till Pressens opinionsnämnd för något man
skrivit om mig. Jag kommer aldrig att göra det.

Funderade på vad Inger Ärlemalm skrivit om Kajs
bok. Vår Bostad hade skickat ner henne till Tyskland
för att göra en stor intervju till veckan före bokens
publicering. Nog finns där sådant jag skall ta upp. Men i

tur och ordning. Och inte bara som privat reaktion.
Redovisa kanske, reda ut om så behövs, men inte slå
tillbaka. Använda också detta som faktiskt retar mig
som exempel.

Egentligen är det ett förbannat tvång att behöva vara
förnuftig. Undrar hur Nic hade gjort. Hon skulle nu
anse att jag intellektualiserar. Själv hade hon klippt till.
Inte stämt och gått till domstol. Sådant gjorde inte
heller hon. I det fallet är vi lika. Men hon skulle skällt
tillbaka.

Vårt sista gräl rörde just detta. Man anklagade
henne för att ha varit berusad i en debatt på
Studentersamfundet i Trondheim. Det var hon nog. Men inte full. Jag
vet ju hur hon var när hon tagit några järn. Hon hade
satt sig vid bordet, vägrat stå i talarstol. Varit
frispråkig. Skrattat. Jag kan se det framför mig. Jag kan höra
det. Den norskt anständige Tor Brekke ingrep och
hävdade att berusade personer inte hörde hemma i
Studentersamfundet. Mötet avblåstes.

Man gjorde skandal i pressen. Inte bara i
lokalpressen. VG fyllde hela förstasidan med henne. Hon blev
rasande. Gick själv ut i pressen. Slog tillbaka. Tvättade
sig i trycksvärta. Motståndarna jublade.

– Var inte barnslig, sade jag. Var kall. Det är klart
man vill åt dig. Le vänligt. Skäll inte folk för fascister.
Var slug som en orm och fridsam som en duva.

– Var inte så förbannat intellektualiserad, sade hon.
Var inte en sådan djävla kall fisk!

Jag funderar vidare på detta nu när jag läser hur
Inger Ärlemalm fyller Vår Bostad med snyft om Kaj
och upphetsad avsky inför mig. Plötsligt upptäcker jag

att det som retar mig mest är att jag nu inte kan
motionera till Sveriges Författarförbunds höststämma om
tidningen Författaren. Hon är dess redaktör! Jag hade
talat med Peter Curman om det. Tidningen är som
förbundsorgan för yrkesskribenter helt oduglig. Ett slags
Morgonbris för amatörskribenter. Den går rakt i
papperskorgen. Var gång hon kritiserats hojtar hon om sin
redaktionella frihet. Som om det kunde finnas
redaktionell frihet i ett förbundsdemokratiskt organ!

Men vi behöver information. Jag vill veta vilka
redaktörer som flyttat vart. Jag vill i tid ha grundlig
information om sådant som ommöbleringarna på
Norstedts under och efter Esseltekrisen och hur det är med
Bra Böckers ekonomi och vem som där har vilken
beslutande makt efter det Rolf pensionerat sig; för att ta
exempel från de förlag jag arbetar med. Därtill
kontraktsfrågor, juridiska råd och grundlig genomgång av
för- och nackdelar i ordbehandlingsprogram som Word
Perfect och Nota Bene — själv har jag båda men
arbetar med Nota Bene.

Alltså lägga ner Författaren och utvidga styrelsens
informationsbulletin. Det har jag talat om länge. Då jag
är organiserad också i Förenta staterna har jag skickat
vidare Authors Guild Bulletin till förbundet för att visa
hur en sådan kan göras. Men om jag sänder in den
motionen nu då kommer Inger Ärlemalm att båda upp
även Socialdemokratiska kvinnoförbundet att hojta att
kravet på information och kvalitet är ett slags manlig
hämnd. Hon kommer att göra frågan om Författarens
uselhet till kvinnopolitik.

Jag tvingas nu för ögonblicket att vara taktisk i detta

med Författarförbundets behov av information. Går en
omväg. Tar upp det på höststämman och förbereder
motionen till vårstämman. Men det retar mig att
behöva ta dessa hänsyn.

Kanske gjorde Gunnar faktiskt det riktigare när han
slog tillbaka mot Herbert Tingsten, mot mig, mot
Karin Söder. Förlorade så mycket gjorde han ju inte.
Jag tror att Nic hade menat så. Men de är båda döda.
Och ingen av dem hade mycket för att de stampade i
golvet, slog i dörrarna och skällde heller. Och varför
skulle jag göra så som Bonniers sökt reta mig till? Gå ut
hårt. Delta i lanseringen.

Nej, nu när Kajs bok kommit tar jag de socialt
nödvändigaste frågorna i pressen en efter en. Jag börjar
med det privatkopierade fölsterska Myrdalsarkivet. Får
se hur Sissela reagerar. Hon är i Oslo nu för
Palmekommissionen.

Gunder Andersson recenserade Kaj Fölster i
Aftonbladet 28-8-92 och skrev:

Jan Myrdal tycks ha skäl att huka sig bakom
skrivbordet inför en möjlig framtida publicering av den
brevväxling som Kaj Fölster här och där refererar
till.

Det var dumt men ger mig en möjlighet att svara i
princip. Ty Gunder Andersson vet lika väl som jag att
papperet i formulerade brev tillhör mottagaren och
orden upphovsmannen.

Den som mot min vilja vill publicera mina brev och
otryckta manuskript får först vänta på min död och

därefter — vill ju tro jag kan lita på Eva och Janken —
ytterligare femtio år på mina arvingars död.

Alva och Gunnar lämnade efter sig det mest
omfattande privatarkivet i landet. Jag kan vara överens om
att det är riktigt att dokumentera och arkivera
offentliggjorda ord och utfört arbete. Själv har jag ju gjort vad
jag kunnat för att bibliografier och namnregister till
mina arbeten blir så fullständiga som möjligt. Mitt verk
skall vara genomskinligt. Den som av något skäl — det
må vara aldrig så fientligt — vill se mig på orden skall
få all hjälp. Det har jag skrivit. Vad jag menar är
naturligtvis att det krävs mycket av den som både läser mig
ordentligt och vill ordentligt göra upp med mig.

Men jag står blott för det som av mig har godkänts.
Intervjuuttalanden som jag inte godkänt accepterar jag
inte som mina egna ord. Även om jag regelbundet fått
fan för sådant jag sagt på annat sätt och med annan
betoning än som refererats. Jag gör slut på alla utkast,
manuskript och korrektur. När jag dör skall icke efter
mig finnas något icke till tryck godkänt att publicera.
Ett ungdomsmanuskript gav jag ut: Pubertet.

– Det var rörande att läsa Pubertet igen, skrev Birgit.

Rörande! Det sade jag inte till Eva.

Men Människan det illegala djuret från våren 1948
som Kaj Fölster hänvisat till ger jag inte ut. Lars
Herlitz läste det på den tiden och kritiserade det hårt. Han
hade rätt. När jag läste det igen för något år sedan fann
jag det ofullgånget, storvulet violett i orden men alltför
tydligt påverkat av Artur Lundkvists tidiga fyrtiotal,
Gunnar Erikssons Initio och Pehr Henrik Törngrens
Moralsjukdomen. Det försvann. Att jag nu hör att Kaj

Fölster kopierat manuskriptet och bevarar det i
Tyskland bekommer mig illa.

Alva skapade en konstig familjesituation. Allt privat
skrevs upp. Alla utlägg för mig från det jag var
spädbarn bokfördes. Alla papper sparades. Jag avskydde ju
detta. Det var som att leva under en ständig, en
jesuitiskt mild, inkvisition.

Även privatlivet skulle bevaras åt eftervärlden.
Tillhörde monumentbygget. Stora delar av Alva och
Gunnar Myrdals privatarkiv har därför gått till
Arbetarrörelsens arkiv. Men inte helt osovrat. Fullt så naiva var
de inte.

Jag var inte överens, inte som barn och inte senare.
Det fanns också en annan tradition i familjen när det
gällde privata brev. Alvas mor, min mormor, och
Gunnars mor, min farmor, var nära vänner. De
korresponderade. De skrev till varandra om sina sorger, sina
förhoppningar. De skrev om sina barn och barnbarn. De
kom överens om att hela brevsamlingen skulle brännas
efter det att den första av dem gick bort. Det gjordes
efter mormors död. Farmor berättade om det sista
gången jag bodde hos henne. Det var när Janken var ett
år och vi inte hade någonstans att bo. Nadja gjorde
färdigt sina studier i Göteborg och jag var med Janken
hos farmor i Säter. Men hon bara berättade om breven,
hon sade inte vad mormor skrivit eller vad hon själv
skrivit.

Att jag har större förståelse för den traditionen inom
familjen än Alvas och Gunnars kan vara
överdeterminerat. Det är inte bara så att mina hustrur och
förälskelser aldrig varit blonda som Alva utan mörka som

farmor; en intellektuell var farmor inte men heller inte
dum och förtryckt. Hon har präglat mig mer än jag
själv märker. Det säger mina småkusiner i alla fall.
(Som nu närmar sig de sextio men fortfarande kallar sig
och uppträder som små kusiner.)

Jag spar icke mitt privatliv. Det har jag diskuterat
med dem som stått och står mig nära. Vi är överens.
Svenolov Ehrén och jag tillhörde som unga en
intellektuellt livlig och politiskt engagerad generation. Vi var
nära vänner — vi är fortfarande mycket nära vänner
även om vi möts bara någon gång om året. Vi sitter och
muttrar lite, som Svenolle säger. Men då jag bodde i
Kaffatorp i norra Skåne och han i Huvudsta skrev vi till
varandra. Mest om litteratur och konst, tradition och
liv. Men också om det privata. När vi i förfjol satt hos
Svenolle i hans sommarateljé på Arkö och drack
brännvin sade han:

– Vem annan än du och jag och några flickor nu
döda eller borta kan förstå vad vi menade med det vi
skrev? Om Rembrandt? Om Diderot? Om Picasso? Och
vem kan förstå hur vi levde i Paris eller Spanien? Vi
hade ju vårt sätt att prata. Har någon intresse för oss så
kan de se på mina bilder och läsa dina texter. Vi byter
och bränner.

Det har vi gjort. Hela den brevsamlingen från
fyrtiotal och femtiotal är borta.

Det har funnits brev till och från mig om kärlek och
svartsjuka, passion, förtvivlan och lycka. De är alla
brända. Inte för att jag och motparterna förnekat dem
utan för att vi har respekt för vårt förflutna.

Att ge mina barn brev att läsa från de äktenskap i

vilka de avlats vore oanständigt.

Så har jag också sett på Alvas och Gunnars
äktenskap. Jag kan diskutera det abstrakt och i teorin
förklara att Alva i familjen uppförde ett masochistiskt
rollspel; att de två levde ut en osund folie à deux. Se dem
utifrån. Ta dem som exempel. Det är jag beredd att
göra. Men deras verkliga kärleksbrev angår inte.

Mina brev till Alva och Gunnar handlar om mycket.
Om pengar och om arbete. Om familj och äktenskap
och skilsmässor. Periodvis umgicks vi, periodvis var vi i
konflikt. Nu efteråt kan jag säga mig att jag aldrig bort
skriva något till den som så ordentligt tog kopior på allt
som skrevs och arkiverade allt som kom. Men det är väl
sent.

Några brev om mina äktenskap som blottställde
utomstående fick jag dock tag på och rev strax innan
Alva bröt med mig och Gun sommaren 1967. Ett par
skamliga uträkningar tvingade Gun och jag Alva att
lämna från sig. Alva hade bland annat skrivit ett
papper jag tvangs underteckna 1948 där jag frånsade mig
alla anspråk på arv från henne och Gunnar. När jag fick
det i min hand rev jag det i små stycken i hennes åsyn
och tog bitarna med mig därifrån.

Jag fick så småningom också tillbaka hennes
uppställning månad för månad från födelsen och fram in i
ungdomen vad jag kostat. Sådant gick obesett ned i
papperstuggaren. Jag kände kväljningar.

Nu hävdar Kaj Fölster att hon tagit kopior på alla de
mina brev som fanns kvar hos Alva och Gunnar på
ålderdomshemmet, därtill tagit kopior på mina
ungdomsmanuskript och papper och förvarar dem i

Tyskland i fem stora pärmar samman med Alvas och
Gunnars kärleksbrev och annat myrdalskt.

Släkten säger att däribland fanns också en
Konsumkasse full med min farfars papper; räkenskaperna från
Gesta, vad de olika barnen i den släkten — mina fastrar
och min farbror — fått av sin far.

Att Kaj Fölster kopierat mina brev och papper är —
som Gustaf Carlman skulle sagt — helt myrdalskt. Det
är Alva upp i dagen!

Men vad Alvas och Gunnars kärleksbrev beträffar
tror jag att varken Gunnar eller Alva så länge de hade
omdömesförmågan i behåll hade velat ha dem
återgivna. Något papper på att upphovsrätten till deras ord
övergått helt till Kaj Fölster har jag inte sett. Hade Kaj
Fölster tagit upp frågan när vi tre syskon träffades efter
Gunnar Myrdals begravning hade jag föreslagit att alla
Alvas och Gunnars helt privata brev antingen skulle
förstöras eller förseglas på femtio år men att brev med
intellektuellt innehåll skulle gå till arkiv i enlighet med
Alvas och Gunnars allmänna intentioner. Jag antar att
Sissela Bok skulle varit överens.

Undrar hur Sissela nu ställer sig inför detta
myrdalska arkiv Kaj Fölster lagt beslag på och förvarar i
Tyskland? Själv finner jag det helt orimligt att det skall förbli
någon fölstersk privatsamling som efter de oundvikliga
kommande dödsfallen och/eller skilsmässorna hamnar
här eller där.

Vid detta laget och efter fem böcker från tre
perspektiv som på olika sätt diskuterar den myrdalska
familjesituationen har det privata också upphört att vara
enbart privat.


Jag försöker nu agera för att tvinga fram den enda
rimliga lösningen. Kaj Fölster måste lämna hela denna
samling — utan att företa någon egen utrensning — till
offentliga arkiv.

Skälet till att jag vill hänvisa Alvas och Gunnars
privatbrev till Kungliga Biblioteket och icke till
Arbetarrörelsens arkiv och dess Myrdalssamling eller till
Myrdalsstiftelsen är att jag inte anser att Alvas och
Gunnars knepiga kärleksliv har med arbetarrörelsen att
göra. Fast de själva menade nog det.

Kungliga Biblioteket har tidigare bett om kopior på
utländska utgåvor. Sådana har de fatt och tackat för.
Jag hör av Erik Edwardson att det mesta av det
utländska material som nu förs in i bibliografin — både
det jag själv publicerat och det som publicerats om mig
— saknas i de svenska samlingarna och att en hel del av
vad jag spritt i tidningar och tidskrifter och i
broschyrform heller inte finns förtecknat i svenska register. Det
vore rimligt om jag lämnade hela detta underlag till
Kungliga Biblioteket. Det tillhör deras direkta
uppdragsområde.

Jag har formellt skrivit till Kungliga Biblioteket för
att det skall vända sig till Kaj Fölster och begära in den
myrdalssamling hon har stående i sitt hem. Jag har
faxat till Sissela och begärt att också hon tar kontakt
med Kaj Fölster om att att hon bör lämna ifrån sig de
pärmar med mina brev och manuskript hon utan lov
från mig kopierat av och/eller lagt beslag på. Då jag
inte kan få henne att bränna det bör det gå till Kungliga
Biblioteket. Inte något för lillasyster och hennes familj
att ruva på. Detta är en fullkomligt klassisk borgerlig

familjesituation!

Till Kungliga Biblioteket har jag skrivit att dessa
mina kopierade brev, manuskript och brev till mig bör
vara helt och totalt fritt tillgängliga för envar. Inte för
att det roar mig — jag delar min farmors och mormors
syn på privatbrev — utan för att jag inte tycker om
chantage. Jag har inget att skämmas för. Forskar man
som Vilgot Sjöman i obduktionsprotokoll för att få veta
sanningen om fettet kring Olle Hedbergs lever och gör
man Strindbergs förhud till en vetenskaplig fråga kan
man väl få forska i Jan Myrdals familjeliv. Mig berör
det lika litet som när man på TV-skärmen sågade upp
min bröstkorg och visade dess innanmäte.

Upphovsrätten till mina ord behåller jag naturligtvis.
Inte kan jag hindra någon sniffande Vilgot Sjöman att
gräva i papperen inte; men vad som publiceras av mina
ord bestämmer jag själv.

Men inte räcker det med detta. Jag måste nu därtill
ta tid ur det knappa förrådet och använda den tiden till
att förklara min syn på Kaj och den myrdalska familjen.
Nå, den familjen är exemplarisk. En av många i sin
klass och sin tid.

När David Lagercrantz faxat Inger Ärlemalms
artikel i Vår Bostad innan tidningen kommit ut (Bonniers
har en utmärkt PR-avdelning!) och ringde från
Expressen — han hänvisade till att han var Olofs son och
kände mig från det han var liten — frågade han mig vad
jag sade om Kajs bok. Jag sade att jag inte hade läst
boken, bara vad som stod i Vår Bostad, men att det nog
var bra för henne att skriva av sig. Om jag inte sade
"henne" sade jag nog "ungen", kanske också "flickan"

som David Lagercrantz skrev. Det är inte konstigare än
att Svenolle säger "pojk" om mig fast han är vithårig
och jag allt skalligare.

Men jag menade det. Och trots att hennes bok
irriterar mig menar jag det fortfarande. Det är hennes enda
väg ut. Kaj blev fruktansvärt kränkt i den myrdalska
familjen. Detta skadade henne och gav henne svåra
problem också i äktenskapet och i känslorelationerna till de
egna barnen.

När hon skulle födas ville föräldrarna ha en son. De
var inte nöjda med den de hade. Jag var inte en Myrdal
sådan som de ville ha. De ville ha en riktig, egen son.
Men när barnet föddes var det bara en flicka.
Besvikelsen blev stor. De fortsatte dock att kalla henne
Lillebror; Lububbe som Sissela sade. Och de döpte henne
med ett mansnamn, Kaj. Det är sådant som övertygat
mig om att Alvas intresse för barnpsykologi enbart var
teoretiskt.

Senare var Kaj den ständigt undanskuffade. Hon
reagerade med tigande. Ett tigande Gunnar fann vara
våldsamt komiskt. Flickan Lububbe grymtade och
pekade och Gunnar förevisade henne. Och Alva ingrep
inte. Hon svek Kaj från födelseögonblicket och framåt.
Detta svek upprepades gång på gång. När Alva flyttade
från familjen tog hon Sissela med sig. Sissela som
ansågs vacker och var begåvad och talför. Kaj var så
bortglömd att hon till och med kunde flytta ut ur huset och
hem till sin lärares familj — som brydde sig om henne
— utan att någon märkte det på flera veckor.

Nog vet jag många barn i de intellektuella familjerna
som blivit skamligt illa behandlade — om den fine tyske

radikale diktare som i Norge satte sin fyraårige son i
vedlåren och spikade fast locket för att straffa honom
har jag skrivit — men Kaj tillhör de värst utsatta offren.

Hon var också ett offer för allvarligt sexuellt
övergrepp. I sin bok skriver hon att jag sökt lära henne
onanera. Jag minns inte det. Jag kan ha förträngt det.
Men jag minns annat — dock inte om Kaj —jag borde
förträngt. Men Kaj och Julia, det krigsbarn som bodde
hos oss, blev i Vasaparken upplockade av en äldre man,
en banktjänsteman, som tog hem dem. Han gav dem
likör och förgrep sig på dem. Julia lyckades undkomma
och kalla på hjälp. Kaj fördes till gynekologen. Jag tror
inte hon glömt det.

När familjen bodde i Brommavillan var Sissela och
Kaj som syskon mest. De gnabbades och bråkade och
slogs ibland. Men Sissela var den som föräldrarna var
stolta över. I släkten hade Kaj sina jämnåriga kusiner.
De bodde hos varandra över söndagar och helger. I
familjen var det jag som höll på henne. Det är ju helt i
enlighet med familjesituationen. Så brukar det vara.

Det fortsatte jag med. Jag försvarade henne i alla
lägen. När Kaj kom till Sverige 1955 efter det hon gjort
klart sin skolgång, träffade Horst och förälskade sig i
honom var det jag som tog strid med Alva och Gunnar
för hennes rätt att själv välja. De sökte tvinga henne att
bryta med Horst. Han var tysk. Han var, sade Gunnar,
döpt efter Horst Wessel och en sådan kunde man inte
ha i familjen. Därtill var han inte av lämplig familj. De
hade redan tvingat Sissela att bryta med den
schweiziske poet hon var kär i. Han var både socialt och politiskt
olämplig. Han var kommunist därtill. Sissela blev

sedan kär i en rik gosse av fin familj. Det gjorde dem
lyckliga. Och som i alla sådana fall insåg Sissela senare
hur klokt Alva tänkt. Mor vet bäst. Men jag tvingade
dem att acceptera Kajs eget val. Fast de vägrade kalla
honom Horst. De sade alltid Hotte.

Det är alldeles riktigt att Gunnar och jag hade
fruktansvärda gräl 1958 på hösten när Gun och jag kommit
till Indien. Gun brukar fortfarande berätta för folk hur
chockad hon blev, hur hon undrade över vilken familj
det var hon kommit till, när Gunnar och jag satt i
varsitt rum i varsin ända på en lång korridor i det gamla
residenset på Hardinge avenue och stormskällde. Men
det vi skällde om var Kaj.

När jag kom till Delhi bodde Kaj hos dem. Alva var
på sjukhus i Sverige. Kaj och Horst hade just gift sig.
Horst hade haft stipendium för att studera jordar i
Indien och bodde nu i det stora huset med Kaj. Gunnar
föraktade Horst.

– Tysk är han. Dum är han också. En dum matfriare.
Bad mig till och med om pengar för att köpa sin
bröllopskostym. Ingen stolthet.

– Att han är en fattig student behöver han väl inte
skämmas för, sade jag. Att han är tysk kan han inte
hjälpa. Och dum är han inte. Han är en duktig
vetenskapsman. Han är en god soil scientist. Han har
berättat mycket för mig om Afghanistans jordförhållanden.

Till middagen den dagen var det schnitzel med
drivor av stekt persilja. Andre-bearern, Kesho, serverade.
Han var iförd turban och rött skärp som alltid vid
måltiderna. Men han hade skor och bar inte vita handskar
ty Indien var demokratiskt nu. Laljee, head-bearern,

stod vid dörren till serveringsregionerna och
övervakade. Gunnar satt vid det långa bordets kortända. Vi fyra
satt på var sida. Gun och jag till vänster om honom,
Kaj och Horst till höger om honom. Kaj var med barn.

(– Hon blev gravid på bröllopsnatten, hade Gunnar
sagt. Hon är sådan vår Lububbe.)

Silverbrickan blänkte. Laljee hade krävt den; det
hörde till husets status att ha silverbricka till
serveringen. Så tittade Gunnar upp när andre-bearern höll fram
brickan åt Horst:

– Ta mer persilja, sade han. Det var munkarna som
införde persilja i Sverige. För potensens skull.

Horst tog persilja.

– För att bekämpa den, sade Gunnar och skrattade.

Horst rodnade. Alla satt tysta. Gunnar tuggade.

Efter en stund såg han upp från maten, sköt ifrån sig
tallriken, såg stint på Horst, harklade sig och sade:

– Nå Hotte, kan du redogöra för förhållandena
mellan rödj ord och svartjord i östra Deccan, skillnaden
dem emellan och vilken betydelse denna haft för
bevattningsjordbruk.

Horst såg upp. Han svalde, fuktade läpparna,
samlade sig. Men innan han hunnit säga något vände
Gunnar sig mot mig och sade:

– Du har fel. Hotte är dum. Han har inte kunnat
besvara en enkel fråga på sitt eget ämne fast det gått
nästan en minut. Han är dum.

Horst och Kaj satt alldeles tysta och stilla. Så reste
Gunnar sig och gick från bordet.

Jag gick efter honom in i arbetsrummet och råskällde
på honom. Han blev inte svaret skyldig.


Nå, jag kunde hålla med Gunnar om att det inte var
mycket till karl i Horst.

– Hade han gjort så mot mig hade jag rest mig upp
och gett gubben en örfil, sade Gun.

– Då hade han fått respekt för dig, sade jag.

– Men Horst satt kvar, sade Gun. Han fortsatte att
äta.

Jag talade med Kaj. Hon måste inse vad det var för
familj hon växt upp i. Hon visste ju ingenting. Jag kände
Alva och hur knepigt hon tänkte när hon skulle gömma
något och även om jag aldrig varit i huset förut tog jag
därför rätt på nyckeln till kassaskåpet och öppnade det.
Där låg papperen. Deras brev brydde jag mig inte om.
Jag tog fram räkenskaperna. Alva hade fört bok om
släkten. (Det bör ha varit de papperen som fyllde den
Konsumkasse vilken enligt släkten flyttades från
ålderdomshemmet till Stefan Fölster och nu tycks befinna sig
hos Kaj.)

Där fanns uträkningar. Alvas uppställningar över
alla sina syskons och alla Gunnars syskons affärer.
Långa snirklade och slingrande uträkningar.
Uppställningarna över vad var och en av oss kostat. Vad de
presenter vi fått hade kostat. Allt bokfört ner på öret.
Och vad jag visste — och vad jag antar Kaj visste —
var att Alva fifflade med räkenskaperna. Hon låtsades
lura sig själv. Hon rättade dem. Fick dem att stämma.
Men de var långa stycken fiktiva. Det var ju heller inte
meningen att de skulle synas förrän vid en kommande
bouppteckning. ("Om vi dör", som hon uttryckte det.
Hon och Gunnar sade aldrig: "När vi dör.")

Kaj blev alltmer upprörd ju mer hon läste. Tillslut

kom hon fram till räkningarna for Sisselas bröllop. Det
hade varit ett stort europeiskt bröllop. Hela den
officiella vänsterintelligentian var där. Mendès-France hade
förrättat vigseln.

Då började Kaj gråta på allvar. Det var något helt
annat än vad man kostat på Lububbe. Så hade hon inte
gift upp sig heller.

När jag visade henne hur Alva bokfört för hela
släkten sade hon:

– Hur kan jag lura Horst att gifta in sig i en sådan
familj?

På Kajs bröllopsmottagning för svenska kolonin
skulle Gunnar hålla tal. Det gjorde han. Men han glömde
att det var Kajs högtid. Han talade i stället i tjugo
minuter om Sisselas skönhet, om Sisselas begåvning och
om hur alla beundrade Sissela till dess Kaj sprang ur
rummet.

Kaj blev verkligen fruktansvärt kränkt och skadad i
denna familj. Hon fick en barndom vidrigare än min.
Hon gjorde inte uppror. Hon slog inte tillbaka och bröt
sig ut. Hennes äktenskap blev heller inte lyckligt. Horst
avskydde Myrdals. Han hade i och för sig all anledning
men om alla ingick i denna avsky var jag den han
vågade visa sin avsky. Gunnar och Alva var mäktiga; han
behandlade dem med försiktighet. Kommunist var jag
också. Jag minns när vi var hos dem i Tyskland just
som jag fatt Berlinstipendiet. Han frågade hur stort det
var. När jag svarade honom sade han:

– Det är oanständigt att man ger dig så mycket
pengar när tysk forskning är så svältfödd.

Därefter lämnade han bordet.


Alvas sätt att stå vid sidan om och kvittra — svika
skulle psykologerna säga — när Gunnar bröt ut som
värst mot barnen; mot mig i synnerhet — det
traderades vidare i hennes eget äktenskap. Då Horst på
tyskt manér tog till svångremmen för att fysiskt fostra
Stefan när han busat då ingrep Kaj inte. Hon gjorde
som Alva.

Jag höll på Kaj, skrev jag. Jo, jag tyckte om henne.
Länge, fram till dess hon gifte sig och flyttade till
Tyskland, stod vi varandra nära. Faktiskt så nära att Maj,
min andra hustru, kände sig svartsjuk. Hon ville inte att
någon annan skulle ha så stor inteckning i mig. Hon
föredrog därför Sissela, Sissela var mer intellektuell,
menade hon.

Men även om jag höll på henne vill jag inte säga att
jag var någon idealisk äldre bror. Jag var bråkig och
lynnig i tonåren. Särskilt 1943–1944 när Gunnar och
Alva försökte förändra mig till något de fann bättre
med hypnoskurer, thyreoideatabletter och
testosteronsprutor var jag mycket stökig. Dock är det mycket jag
inte känner igen i hennes bok, kanske i synnerhet i de
intervjuer hon gett. Det gör mig nedstämd.

Jag skall förklara:

Den ideologiska överbyggnaden med Alva som ett
kvinnoöde och frågor om makt och kvinnopolitik
lämnar jag åtsidan. Alva och Gunnar var betydligt mer
komplicerade än så. Att tolka Alva
kvinnorörelsemässigt är att begå våld på historien. (Att Alva själv
medvetet spred den myten åtminstone sedan början-mitten
av fyrtiotalet är en annan historia.) Det Kaj skrivit —
och egentligen även det Sissela på ett mer intellektuellt

sätt utformat — leder till en underskattning både av
Gunnar som vetenskapsman och forskare och av Alva
som diplomat, administratör och byråkrat (i ordets
mindre pejorativa mening).

Det Kaj skriver och det hon berättar för Inger
Ärlemalm är vad man kallar terapiminnen. Vissa minnen
har verklig bakgrund men på samma sätt som Horst
försvinner ur hennes liv växer storebror Jan ut ur
verkligheten. Han sprutar in bläck i sina ådror; han rullar in
henne i en filt och tar henne genom fönstret ut på gatan
och bakvägen in till biografens nioföreställning av
barnförbjudna filmer; han har massor med flickor och
knullar dem väldeliga. ("Den snälla sextonåriga flickan i
granngården" som jag och mina kamrater skulle knullat
och gjort med barn utan att någon visste vem som var
fadern, till exempel. Minnet är ett terapiminne. Att jag
ens berättat det är tvivelaktigt eftersom Kaj då visste
och fortfarande borde veta att det inte existerade någon
sådan flicka i sinnevärlden.) Och så vidare.

I vissa stycken är hennes minnesbild på ett intressant
sätt skapad utifrån filmbilder. Detta är inte ovanligt när
det gäller religiösa bilder och de senare myterna. Bilden
skapas i ett sammanhang. När detta glömts bort är
bilden kvar och förklaras med ny myt.

Det är ovanligt att kunna visa detta när det gäller
individuella minnen men Kajs bok ger två goda
exempel. Hon beskriver hur hon får klä ut sig med hjälm och
leksaksgevär och gå på vakt. Försvara fosterlandet. Hon
illustrerar detta med ett par stillbilder ur en 8 mm film.
Sekvensen ur vilken bilden är tagen ingår i en film Alva
gett påskriften "1940". En film som Sissela hade. Sedan

har gjorts videokopior av den. Jag har också en.

Ett par rutor tidigare ser man en arm komma fram
från vänster i bildrutan och rätta till hjälmen. Armen är
klädd i en stickad tröjärm med läderförstärkning på
armbågen. Den som ser efter i VI 1940 hittar den tröjan
i modereportaget: "Ärlig barnkonfektion". Anna
Riwkin har tagit fotot. Bildtexten börjar: "Till omväxling
med den vanliga pullovern bär den amerikanske
skolpojken en lätt avtagbar kofta ..." och det är jag som bär
koftan på bilden i tidningen. Det är min arm som syns i
filmen.

Frågan blir då vem som höll i kameran.

Det var Alva som höll i kameran och det var Alva
som stod för regi. Därmed kan minnet återställas.

Motsvarande gäller minnet av söndagsmorgnarna.
Också det är filmat på samma rulle i samma film om
barnens liv. Men vem håller i kameran när Kaj, Sissela
och Jan (med tidningen) kommer uppför trappan?
Alva. Också det minnet är ett bygge.

Men vid sidan om dessa minnen, terapiminnen och
till myt rationaliserade bilder finns annat som faktiskt
stör mig.

Mycket av vad hon beskriver är konstigt på ett
särskilt sätt. Jag menar nu inte sådant som att farmor
skulle lyssnat på Branting eller att hon själv skulle
lyssnat på radioprästen och knäppt händerna (lyssnat på
vilken radio?). Det ena tycks mig anpassning till nutida
religionsfnosk och det andra vara ett slags traditionellt
myrdalskt förfolkligande, en socialdemokratisering i
efterhand av släkten som motsvarar ändringen av farfars
gravsten och Gunnars förändring av farmors flicknamn

från Karlsson till Carlsdotter i The International Who's
Who.

Men hur mycket hon själv verkligen minns av "den
stilige, sorgsne tysken" som besökte huset för att söka få
Gunnar att hjälpa till att upprätta kontakt med de
västallierades representanter i Stockholm vet jag inte.
Gunnar utgick från att det var en provokation; han var ju
övervakad av Möllers (och Erlanders) hemliga polis.
Men att jag på min vevgrammofon skulle spelat
"Deutschland, Deutschland über alles" är tillfogat i
ondare syfte. Den skivan fanns då inte i huset. Jag finner
inte det minnet oskyldigt skrivet.

Annat öppnar dörrarna till något värre. Hon berättar
att Gunnar och Alva skaffat oss Fagervik. Vi har fatt
det. Sant är att morbror Stig hittade det och att Gunnar
köpte det 1962 när vi var i Kina. Det hade vi inte
kunnat göra. Vi hade inga pengar och var inte
kreditvärdiga. Vi fick brev om detta. Fagervik var för litet, saknade
arbetslokaler och måste byggas ut men det låg vackert.
Vi var glada åt det. 1963 när vi kom hem till Sverige
köpte vi det. Det kunde vi göra då Gunnar som var
kreditvärdig ordnade 60 000 i lån åt oss i Mariefreds
sparbank. Det är rätt att säga att han hjälpte oss köpa
huset men fel att säga att han gav oss det. När vi
började bygga ut lånade vi 1 000 av dem i väntan på att de
stora lånen i banken skulle bli klara. Dessa lämnade vi
igen två månader senare. Den återbetalningen tog vi
kvitto på.

Men inte har Kaj själv hittat på att vi fick huset av
dem inte. Det är en typisk Alva-radering i de inre
böckerna.


Att Kaj som blev så ohyggligt kränkt och sviken som
terapi bygger upp Alva till en Moder åt sig är
begripligt. Begripligt — även om jag finner det orättvist — är
också att hon på mig och Gunnar skjuter över alla de
kränkningar hon utsatts för i familjen och i sitt
äktenskap. Begripligt som rationalisering av förhållandet till
den tidigt kränkande Alva. Inte begripligt i rationell
mening.

Ty Kaj och jag hade börjat umgås igen 1970 när Gun
och jag körde tillbaka upp till Sverige från Indien. Då
stannade vi hos Kaj i Göttingen. Det syskonnära
umgänget höll på i sex år. Gun och jag besökte henne i
hennes hem (att jag skulle tvungit hennes barn att sitta
på gräsmattan för att jag hatade barn är i bästa fall ett
sådant där fnoskigt terapiminne). Sista gången vi
träffades var när hon och hennes dotter Nicki bodde hos oss i
Berlin 1976. Då var förhållandet gott. Eller rättare sagt
normalt vuxna syskon emellan. Vi resonerade mycket.
Tysk socialpolitik och svensk.

Jag minns att Gun var ute med henne och Nicki för
att välja en söt blus. De låtsades att den var åt Eva och
att Nicki var med som smakråd. Nicki valde. Den blev
hennes julklapp från oss det året. Sedan avbröts tvärt
alla kontakter. Jag antar att Alva fick reda på att vi
träffades. Efter 1967 tvangs ju alla i släkten att antingen
ta avstånd från mig eller råka i en svår konflikt med
Alva och Gunnar. Gunnars syster Elsa och hennes man
Gösta vilka fortsatte som vanligt att umgås med oss och
Janken som vägrade ta avstånd från mig fast Gunnar
sökte tvinga honom till det råkade ut för mycket
obehag. Kaj valde sida. Hon hade kanske också fördelar av

det. Därefter rationaliserade hon detta. Laddningen i
hennes aggression gavs av det bulnade
barndomsminnet av Alva.

Hon — och kanske framförallt hennes son Stefan och
dennes dåvarande sambo — tog sedan hand om Alva
och Gunnar när de var gamla och sjuka. Att de betalade
hennes resor och annat för detta och sörjde för Stefans
studier var då väl inte mer än rätt. Hon hade ju klagat
för dem att hon varit den som fått minst presenter.

Rationaliserad alltså men inte en riktigt rationell
aggression. En som därtill kan få rätt stora följder när
den spelas ut publikt.

Om det nu inte är fråga om en kvinnopolitisk aktion.
Kaj skrev ju till mig att det rörde sig om en
kvinnopolitisk nödvändighet. Och det verkar som om det inte
bara är Bonniers PR-avdelning som varit i rörelse. Det
är lite för mycket rörelsepolitik i upplägget; det luktar
feministkampanj om det sätt på vilket Kaj lanseras.
Den rörelsetrogna Vår Bostad skickade ner Inger
Ärlemalm till Tyskland för dyra pengar. Hon är rörelsens
kvinna till yrket. För Prisma skrev hon boken: Så vinner
kvinnor makt och inflytande; handbok i strategi.
Grunden för hennes författargärning är annars arbete med
vissa skrifter för Socialdemokratiska kvinnoförbundet,
Stockholms socialdemokratiska kvinnodistrikt, Statens
ungdområd och liknande. Bortsett från att jag anser att
hon är en dålig redaktör för Författaren misstror jag
hennes politik.

Att Maj Fant med upprördhet kunde kommentera
Ärlemalms artikel redan numret efter tyder på
organisering. Den garanterar Kaj i så fall ett organiserat

entusiastiskt stöd från fittstimmet som LO:s Stig Malm
kallade dem.

För Kaj skulle det då vara ett sätt att gå vidare i
karriären. Det skulle varit i Alvas stil; fast Alva inte
skulle gjort det så vulgärt — som hon skulle sagt och
Sissela menar. Alva skulle också insett det som den
mindre genomtänkta Kaj inte insett; att detta hon
publicerar om Alva skadar Alvas rykte som politiker,
administratör och skribent långt mer än något Sissela eller
jag skrivit. Kransen hon lägger om Alvas ära blir en
strypsnara. Ty vad man än kan säga om Alva,
fittstimmet tillhörde hon inte.

Ja, också i VI tycks det hela organiserat. Läsarbrevet
om Alvas godhet kommer in väl precist. Det skulle
förklara en del.

Ännu ett exempel: Läser Viveka Vogel i GP
(21-8-92). Stor kulturartikel: "Jan Myrdal lever ut sitt
hat." Hela ordmassan bygger på att David Lagercrantz
i Expressen citerar mig som om jag kallat min lillasyster
"flickan". I Viveka Vogels kvinnoperspektiv blir det
ordet ett hatutbrott.

Viveka Vogel känner mig lika mycket som jag henne;
ryktesvägen. Det är troligt att jag i hennes umgänge har
lika dåligt rykte som hon i mitt.

Men det som gör henne intressant är varken hennes
rykte eller innehållet i vad hon skrivit utan att hon fått
för sig att hon i kraft av sitt kön kan skriva vad som
helst om en man — och sedan vara skyddad. Det är hon
också i vår mediavärld. Om jag skulle svara henne
skulle hon och hennes systerskap av olika och blandade kön
lyfta händerna och ropa:


– Se han försvarar sig! Vilken usel mansgris! Vilken
hatisk sexist!

Ja, nog skall jag ta upp denna falska jämlikhetskamp,
denna mellanskiktens fittstimsfeminism. Ordentligt.
Visa att den är just det kvinnoförtryck och den sexism
vänstern måst bekämpa från artonhundratalet och
framåt. Jag inser nu att vi varit alltför fördragsamma.

Men om Jan Myrdal har vem som helst i decennier
kunnat berätta vad som helst. Nu ser jag i
kvällstidningarna att en för mig helt okänd storhet i
fastighetsbranschen, Ragnar Bjurfors, berättar hur han som
skolpojke på Enskilda gymnasiet i Stockholm varit med om
att med våld söka spola ner "socialisten" Jan Myrdal på
toaletten. Det skulle gått så långt att de fatt ner mitt
huvud och att jag skall ha blivit blöt i håret. Därefter
skall Alva Myrdal upprört ha ringt rektor och klagat.

Plötsligt blir jag tvärilsk. Journalisterna de lyssnar
när han snackar skit; de nickar och skriver. Något
dummare än svenskt mediafolk tycks inte finnas. Fast inte
fan är det dumhet. Lika litet dumhet som när Viveka
Vogel upprörs över min sedan mer än femtio år ständigt
pågående brutalitet.

Ragnar, Ragnar. Kan inte ens påminna mig någon
Ragnar. Sant är ju att jag som sjuttonåring gick på
Enskilda gymnasiet under några korta höstveckor 1944.
Men inte hade en två år yngre snorunge samman med
ett par andra böss då kunnat ens försöka genomföra en
sådan toalettdränkning utan allvarligt blodvite inte.
Även om de varit så många att de till slut helt
övermannat mig skulle jag inte efteråt gått till Alva och
klagat över att pojkarna varit elaka mot mig.


Naturligtvis skulle jag i stället slagit denne Ragnar
och de övriga sönder och samman så snart jag fått tag
på dem. Behärska mig lärde jag mig sent. Ännu tre år
senare — den höstkväll i Tingsryd 1947 som jag i Paris
1955 skrev in i Att bli och vara — slogs jag ju på fullt
allvar.

Fast är inte denna uppvällande ilska över en mig
okänd Ragnars fabulerande lite konstig. Så förbannat
intellektualiserad och storsint är jag inte. Visst retar
Kaj mig mer än denne okände fastighetsskojare.
</chapter>

<chapter name="Omkväde">
<h1>OMKVÄDE</h1>

Man kan fråga vad som bestämmer, vad som är viktigt.
I natt vaknade jag vid tretiden. Det gör jag ofta. Eva
gör likadant, sade Maj. Jag talade med henne om
femtiotalet i går. Också hon menar att det bör skrivas.

– Det är så mycket det gått lögn i, sade hon.

Hon menade inte att jag skulle skriva privat. Nej, det
menade hon sannerligen inte.

– Men nu visar sig att vi hade rätt både om hur våra
egna politiker och militärer ljög för folket och deltog i
det som i verkligheten var ett krig mot öster och att
amerikanarna faktiskt gjorde bakteriekrigsexperiment i
Korea fast man sade att vi var paranoida.

– Och det finns så mycket annat som måste berättas.

Jag funderade på vad hon sagt. Skilsmässan vår var
nödvändig. Men Nic hade aldrig förstått det. Hon hade
skällt ut mig för den när jag berättade om den. Hon
tyckte om Maj. När vi kom ner från Trondheim efter att
först ha vandrat från Sverige över fjällen i juni 1952
bodde vi hos henne. På kvällen drack vi whisky. Jag
gick i shorts. Nic lutade sig fram mot mig och tog ett
stadigt tag ovanför höger knä och så vände hon sig till
Alex:

– Ser du, nu har han riktig tonus i musklerna! Maj är

bra för honom.

Så skrattade de. Ja, hon tyckte om Maj. I Paris 1955
ville hon att Maj skulle komma till hennes institut.

– Du har dansen i magen, sade hon till Maj.

Inte undra på att hon verkligen skällde ut mig när jag
sedan sade att vi skulle skiljas. Jag var inte vatten värd
ens. Och nu är Nic död sedan mer än trettio år.

Jag har läst Helges bok om Nic. Jag har lovat skriva
om den för Klassekampen. Men på hela detta sista året
har jag inte kunnat. Det går i stå var gång jag försöker.

Helge ja. Han var fem år när jag till julen 1945
lovade honom en stor röd brandbil, en sådan där av
gjutjärn. Jag skulle köpa den på NK i Stockholm och ta
med den tillbaka till Oslo. Men sådana bilar fanns inte
längre, sade man. Inte sedan före kriget. Jag undrar om
han minns det och är besviken på mig.

Han är Nics son. Han är psykiater. Boken är faktiskt
bra. Det finns sådana som kan skriva biografier över
sina föräldrar också.

Framförallt tycker jag han återger
tjugotalsgenerationen, de norska kulturradikalerna och motdagisterna ett
mänskligt ansikte. Syndere i sommersol!

Han skriver om mig också. Nic var ju tre svenska
författares analytiker. Karin Boyes, Erik Blombergs och
min. Mer än analytiker; nära vän. Abenius misstror
Nic. Karin Boye tog ju livet av sig 1941. Om någon
kunnat hjälpa Karin Boye borde det ha varit Nic. Men
då var Norge ockuperat, Nic kunde inte nå Boye, hon
arbetade illegalt. Hon satt på Grini en tid. Sedan kom
hon ut. Då deltog hon i de verkliga och hårda
uppgifterna. Sådant som Jan Guillou och andra kallar "våta

uppdrag". De var nödvändiga. Någon måste utföra
dem för folkets och frihetens skull. Det låter stort men
är sant.

– Tortyr, sade hon. Man skall inte låta sig skrämmas.
Egentligen gäller det att kunna spänna av. Gör man det
kan ingen komma åt en.

Erik Blomberg och jag gick hos Nic samtidigt i Oslo
1945-46.

Det har jag skrivit om. Jag ser nu i Helges bok att Nic
skrivit ned vad hon många gånger sade mig. Mitt
motstånd var stort. Varje timme var en påfrestning. "Det er
ingen sak å få ham intellektuelt å behandle spørsmålet,
men virkelig å gå inn på seg selv og ta opp
vanskelighetene er nesten umulig." Ja, så var det. Så är det. Sådan
är jag och kan inte annat.

– Måste du alltid säga allting? Måste du förstå
allting? Måste du veta allting? (En illojal europés
bekännelser sid. 194)

Men så läser jag i Helge Waals bok om hur Alex dog.
De hade träffats i det illegala arbetet. Han var
kommunist och arbetade som resturangmusiker. Senare
studerade han till läkare. Jag bodde hos honom. Han var
hygglig mot mig; inte bara Nics karl utan en bra kamrat
och kompis. De gifte sig 1951.

Jag vet hur Alex dog. Nic berättade det. Egentligen
dog hon den gången. Det var i Frolandsheiene, de vilda
fjällen västerut i Telemark. Det var i Urdvannet han
dog. Det är en mörk och milslång fjällsjö som går i
öst-västlig riktning mellan branta berg. För att komma

till den hytte där de brukade vara fick man ro hela
milen. På kvällen kom Alex och Nic och en läkarvän till
dem, Erling Johansen, fram till sjön. Det var dåligt
väder och blåste men de beslöt sig för att ro fram till
hytten.

– Jag tyckte vi borde slå läger och vänta till
morgonen men karlarna ville fram.

Det var mörkt. Det blåste allt hårdare. Fjällsjön var
förrädisk. Båten vattenfylldes och kantrade. Nic kom
upp på kölen. Hon ville att Alex och Erling, vännen,
skulle komma upp de med. De borde kunna hålla sig
där till dess det ljusnade. De skulle hur som haver driva
i land.

Men de ville inte. De ville simma båten i land. De
drunknade. Man fann Nic dagen efter på stranden där
båten hade drivit upp. Hon fick ligga länge på sjukhus.
Efteråt var hon deprimerad. Sorg är ingenting man
bearbetar. Sorgen är.

Så långt stämmer Helges och min minnesbild. Men
Helge berättar vidare:

Jeg husker at jeg försøkte å trøste henne da hun kom
hjem fra fjellet. Jeg kunne selv ikke skjønne at Alex
kunne ha druknet. Han var så livskraftig och
fjellvant. Han måtte da ha kommet seg i land. Men nei.
'Jeg så hodelykten hans forsvinne ned i vannet', sa
hun. 'Jeg vet han er død.' Dette synet av hodelykten
som forsvant nedover i det kalde vannet, forfulgte
henne lenge."

Och här skiljer det. Jag hörde henne tala om just detta.

Hon förföljdes av minnet. Jag hörde henne tala om hur
pannlampan försvann i djupet i den svarta blåsiga
natten. Men innehållet var ett annat.

– Dessa förbannade karlar var så manfolksartade. De
skulle nödvändigtvis ned i fjällsjöns kalla vatten fast jag
sade att det var meningslöst och oförnuftigt. Och
vattnet var så kallt. De skulle visa sin manlighet och i
natten och blåsten simma båten i land. Och så såg jag
fingrarna rakna. Jag höll honom i handen och handen
släppte greppet i kylan och jag såg pannlampan
försvinna ner i det mörka vattnet. Och de dog av rena
förbannade oförnuftet. De dog för att visa sin
manlighet.

Då grät hon. Full var hon. Vi drack bägge. Men hon
grät på allvar.

Nic sörjde. Sörjde djupt.

– De dog av dumhet och oförnuft och jag kunde
ingenting göra.

Hon drack för mycket sedan. Hon tänkte på
självmord. Hon skällde på mig. Jag hade sagt att det skulle
sjunga om orden när jag skrev och hon tyckte att jag
sade att det skulle sjunga om mig. Som om jag sagt att
jag skrev för äran och ryktet och berömmet. Det var
dumt.

– Du är dum och uppblåst.

Men det var ju inte det jag menade. Jag skiter i ryktet
och äran. Det borde hon ha vetat. Men jag hade skilts
från Maj också. Och jag hade kritiserat Nic för att hon
drack för mycket och inte var kall nog när man angrep
henne.

Men senare på kvällen var vi sams.


Hon dog ensam i sin egen hytte. Hon hade gett sig dit
ensam efter att ha beslutat sig för att lämna över det Nic
Waals Institut hon byggt upp och som betytt så mycket
för henne. Hon var sextio år och trött. När man hittade
henne låg hon alldeles stilla i sin koj.

Helge menar att det var infarkt. Hjärtat var slitet och
hon hade haft ett anfall som han tolkade som infarkt.
Hon obducerades. Det fanns inga tecken som tydde på
förgiftning eller andra skador. Hennes hjärta hade
upphört.

Jag menar att man kan säga att hon valde att dö. Vi
hade en gång skämtat om hur man borde kunna bota
karies med genomströmning. Hon hade levt livet ut och
dog sig. Hon begick inte självmord. Hon dog sig så som
Dalamormor dog sig.

Det är klart att jag sörjde. Jag gör det än. Under det
jag tänkt allt detta och länge sett på Nic där hon låg död
i sin koj somnade jag och drömde och när jag vaknade
ljusnade det.

Nu regnar det. Ett grått dagsregn.

Lyssnade på radio. Var ute i regnet i morgonrock och
kissade Florry. Sedan tog jag kaffe på säng. Florry låg
vid fotändan och luktade våt hund. Jag talade länge i
telefon med Svenolle. Han var på Arkö. Skulle måla
färdigt ett landskap.

– Som tur var hade jag lagt upp det i går och kan
sitta inne i ateljén hela dagen. Lyssna till regnet och
måla.

Men än var det morgon och än låg han. Med sin
hund vid fotändan.

Naturligtvis talade vi om döden. Eller rättare sagt: vi

talade inte om döden utan om att vi hade ganska lite
kvar av vår möjlighet att arbeta.

– Tror du jag tänker på annat? sade han. Det man
inte hinner göra blir aldrig gjort.

Han menade att det var viktigt att jag verkligen skrev
vårt fyrtiotal och vårt femtiotal.

– Den boken är inte skriven. Vår generations
uppvaknande. Strunta i det första knullet. Det behövs inte.
Det finns tiotusen romaner om det. Och vad flickor
beträffar var det väl mest sådant vi talade om och
tänkte på. I verkligheten var det ont om dem. Jag minns hur
olycklig du var när den där flickan flyttat in hos dig
julen 1944. Det var väl din första tjej. Och hon ville
gifta sig, hade hon sagt. Du blev livrädd och ringde på
Rolf och mig att vi skulle komma för att hjälpa dig bli
av med henne. Det var inte särskilt romantiskt.

– Maj-Britt, sade jag. Hon som sades ha varit med i
"Vårat gäng". Jag var rätt dålig mot henne. Hon
kanske var min första tjej och jag begrep inte mycket. Jag
minns inte ens om hon var den första eller om det var en
annan. Hon var svartsjuk och sparkade Sara utför
trapporna för att jag höll armen om henne. När hon gick
hem till sig och äntligen lämnade mig skickade hon mig
sitt foto några dagar efteråt med en dikt, en Frödingdikt
trodde jag. Men det var Boye, det såg jag sedan:

<poem>
Livlöst är livet,
där inte du är kvar.
Världen är ett väldigt skal,
som ingen kärna har.
</poem>

Det där förstår du inte Jan. Men en gång kanske du
kommer att göra det.
Maj-Britt.

Ja, hon hade rätt, jag var nog rätt barnslig. Det skulle ta
många år innan jag förstod passioner. Om det nu var så
att hon verkligen var kär i mig. Det hade jag svårt att
förstå att någon kunde vara. Men hon var beredd att ta
strid för det mot hela familjen Myrdal.

– Hon hade bott hos dig i tre dagar då, sade Svenolle.
Men det blir inget nytt. Sådant skriver alla. Skriv om
det som visade sig vara viktigt för oss i livet sedan. Hur
gänget fungerade när vi var femton, sexton och jag hade
flyttat från Filipstad till Bromma och kom in i det. Du
hade tagit med dig Leadbelly och the Golden Gate
Quartet från Staterna. Först på sextiotalet började man
höra dem i Sverige. Vi spelade The washboard
serenaders med bambustift; Kazoo Moan och Tiger rag i ditt
rum. Konst hade du också fått med därifrån. De
amerikanska realisterna. Därtill hade du ju ditt intresse för
surrealisterna. Jag tänker fortfarande på den där tavlan
med stjärnkikaren. Och du talade om Dali. Dag var väl
den du talade mest med om böcker. Han höll på med
det klassiska: Goethe, Heine och Vilhelm Ekelund. Sten
hade sin speciella inriktning på Edgar Allan Poe, De
Quincey, Claude Farrére med "Opium", Pierre Louys
också. Men vars farsa känt Amelin i Göteborg och hade
några dukar som betydde mycket för mig. Lars som
hade fått hela det franska gratis. Alla kom vi med vårt.
Och politiken därtill.

– Det är det jag vill skriva om, sade jag. Knull är

alltför lätt att skriva. Trosor och pubesbehåring och
sådant. Politik är också det möjligt att skildra. Men
resten? Hur skriver man måleri? Hur skriver man om
bilder som öppnar sig? Hur skriver man om musik? Jag
har aldrig läst någon övertygande sådan berättelse.

– I varje fall måste du skriva vår ungdom, sade
Svenolle. Den är ju inte bara din och min. Den är hela
generationens. Minns du när vi såg Renato Guttuso och
de italienska nyrealisterna i Östberlin? Det kinesiska
träsnittet? Pekingoperan? Minns du mexikanska
utställningen?

– Bar Monaco, sade jag.

– Julfesten på Boulevard Jules Sandeau, sade
Svenolle. Fast då var det femtiotal.

– Spanjorskan du hade till modell, sade jag. Jag ser
henne var morgon. Hon hänger med den svartvita
grafiken i trappen mellan Félicien Rops och Jossot. Sitter
sedesamt med kjolen nedanför knäna och balkongen
bakom sig. Med tack för en god vinter, har du skrivit.

– Låt det sluta den natten när du och Pinnen kör mot
Afghanistan. Vi festar av er på Freden. Tore Johnson
och Rune Hassner plåtar er vid Lillcittran och en
finklädd kille kommer fram och frågar: Finns här en
fotograf?

– Vintern 1957-58, sade jag. Ja, där går gränsen.

– Det är hög tid att du skriver vår ungdom, sade
Svenolle. Ingen annan kommer att göra det. Nu ljuger
man bort de åren.

– Jo, sade jag, jag har tänkt det. Har bara två, tre
andra saker att skriva ut först.

– Vänta inte för länge, sade Svenolle. Det blir så dags

när man lagt dig på bårhuset. Många av oss är döda
och borta redan. Fast din lillasysters tjafs är obehagligt.
En granne här lånade mig Vår Bostad. Jag hade ju sett
Expressens löpsedel där du hängdes ut. Men jag har
inte läst det. Jag har låtit tidningen ligga i farstun. Jag
tycker inte jag vill läsa.

– Det bör du nog, sade jag.

Efter en stund, när jag höll på att raka mig, ringde
det. Det var Svenolle.

– Det regnar fortfarande, sade han. Jag har inte gått
upp. Låg och tänkte på den tiden för snart femtio år
sedan. Jag glömde Pierre Loti. Sten talade alltid om
hans Tahitibok. Och du deklamerade Walt Whitman
ur en stor grön bok illustrerad med träsnitt. Du gick
fram och tillbaka på golvet och dundrade "One's-self I
sing, a simple separate person". Du hade signerade
blad av Reginald Marsh på väggen i ditt rum också.

– Walt Whitman hade jag skaffat själv, sade jag. Han
och Mark Twain var väl de amerikanska författare jag
tyckte bäst om då. Reginald Marsh och John Sloan och
de andra bladen tillhörde en samling Gunnar fatt 1940.
Men han och Alva förstod sig inte på bilder och jag tog
hand om den redan innan vi lämnade New York. De
märkte det aldrig. De var inte intresserade. Jag har kvar
alla bladen. En fin samling amerikansk realistisk grafik.

– Man skaffar sig sin inriktning i de åren, sade
Svenolle.

– Stens far hade Simplicissimus, sade jag. De tidiga
årgångarna på fint papper. Och Jugend med.

– Jag möter Dag i backen ibland, sade Svenolle. Han
är pensionerad sedan flera år nu och har haft samma

operation som du. Han ser trött ut. Du bör nog skynda
dig skriva det du har att skriva innan du och vi och alla
som var med smäller av.

– Jo, sade jag. Så är det. Det är inte så mycket tid
kvar.

Gick sedan i regnet uppåt backen mot skogen med
Florry. Förr stod tallarna som en pelarsal här. Det
växte gott om trumpetsvamp vid stigen då. Karl Johan
också. Det var klafsvått en bit upp. När vi kommit förbi
telegraflinjen stannade hon plötsligt. Hon såg något
eller hörde något. Hon stod helt stilla. Stirrande och
lyssnande. Så skällde hon till in mot det gamla hygget,
det som nu blivit en hög djungel av sly. Två gånger.
Två hårda varnande skall. Men hon sprang inte fram.
Hon vände sig om och såg på mig. Hon var orolig och
ville bli kopplad. Jag hörde ingenting. Bara regnet. Hon
började dra mig därifrån. Hon ville gå den övre stigen.
Inte den som ledde in i det gamla hygget.

– Är det något därinne? frågade jag.

Men Florry brydde sig inte om mig. Svansen hade
fallit och hon stretade därifrån. När jag stannade och
vände mig mot hygget då hoppade hon upp mot mig.
Stötte nosen mot mig.

– Vi bör bort härifrån, menade hon.

Också gamla Florry och Cheeta tyckte ofta illa just
om denna del av skogen. Kan det vara grävlingen? Men
han håller till längre bort mot gården. Honom möter vi
ibland om kvällarna bortanför stigen ner mot bryggan.
Då störtar han tvärs över vägen. Han skall ner till sjön.
Ligger jag och läser när han korsar vägen i mörkret
brukar Florry säga till. Inte heller är det rådjuren. De

hör hit. Inte som katterna riktigt. Men nästan. Hon
jagar dem inte. De bryr sig inte om henne när vi möts i
skogen. Fast vi brukar lyssna på dem när de skäller om
kvällarna.

Men det är något därinne i dungarna som hundarna
inte tycker om.

– Tycker du jag är feigr, tänkte jag säga till Florry
när vi nu gick mot bäcken. På skämt liksom. Men så
sade jag det inte. Vi har våra noaord. Sådant säger jag
inte. Inte till min hund heller och inte ens högt för mig
själv. Liksom jag inte säger till henne om någon som
lämnat huset att:

– X har gått bort.

Det är som med kastet däruppe vid mellanvägen. Det
ligger på krönet. Den vägen är gammal. Det gick en
vinterväg över isen från Mariefred till Hedlandet och
den fortsatte här inåt Mälarmården. Rishögen är känd.
Spökhögen i Mariefreds Södra skog som den heter i den
etnografiska litteraturen. Men turisterna känner den
inte. I turistböckerna heter rishögen ingenting alls.

Sägnen lever ännu fast man inte talar om spökhögen
och inte kallar sägnen sägen utan bara säger:

– Det skall ha varit två bröder som slog ihjäl
varandra där för tvåhundra år sedan eller så. De friade till
samma flicka nere vid Karlsborg.

Den växer fortfarande.

Sture Igelström klev i ovarsam brådska upp på den
en gång under jakten för att se bättre.

– Men jag fick en stöt så jag tumlade omkull.

Han är lika litet vidskeplig som jag. Men jag skulle
inte kliva upp på den; stampa i riset. Inte heller kliver

jag in i moskén med skorna på.

Nu var Florry som vanligt igen. Vi hade hunnit över i
skogen på andra sidan bäcken. Hon ville bli
losskopplad. Hon sprang över stenarna. Tog bocksprång. Jag
undrade hur tankarna halkade från det slybeväxta
gamla hygget till kastet. Det kändes obehagligt i alla fall.
Stack i kinderna och ner längs halsen så som när man
högt berättar en dröm. Det gjorde jag för Gun i morse.
Det var en dröm jag hade efter det jag varit vaken och
funderat på pannlampan och Alex. Nu när jag vill
skriva ut drömmen försvann den. Fast en märkligt rumslig
känsla finns kvar. Lätt obehag i bröstet ännu här där
jag sitter vid tangentbordet.

Harald Gripe är död. I våras fick jag Sörmlands läns
kulturstipendium. Det var i Nyköping. Jag var utsedd
att hålla tal till landstinget på vägnar av alla
stipendiater. Jag varnade för högeranarkisternas tro på kulturens
umbärlighet och påminde om att farfar som satt där i
församlingen under den förra stora krisen för sextio år
sedan och var blåhöger varit den som drivit fram
kultursatsningar som Gripsholms folkhögskola.

Efteråt var vi på länsmuseet i väntan på den lunch
landstinget gav pristagarna. Där på länsmuseet ställde
Harald Gripe ut sin fantastiska samling dockteatrar.
Han visade utställningen för oss. Gun och jag
diskuterade länge med honom. Dockteatern var viktig. Den var
för flera generationer barn — inte bara barn i
borgerliga hem — ett sätt att uppleva världen. Inte bara läsa
eller se utan själva leva och agera.

— Inte undra på att Lewis Carroll var en skicklig
dockteaterkonstruktör som tonåring, sade jag. Han

skrev åtminstone två, kanske tre marionetteaterstycken.

Han tog lek på allvar. Det är ju det som gör hans
Alice så märkvärdig. Den läser jag ett par gånger om
året. Som tjugotreåring, långt innan han skrivit Alice
antecknade han i sin dagbok att de flesta teaterstycken
för barns teatrar var bristfälliga. Antingen var de
avsedda för riktiga teatrar och därmed olämpliga eller
också var de oändligt tråkiga.

– De tre jag skrivit har åtminstone den fördelen att de
provats i praktiken och visat sig populära, skrev han.

Nu talade jag med Harald Gripe om dem. La Guida
di Bragia var, sades det, en komisk opera som byggde
på Bradshaws kommunikationstabeller för
Storbritanniens järnvägar. Ett festligt världsvandrande som
förebådar just Alice.

– Den har tryckts, sade jag. Man kan leta fram en
kopia på den.

Det hade jag tänkt göra. Men jag hade inte gjort det.
Inte heller hade vi hunnit träffas. Det hade varit så gott
om tid och nu var han död.

Det var nog spökhögens kärna, tänkte jag när jag
vände och gick över Janssons tomt ner mot vägen och
ordbehandlingen igen.
</chapter>

<h1>﻿INNEHÅLL</h1>

Stängningsdags, min herre! 7
Apropå nekrologer 105
Personakt 113
1989: Året efter döden 124
Ordet fjättrat i ämbetet 132
Ett utkast till Barndom 142
Om Tolv på det trettonde 154
På förekommen anledning 169
Mälarsommar 1989 174
Nu defraggar jag livet! 199
En anständig man kommer fram ur vårt femtiotal 206
Bortom anständigheten 220
Om att välja och begagna tid 238
Om en liten kvinnopolitisk bomb i familjen 244
Omkväde 271
﻿
