

<table b>
<td><table o c>
<td><h2>OM DE</h2>
<td><h1>MATERIALIER</h1>
<td><h2>SOM ANVÄNDAS I</h2>
<td><h1>SKEPPSBYGGNAD</h1>.
<td>———
<td><b>En praktisk afhandling, innefattande:</b>
<td><b>kännemärken på godheten af de olika</b>
<td><b>trädslag, metaller och andra ämnen,</b>
<td><b>som ingå i en fartygs-byggnad,</b> 
<td><b>sättet att fälla, behugga, uppmäta</b>
<td><b>och besigtiga virke, tabeller</b>
<td><b>öfver vigten af bultar och</b>
<td><b>spik m. m.</b>
<td><tab>
<td>Till nytta för dem, som hafva befattning med
<td>skeppsbyggnad eller med handel af
<td>skeppsbyggnads-materialier,
<td><tab>
<td><sp>utgifven</sp>
<td>af
<td><b>G. C. WITT,</b>
<td>Lärare i Skeppsbyggeri-Institutet.
<td>———
</table>
</table>

<h1>OM DE
<big>MATERIALIER</big>
SOM ANVÄNDAS I
<big>SKEPPSBYGGNAD.</big></h1>

<b>En praktisk afhandling, innefattande:
kännemärken på godheten af de olika
trädslag, metaller och andra ämnen,
som ingå i en fartygs-byggnad,
sättet att fälla, behugga, uppmäta
och besigtiga virke, tabeller
öfver vigten af bultar och
spik m. m.</b>

af

<b>G. C. WITT,</b>

Lärare i Skeppsbyggeri-Institutet.
<b><sp>Carlskrona</sp>.</b>

<sc>Tryckt hos Carl Fr. Skough</sc>

<sp>1857</sp>.
<big><b>F</b></big>ör skeppsbyggnaderna i vårt land nyttjas af 
trävirke i synnerhet ek och fur, till vissa arbeten gran,
björk och al, understundom bok, ask och alm. Af
metaller nyttjas jern, koppar, bly, någon gång zink,
samt legeringar eller sammansmältningar af koppar,
zink och tenn. Andra ämnen, som begagnas vid 
fartygs byggnad, äro: dref, beck, tjära, hartz, kitt eller
stockfärg, förhydningspapper, m. fl. Vi skola här egna
en särskild undersökning åt ofvan uppräknade ämnen,
och göra början med träslagen.

<h2>Ek.</h2>

Ekslägtet består af många olika arter. De i
Sverige växande ekar anses af Botanici utgöra 
tvenne arter, nemligen <i>stjelkek</i> och <i>drufek</i>, hvilkas 
hufvudsakliga skilnad består deruti, alt den förras ollon
sitta ensamma eller högst tre tillsammans på en stjelk
af minst en tums längd, den sednares deremot sitta
i klasar på en kortare stjelk. Stjelkeken är den 
allmännast förekommande, och drufeken växer endast
på några få ställen. De som använda ek till 
byggnadsvirke göra aldeles intet afseende på denna 
artskilnad, men deremot så mycket mera på den skilnad
i virkets beskaffenhet, som är en följd af jordmonen,
hvari trädet växer. Man kallar den hårdaste och 
segaste eken <i>jernek</i>, den lösa och sköra <i>frasek</i>. I
afseende på sjelfva trädets form, kallar man sådana
ekar, som hafva en ovanligt kort stam och stor, 
mycket grenig krona, <i>risekar</i>. När en fullmogen ek är
liten och oansenlig till växten, kallas den <i>dvergek</i>.

Af alla i Sverige växande träd, är intet så 
tjenligt till skeppsbyggnad som eken, ej allenast derföre,
att dess virke är starkt och varaktigt, antingen det
användes öfver eller under vattnet, utan äfven 
derföre, att trädet stundom växer med krokig stam,
hvaraf krumt timmer kan tillhuggas, och ofta har så
tjocka grenar, att dessa, i förening med stammen,
kunna bildas till knän och krumma timmer.

Ekskogarne här i riket hafva fordom varit ganska
ansenliga, men äro nu så starkt medtagna, att den
noggrannaste hushållning behöfver iakttagas med detta
dyrbara trädslag. En skeppsbyggmästare bör i 
allmänhet använda den största uppmärksamhet, för att
förekomma arbetares vanliga misshushållning med
virke, så väl som med all slags materiel, och 
särskildt behöfver det dyrbara ekvirket sparas och med
förståndig beräkning användas, så att hvarje timmer
nyttjas der det bäst passar, utan att, genom 
onödiga afkortningar och borthuggningar, till en del gå
förloradt i spån. Derföre borde också alla ekträd,
som skola användas för skeppsbyggerierna, fällas och
behuggas af skeppsbyggare, som bäst äro i tillfälle
att bedöma, hurudana timmer man bör uttaga af 
olika vuxna träd, för att med mesta hushållning 
begagna skogen. Här nedan skall gifvas nödiga 
anvisningar för ekskogars behuggning.

Eken växer i medlersta och sydliga Sverige,
men trifves ej i Norrland. Der jordmon och klimat
äro tjenliga för ekträdet, växer det ganska fort och
uppnår en ansenlig storlek. På sina ställen här i
Sverige hafva ekar vuxit så hastigt, att stammen
hunnit till tre fots diameter på ett hundra år.

Om man betraktar en tvärt afskuren trädstam,
vare sig af ek eller annat slag, så finner man ytterst
<i>barken</i>, som omgifver <i>veden</i> eller <i>virket</i>. Innerst
är <i>märgen</i>, hvilken på somliga trädslag är mjuk och
af ett betydligt omfång. På ekar och andra fasta
trädsorter är märgen högst liten och lika hård med
veden. Veden består af flera utanför hvarandra 
liggande ringformiga hvarf eller lager. Hvarje sådant
lager utgöres af en mängd fina trådar eller <i>fibrer</i>,
som gå långs åt trädet och följaktligen äro tvärt 
afskurna, när stammen är tvärt afskuren. Emellan 
fibrerna äro mellanrum, som kallas <i>porer</i>, af hvilka
somliga synas med blotta ögonen, andra ej kunna
upptäckas, utan starka förstoringsglas. Af lagren 
eller ringarna äro de yttre mindre mogna, än de inre.
På många trädslag synes en skarpt markerad 
skilnad i färgen emellan de mogna och de mindre 
mogna lagren; de sednare hafva nemligen mycket 
ljusare färg, än de förra. I sådan händelse kallar man
den inre, mörkare veden <i>kärna</i> och den yttre <i>yta</i>
eller <i>splint</i>. De olika lagren hafva tillkommit 
derigenom att hvarje år, som trädet stått på rot, ett 
sådant lager bildats. Alla träd tillväxa nemligen på
det sätt, att hvarje vår uppstiger mellan barken och
veden en vätska, kallad <i>safve</i>, hvilken på hösten och
vintern förvandlas till fast trä. Härigenom bildas
för hvarje år ett lager eller en ring af nytt virke,
utanpå det trä, som redan finnes, hvarjemte de 
innanför varande ringarne tillväxa i tjocklek, till följe
af de safter eller den safve, som omlöper inuti 
trädet. Detta gör, att när man skär stammen af ett
träd tvärt af, så kan man i afskärningen räkna, huru
gammalt trädet är, då man nemligen räknar 
<i>safringarne</i> eller <i>årsringarne</i>, som de äfven kallas, ty
man vet, att en sådan tillkommit för hvarje år 
trädet vuxit.

I anseende till höjden växa träden på det sätt,
att de utskjuta nya toppskott och nya grenar; men
de grenar, som finnas på något ställe af stammen,
flytta sig icke högre upp för hvarje år, utan 
qvarblifva altid på samma höjd från marken, så att då
man i skogarne ser träden hafva höga stammar med
grenar i toppen, vet man att de hafva fått denna
form derigenom, att de nedre grenarne hafva torkat
och affallit. Vill man således räkna åldern af ett
träd, skall man taga den nedre delen af stammen,
ty om man afskär stammen t. ex. 20 fot ifrån roten,
så finnes der icke flera årsringar, än dem som 
tillkommit, sedan trädet redan uppnått 20 fots höjd.

Betraktar man bladen på olika trädslag, så 
finner man, att somliga hafva helt tunna, utbredda blad
eller <i>löf</i>, andra deremot spetsiga, nålformiga blad
eller så kallade <i>barr</i>. På grund häraf indelar man
träden i <i>löfträd</i> och <i>barrträd</i>. Ek, bok, björk, al,
ask, alm äro löfträd; fur och gran äro barrträd. 
Safterna hos löfträden äro tunna och vattenaktiga, hos
barrträden deremot oljaktiga eller kådiga.

Vetenskapsmän säga: att hvarje blad, som slår
ut på trädet, nedsänder, för att upphämta sin föda,
en rottråd till jorden. Denna rottråd nedtränger, på
våra vanliga trädslag, emellan barken och veden, och
alltså bildas, för hvarje år trädet löfvas, en samling
sådana rottrådar eller fibrer emellan barken och den
förut bildade veden. Således skall hvarje safring
innehålla så många fibrer, som trädet haft löf det
året denna ring bildats, och alla de fibrer, som 
finnas i hela stammen, skola utgöra ett lika stort 
antal, som antalet af de blad, trädet haft under sin
växttid. Deraf förklaras: att de år, trädet varit mest
frodigt och löfrikt, hafva de tjockaste safringarne
bildats, att safringarne ofta äro olika tjocka på olika
sidor af stammen o. s. v. Hvarje särskild fiber skall
utgöras af en rörledning, hvarigenom saft ur jorden
föres till bladet. Dessa och dylika vetenskapliga
iakttagelser, som bero på undersökningar med starka
mikroskoper och noggranna jemförelser med hvad
man förut känner af naturens lagar, äro ganska 
intressanta, men kunna här endast i förbigående 
omnämnas.

En liten del af safven åtgår till barkens 
bildande, så att på samma gång veden får en ny årsring
på sin yttra sida, får barken en på sin inre. Om
man med förstoringsglas räknar de olika lager, 
hvaraf barken består, så skola dessa vara lika många,
som safringarne i trädet, så framt ej några af barkens
yttre lager lossnat och affallit. En annan del af
safven åtgår till föda för löf och frukt, och det 
öfriga, såsom vi förut nämnt, till vedens förökande.

Det är tydligt, att genom safvens årliga 
uppstigning och förvandling till fast trä en tryckning
uppstår, så väl emot barken, hvilken derutaf vidgar
sig och spricker, som emot trädets inre delar, hvilka
af tryckningen sammanprässas. Äntligen uppnår 
trädet sålunda sin mognadstid, som för eken inträffar
vid ungefär 200 års ålder. Efter denna tid 
uppstiger väl ännu hvarje år safve i trädet, och en ny
ring bildas, men det inre af trädet blir, genom de
yttre delarnes påtryckning, så hårdt sammanprässadt,
att porerna (de fina rör eller kanaler hvarigenom
safterna omlöpa) derstädes täppas, och således
mera kunna uppsuga någon saft ur jorden. 
Safterna omlöpa således i det yttre af veden, under det
kärnan blir alltmera torr och saftlös. Trädet går sin
förvandling till mötes; dess äldsta del, kärnan nere
vid roten, börjar förmultna. Får det stå längre qvar,
multnar dess inre allt mer och mer, till dess 
slutligen blott ett tomt skal återstår af stammen. Trädet
safvar och löfvas likväl hvarje år, intilldess det 
slutligen, oförmöget att bära sin egen tyngd faller till
jorden. Detta är den naturliga gången af ett träds
åldrande och död. Men genom sjukdomar kunna
vissa delar af trädet blifva förderfvade, långt förr än
det är moget.

Ekträdet kan uppnå en ganska betydlig storlek,
så framt det växer på en tjenlig jordmon. Rotens
fria eller hindrade nedträngande i jorden inverkar
betydligt på stammens och kronans form. Möter
roten tidigt berg eller vatten, blir stammen kort och
kronan risig. Träffar roten en berghäll, som i sned
riktning nedskjuter i jorden och tvingar roten åt ena
sidan, så böjer trädets topp sig åt samma sida.
Jordmonen har det väsendtligaste inflytande, ej 
allenast på trädets växtlighet, utan äfven på virkets 
godhet. Då man på en jemn och medelmåttigt högländ
mark, der djup och ej för styf, med mylla blandad
lerjord utgör grunden, finner ekar af den vackraste
och frodigaste växt, så ser man deremot att hvarje
ek, som växer antingen på sumpig mark eller mager
jord, aldeles icke kommer till någon betydlig 
växtlighet, utan blir liten och oansenlig. Men icke nog
härmed: virket blir äfven sämre på det trögt 
växande trädet. Ekar som vuxit fort, eller hvilka hvarje
år ökat sin tjocklek betydligt, hafva naturligtvis 
bredare safringar, än de som vuxit trögt, och just det
ekvirke som har de bredaste safringarne är det 
starkaste och bästa. Då grunden, der en ek växer, är
vattensjuk, får trädet ej allenast smala safringar, till
följe af sin tröga växt, utan det blir <i>toppfornadt</i>,
det vill säga toppen af trädet förtorkar, innan det
kommit till någon betydlig storlek. Då en ek växer
på en mycket vattensjuk jord, blir virket i stammen
vattenfyldt, så att då man fäller ett dylikt träd, en
tunn vättska utsipprar vid hvarje yxhugg. Dessa
omständigheter äro nyttiga att känna, då man köper
på rot stående ekar, för att sjelf behugga dem. Jag
anför här några reglor, för att bedömma godheten
af växande ekar.

När man vill bedömma godheten af en på rot
stående ek, bör man förnämligast iakttaga toppens
utseende. Är trädet <i>toppfornadt</i>, kan man 
förmoda, att stammen är skadad eller åtminstone har 
börjat att öfvergå till förruttnelse. Är det derjemte 
<i>litet och oansenligt till växten</i>, kan man taga för
gifvet, att det vuxit på en otjenlig jordmon och att
virket, som det afgifver, är af dålig beskaffenhet.
Är stammen <i>knölig</i> eller <i>fullsatt med stora 
”knutor”</i>, uppkomma derigenom, att grenar blifvit 
afhuggna tätt invid stammen och sedermera öfvervuxna med
bark, så träffas ej sällan rötor och så kallad 
uggleved på dessa ställen. Dylika knutor kallas 
<i>”hammelknutor”</i> och ett sålunda afqvistadt träd säges
vara <i>”hamladt.”</i> Har stammen en eller flera långsåt
gående upphöjningar, som bilda en utstående kant,
så att stammen, i genomskärning sedd, får det 
utseende fig. 1 å den här bifogade planchen utvisar, så
finnes uti och innanför den utstående kanten en fin
remna, kallad <i>frostspricka</i>. Man tror, att sådana
remnor tillkomma då stark frost inträffar tidigt på
hösten, medan mycken safve ännu är i trädet. Ty
om safven fryser till is, upptager den ett större rum
än när den var flytande, och trycker derföre mot
barken, till dess denna ej vidare kan vidga sig,
utan att remna. Den sålunda uppkomna remnan i
barken blir år efter annat allt större, och dess 
kanter mera utstående. En del frostsprickor gå endast
i ytan af trädet och försvinna vid behuggningen.
Andra gå intill kärnan, och i så fall spricker trädet,
sedan det blifvit apteradt, äfven om sprickan är så
fin, att den knappt synes, när man behuggit trädet.
Om på stam eller grenar äro <i>runda hål, 
förorsakade af foglar, som urhålkat bon åt sig i 
trädet</i>, så kan man vara säker att, åtminstone på dessa
ställen, virket är angripet af sjukdom eller 
ålderdomssvaghet. Är trädet starkt <i>mosslupet</i>, kan man
äfven tvifla på dess godhet. Deremot, när ett träd
har frisk lopp och friska grenar, samt slät stam med
ringa mossa och i proportion till trädets storlek 
någorlunda fin bark, så har man anledning att tro det
äga godt virke.

I afseende på den ålder, vid hvilken en ek bör
fällas, är det knappt mödan värdt, att gifva någon
föreskrift, ty med den ringa tillgång man nu har på
ekvirke, måste träden oftast fällas, antingen den rätta
tidpunkten är inne eller ej. Annars är rätta regeln
för trädens ålder den, att <i>skog som skall användas
till skeppsbyggnad, så väl som till andra</i> 
<i>byggnader, bör vara mogen, men ej öfvermogen</i>. 
Ekens mognadstid infaller vid ungefär 200 års ålder,
men man både kan och måste ofta använda virket
långt före denna tid.

När man betraktar ändan af ett tvärt afskuret 
ektimmer, så finner man, att hvarje safring består af
ett fast och tätt fiberlager, i hvars ena kant är en
lösare med porer försedd rand. Ju bredare den 
fasta delen af safringen är, och ju smalare och 
mindre porös den lösa randen är, desto starkare är 
virket. På det bästa och starkaste ekvirket äro 
safringarne mycket breda (2 à 3 linier på den del af
kärnveden, som är belägen midt emellan stammens
innersta del och ytan) och den porösa randen mycket
smal; hvaremot på den aldra sämsta, så kallade 
<i>fraseken</i>, safringarne äro så smala och den porösa 
randen upptager en så stor del af dem, att ringarne
liksom sammanfalla i hvarandra, så att man knappast
kan urskilja dem. Häraf finner man, att <i>ju 
hastigare en växande ek tilltager i tjocklek, desto
bättre och starkare blir också det virke den 
afgifver</i>. Denna ekens egenskap bör man så mycket
mera lägga märke till, som den är motsatt, hvad
som gäller för furuvirket. För furuvirke har man
den erfarenheten, att ju smalare safringarne äro, 
desto starkare är virket. På den bästa smålands 
kärnfur äro safringarne en half eller en tredjedels linie
breda, hvaremot de på löst och mjukt furuvirke eller
så kallad <i>qvaddtall</i> kunna vara hela tre linier 
breda, i nedre delen af stammen.

Ytan uti en ek är mycket ljusare, än den 
öfriga veden, eller nära hvit till färgen, hvarföre man
gifvit den namn af <i>hvitved</i>. Ytan är, såsom vi 
förut nämnt, mindre mogen än det öfriga träet. Hos
eken är ytan ganska mjuk och af föga styrka. Den
upptager dock på detta trädslag vanligtvis blott en
ringa del af stammen; och ju äldre trädet är, desto
mindre är ytan, i jemförelse med den mognare 
veden. Det är naturligt, att hvad som ena året är
yta förvandlas, på ett växande träd, med tiden, till
fast och hård ved eller kärna, allt i den mon flera
safringar bildas utanför dem som finnas och de 
innanför varande vinna mera mognad. Hvitveden är
således icke tillkommen genom någon slags 
sjukdom hos trädet, utan tillhör hvarje växande ek, 
likasom yta finnes hos furuträd och andra träd. Men
hvitveden hos eken har den egenskapen, att på ett
tillhugget timmer snart förlora den obetydliga styrka,
den äger, och med tiden öfvergå till ett fint pulver,
hvarföre man altid bör borthugga hvitveden, innan
man insätter ett ektimmer i någon byggnad.

Somliga träd växa så, att fibrerna i virket ej
gå parallela med trädets axel, utan beskrifva mer
eller mindre förlängda spiraler omkring densamma.
Man kan på barken af ett växande träd se, om det
har en så beskaffad växt, ty sprickorna i barken gå
äfven uti spiralform omkring trädet, i stället för att
gå rätt upp och ned. Dylika träd, som dock icke
ofta förekomma, kallas <i>växtvridna</i>. De äro 
otjenliga, att sågas till plankor, ty då blifva fibrerna snedt
afskurna, och plankorna följaktligen mindre starka.

Om på en växande ek en gren afhugges eller
afbrytes nära vid stammen, så inträffar det, att 
igenom alla de porer, som härigenom öppnas, utsipprar
safven, hvilken derefter torkar och bildar en 
betäckning öfver det blottade stället. De sålunda tilltäppta
porerna kunna icke utsläppa den innanför varande
saften, hvilken, i stället för att den tillförene 
uppsugades af grenen och tjenade till näring för 
densamma, nu qvarstadnar i stammen, der den kommer
i jäsning och förorsakar sjukdom hos trädet. Denna
sjukdom yttrar sig deruti, att fibrerna förvandlas till
en svampaktig massa, kallad <i>uggla</i> eller <i>uggleved</i>.
Allt efter färgen får den namnet <i>gul uggla</i> eller
<i>hvit uggla</i>. Den kan sträcka sig ned långs hela
stammen, och sprider sig stundom i flera riktningar
åt sidorna, så att den gör allt virket nedanför den
afhuggna grenen odugligt. Likväl synes det endast
vara under vissa omständigheter, som afbrytandet af
en gren kan förorsaka så stor våda, såsom t. ex. när
det sker under starkaste saftiden, när brottet är
ojemnt, så att regnvatten kan stadna deruti o. s. v.
Ty det händer ej sällan på träd, som hafva afhuggna
och med bark öfvervuxna grenar, att virket innanför
är oskadadt eller endast angripet af en obetydlig
röta af brun eller rödaktig färg. Om en gren 
afskäres ett par fot utifrån stammen, så medför det
sällan någon olägenhet för virket i stammen.

Eken är i öfrigt ömtålig för alla slags sårnader
och tager lätt röta, der den på något sätt ofredas.
Har på en växande ek barken på något ställe 
blifvit krossad eller afskalad, antigen af okynne eller
derigenom, att ett annat träd blifvit så vårdslöst fäldt,
att det slagit emot eken, så träffar man, när eken
efter flera års förlopp fälles, en röta på detta ställe,
hvilken dock sällan är af större vidsträckthet eller
betydenhet. Man kallar en sådan skada <i>bomslag</i>.
Vid fällning af kronoekar för Flottans behof, har man
stundom funnit träd, der man ett stycke in i 
stammen sett ett mindre bomslag af den beskaflenhet, att
när de utanför varande årsringarne, hvilka under 
tidernas längd vuxit öfver såret, blifvit borthuggna, en
stämpel med Konung Gustaf III:s namnchiffer blifvit
synlig på det sårade stället, till tecken att trädet
under denne Konungs regering blifvit utstämpladt till
fällning, men sedermera ej användt. I sednare tider
har man iakttagit den försigtigheten, att då ekar 
utmärkts för Flottans räkning, men ej på flera år efter
skolat huggas, hafva de endast blifvit försedda med
vissa märken eller så kallade <i>fläckningar</i> i det 
yttre af barken, men ej stämplade på veden, förr än
samma år de skolat fällas.

Somliga träd hafva så kallad <i>rödved</i>, hvilken
är en slags röta eller åtminstone början till röta.
Rödveden uppkommer genom någon sjukdom hos
trädet, synes i ändan på de apterade timren såsom
en större rödbrun fläck, är saftlös och lösare än det
öfriga virket. Andra ekar hafva en sjukdom, som
visar sig deruti, att virket, då det betraktas tvärt
afskuret, har gråaktiga smärre fläckar, hvilka 
likaledes tillkännagifva ett anlag till förruttnelse.

Ännu hafva vi en särskild slags röta att taga i
betraktande, nemligen så kallad <i>ring</i>. Det händer
på somliga träd, att flera bredvid hvarandra liggande
safringar ej allenast hafva en annan färg, än den
öfriga veden, utan äfven synas vara af olika 
beskaffenhet med denna. Man kallar sådan ved <i>ring</i> eller
<i>ringved</i>. Stundom går ringen jemnbred rundt 
omkring kärnan, stundom åter upptager den flera 
safringar på en del af trädet, än på den öfriga delen.
Oftast är ringen mycket ljusare till färgen, än det
öfriga träet, samt består af en lös och föga 
varaktig ved, hvilken vida hastigare öfvergår till 
förruttnelse, än det omgifvande virket. Är ringen lös eller
har den redan börjat öfvergå till förruttnelse, så är
den naturligtvis ganska skadlig, emedan den sjelf är
utan styrka och förorsakar röta hos det omgifvande
friska träet. Hvarje röta, som förekommer uti ett
timmer, har nemligen den egenskapen, att mer eller
mindre hastigt gripa omkring sig och smitta den
friska delen af timret. Men, är ringen frisk och
fast, och den endast skiljer sig från det öfriga 
virket genom en olika färg, så kan den icke anses
skadlig; någon gång kan den vara af hårdare och
lastare natur än det närliggande träet.

Man tror att ring uppkommer derigenom, att
roten, under det den nedtränger i jorden, träffar ett
jordlager, som är mindre tjenligt till näring för 
trädet, än den jord, som är öfver och under samma
lager. Följden blir, att under de år, roten 
behöfver för att passera igenom detta otjenliga lager, 
meddelar den stammen en sämre näring, hvarföre de
safringar som under dessa år bildas, bestå af ett 
lösare och sämre virke. Detta antagande har mycken
sannolikhet för sig, ty derigenom kan man äfven 
förklara hvarföre ringen stundom är bättre, än det 
virke som omgifver densamma. Roten kan nemligen
hafva träffat ett fetare och bättre jordlager på ett
visst djup. Den enda omständighet, som tyckes 
motsäga ringens uppkomst på det antagna sättet, är den,
att ringen understundom icke går omkring hela 
stammen utan blott finnes på en del deraf, stundom åter
är bredare eller upptager flera safringar på stammens
ena sida, än på den andra. Men äfven denna 
oegentlighet förklaras lätt, ty eken har ej allenast sin 
stora pålrot, som rakt nedtränger i jorden, utan äfven
sidorötter, hvilka gifva trädet näring, och då kan
man antaga, att en del af sidorötterna, antingen 
aldeles icke, eller ock några år förr eller sednare än
pålroten, nedtränga till det ställe i jorden, som ger
ringen sitt upphof. Följaktligen kunna de fibrer, som
gå ifrån vissa af sidorötterna, blifva annorlunda 
beskaffade, än de som gå ifrån pålroten och ifrån de
öfriga sidorötterna, samt sålunda förorsaka, att ring
visar sig endast på en viss sida af stammen eller
att den upptager större bredd på ena sidan af 
stammen än på den motsatta o. s. v.

<i>Kärnsköra</i>, som stundom benämnes <i>öppen ring</i>,
består deruti, att en del af safringarne lossnat ifrån
de öfriga, så att en cirkelformig spricka uppkommit
i det inre af trädet. Det händer dock sällan, att
kärnsköran går så helt och hållet omkring trädets
axel, att den, då stammen afskäres, synes såsom en
fullständig cirkel, utan den upptager vanligen blott
en del af cirkeln. Kärnsköror förekomma vanligtvis
endast nära trädets rot; dock har det någon gång
händt, att en sådan sköra sträckt sig igenom större
delen af stammens längd och tillika gått rundt 
omkring axeln, så att när trädet blifvit fäldt, det 
liknat en utborrad större cylinder, hvaruti en smalare
cylinder blifvit inpassad.

Ett annat slag så kallade kärnsköror eller 
kärnsprickor äro räta sprickor, som på en tvärt afskuren
stam visa sig gå igenom centrum af kärnan uti 
diametral riktning. När dylika förekomma på ekar, äro
de dock sällan af någon större betydenhet. Men på
en del furuvirke, synnerligast på balkar och spiror
från Norrland, finner man dem som gå igenom hela
timret, ifrån rotändan till toppändan. De äro i 
Norrland kända under namnet <i>vindsköror</i>, och tros 
uppkomma derigenom, att de häftiga höst- och 
vinterstormarne böja de unga trädstammarne fram och 
tillbaka, till dess de remna i det inre af veden. Den
en gång uppkomna remnan blir sedan hvarje år större.
Innan skogarne blifvit så hårdt anlitade, lära 
vindskörorna varit mera sällsynta, men numera, då de
glest stående träden ej kunna skydda hvarandra, 
hafva också vindsköror blifvit allmänna.

<i>Masksting</i> träffas såväl i veden på växande
ekar, som på apteradt virke. De förorsakas af 
insekter eller deras larver och äro af åtskilliga slag.
Här behöfva vi endast anmärka, att en del 
masksting blott utgöras af fina, från allt stoft befriade
borrhål, till utseendet svarta, såsom om de blifvit
gjorda med en glödgad syl, andra åter äro ännu 
finare, ljusa och uppfylda med fint stoft eller äfven
med svamp. De förra äro mindre farliga, de 
sednare högst skadliga.

Vi öfvergå nu till beskrifningen om sättet

<h2><small>Att fälla och behugga ekar.</small></h2>

Träden böra fällas sent på hösten eller under
vintern, när safterna ej äro i omlopp i trädet. Man
vinner derigenom den dubbla fördelen, att virket
blir varaktigare och att man kan begagna sig af
vintervägar, för att transportera de behuggna träden.
Virket blir ännu bättre och får mindre benägenhet
att spricka, om man vidtager den åtgärden, att våren
förr än trädet skall fällas, just under saftiden, 
afskala barken å stammen och de större grenarne. Det
säges att ekar som fällas i nedan mindre lätt 
angripas af mask, än de som fällas i ny.

När en ek skall fällas, bör man altid ställa så
till att den faller på någon af de sidorna, som 
hafva de sämsta grenarne. Det kan annars lätt hända,
att de dugliga grenarne slås sönder, i synnerhet om
marken är stenbunden eller hårdt frusen. Man kan
i allmänhet lätt fälla trädet åt det håll man önskar,
men om det någon gång händer, att trädet lutar så
mycket åt ena sidan, att det svårligen kan hindras
att falla ditåt, eller om marken rundtomkring är
stenig och bergig, kan man af några unga granar
eller andra träd och buskar göra en underbäddning
för eken att falla på.

Figurerna 2 och 3 föreställa rotändan af en ek,
sedd i elevation och planritning. I fig. 2 föreställes
trädet ännu icke hafva fallit; i fig. 3 är det 
afbildadt, sedan det blifvit fäldt. Dessa teckningar visa
huru man går till väga, för att fälla ett träd, när
man har fritt val att låta det falla åt hvilken som
helst af tvenne motsatta sidor. Vi antaga t. ex. att
trädet skall fällas antingen åt öster eller vester, men
ej får falla åt något af de öfriga väderstrecken. Då
utmärker man, på stammens norra och södra sidor,
tätt nervid marken, tvenne så kallade <i>band</i> (på 
figurerna tecknade med bokstafven <i>b</i>), hugger sedan
in i stammen från östra och vestra sidorna, såsom
figurerna utvisa, till dess kärnan af trädet är 
fullkomligt afhuggen; men aktar sig noga att 
dessförinnan röra vid banden, ty om trädet faller innan
kärnveden är afhuggen, kan det hända, att hela 
stammen spricker. Slutligen ger man ett par hugg i
banden, hvarvid trädet bestämdt faller åt östra eller
vestra sidan, så framt det ej har så ovanligt stora
och tunga grenar på någon af de andra sidorna,
eller så stark lutning åt någon af dessa andra sidor,
att det ovilkorligen drages ditåt. Vi skola nu visa,
huru man då kan hjelpa saken.

Fig. 4 föreställer ett träd, växande på brädden
af en å, hvilken vi t. ex. antaga rinnande från norr
till söder. Öster om trädet är landet, men ditåt kan
man ej fälla eken, emedan den har för stark lutning
åt vester. I vester är en brant häll med ån inunder,
dit man ej vill att trädet skall falla. Det återstår
alltså endast, att låta det falla långsutmed ån och
ofvanpå åbrädden, i norr eller söder. Man fästar då
om trädets öfra del ett mycket starkt tåg eller 
jernkjetting, hvars andra ända fastgöres rätt i öster från
trädet, omkring en trädstam eller annat säkert stöd.
En betydlig frestning kommer att äga rum på tåget,
om trädet är stort och har betydlig lutning, hvarföre
man måste vara förvissad om, både att tåget har
tillräcklig styrka och att dess ändar äro säkert 
fästade. Undra ändan hindras från att slira uppåt,
antingen genom fastspikade knapar eller derigenom,
att man gör en inhuggning för tåget rundtomkring
den trädstam, hvarvid ändan skall fästas. En god
talja, hvars ena block fästes vid trädets topp, och
hvars andra block fastgöres vid stödet nära marken,
är bättre än tåg eller kjetting, emedan den, då 
löparen styfhalas, kan blifva bättre sträckt, än ett 
enkelt gröfre tåg. När trädet sålunda blifvit försedt,
göres inskyrningen (inhuggningen) i stammen från
norra och södra sidorna, med banden på östra och
vestra sidorna, då trädet, vid sitt fall, af tåget 
tvingas att lägga sig utmed åbrädden.

Ett behändigt sätt att fälla ett träd åt ett visst
håll är följande. Det användes med fördel, när 
trädet står någorlunda lodrätt och ej har alltför 
öfvervägande tyngd i grenarne på någon af de sidor, dit
man ej vill fälla trädet. Man hugger in från 
motsatta sidan emot den, åt hvilken trädet bör fällas.
Inskyrningen göres blott till en tredjedel eller två
femtedelar af stammens tjocklek, och skyret fylles
med smärre stenar, hvilka hårdt inkilas (se fig. 5).
Sedan hugger man in från motsatta sidan, till dess
trädet faller, alltid iakttagande, att kärnan 
fullkomligt afhugges, innan man hugger i banden, hvilka
nu likasom i förra händelserna bibehållas, för att
hindra trädet att falla åt någon af de sidorna, 
hvarifrån inskyrningen ej är gjord.

När man fäller träd på ofvanbeskrifna sätt, så
inträffar sällan något stubbdrag. Med <i>stubbdrag</i>
eller som det äfven kallas <i>kärndrag</i> menar man,
att då trädet faller, utslitas ur stammen och fastsitter
vid stubben en eller annan, två till fyra linier tjock,
sträng af trädets fibrer. Sådana stubbdrag kunna 
hafva ett par fots längd; de äro i öfrigt ej af någon
menlig betydelse, då de tvertom angifva ett 
särdeles segt och godt virke, ty på det sköra komma
stubbdrag ej i fråga.

Det är högst angeläget, då träd skola fällas,
att inskyrningen göres tätt intill marken, på det 
ingenting af stammens längd skall gå förloradt, och
för samma orsaks skull bör man göra inskyrningen
så långsluttande som möjligt, såsom figurerna visa.
Man kan till och med hugga så, att midten af 
skyret går ned i roten under marken, och förlorar då
ej mera virke, än om man sågar omkull trädet. Att
fälla ekar genom sågning är ofta olämpligt, men
går ganska bra, när trädens ställning och markens
beskaffenhet medgifver ett sådant fällningssätt.
Detta fordrar dock mycken försigtighet, för att 
förekomma, att arbetarne ej skadas genom trädets fall
åt ett annat håll, än man beräknat.

Det är angeläget, att innan en ek fälles
undersöka, om den har någon så grof och väl vuxen
rot, att denna i förening med nedra delen af 
stammen kan afgifva ett dugligt krumtimmer. I sådan
händelse bör denna rot blottas och afhuggas vid
lämpligt afstånd från stammen, hvarefter trädet fälles
genom de öfriga rötternas afhuggning, under 
iakttagande af nödig försigtighet.

Så snart en ek blifvit fäld och innan man 
bestämmer hvilka timmer, som skola uttagas derutaf,
undersöker man de ställen, hvarest man har anledning
att misstänka rötor, ty upptäckten af en svårare röta
kan föranleda att man måste afsåga trädet på andra
ställen, än man annars hade ämnat. Med ledning
så väl af denna undersökning som af trädets form,
bestämmer man de ställen, der det bör afskäras.
Att gifva reglor för, huru man härvid i hvarje 
särskildt fall bör gå till väga, är aldeles omöjligt. Här
gäller det, att genom förstånd och omtanke använda
trädet med den största hushållning, på det så 
mycket virke och så tjenliga timmer, som möjligt, må
kunna erhållas. Synnerligast bör man sträfva efter
att få krumtimmer och knän. Sedan man sålunda
bestämt de ställen, hvarest stam och grenar skola
afskäras, verkställer man afsågningen och får 
derigenom ämnena till de särskilda timmer, som skola 
behuggas.

Alla timmer, så väl krumma som räta, göras
linräta eller plana på tvenne sidor. Dessa sidor
kallas <i>tunningssidorna</i>, och afståndet emellan dem
är trädets <i>tunning</i> eller <i>tjocklek</i>. De andra 
sidorna deremot tagas så bugtiga, som trädets växt 
möjligen medgifver, utan att <i>hugga öfver spån</i>, det
vill säga: man får icke, för att öka den bugt trädet
af naturen har, hugga så att fibrerna snedt afskäras.

Timmer som hafva minst sex liniers bugt för
hvarje fot trädet är långt, och en proportionerlig
längd emot tjockleken, kallas <i>krumtimmer</i>, hvaremot
alla timmer som hafva mindre bugt kallas <i>rättimmer</i>,
hvilken sednare benämning naturligtvis också tillhör
de timmer, som äro plana på alla fyra sidorna. Vid en
del privatvarf nyttjas benämningen <i>halfkrumt</i> virke,
hvartill man hänför timmer som hafva 4 till 6 
liniers bugt på foten. Sålunda, om ett timmer är t.
ex. 11 fot långt, skall det hafva minst 66 liniers
eller 6,6 tums bugt, för att få namn af krumtimmer,
och minst 44 liniers eller 4,4 tums bugt, för att
benämnas halfkrumt.

Det tyckes visserligen, som om bugten ej 
behöfver stå i något slags förhållande till timrens 
tjocklek, utan endast till deras längd, och att således ett
timmer, som har 6 liniers bugt för hvarje fot af
längden, bör anses såsom krumtimmer, antingen det
är kort och tjockt eller långt och smalt; men så är
det i sjelfva verket icke. Man tänke sig blott ett
timmer, som är t. ex. 3 fot långt, 2 fot bredt, 2 fot
tjockt och har 18 liniers eller 1,8 tums bugt. Ett
dylikt block kan aldrig få namn af krumtimmer, 
ehuru det har den mot längden vanliga bugten. 
Derföre har man för virke som antages vid Kronans
varf stadgat, att krumtimmer skola hafva minst lika
många fot i längd som verktum i tjocklek, samt att
endast på krummare och rarare timmer 2 högst 3
fot få brista i detta förhållande.

Krumtimmer tagas dels ur stammen, dels ur en
gren i förening med den del af stammen, som är
nedanför grenen, dels ur stammen och en rot, dels
ur tvenne grenar. Den del, som är tagen ur 
grenen, kallas <i>gren</i>, och den som är tagen ur stammen
<i>bål</i>. Det inre af bugten eller af vinkeln emellan
bål och gren kallas <i>qvark</i>.

<i>Knän</i> äro sådana krumtimmer, der gren och bål
mot hvarandra bilda en vinkel af högst 115 graders
storlek. Knän förekomma af trenne slag med olika
benämningar, nemligen: rätvinkliga som kallas 
<i>vinkelknän</i>, spetsvinkliga som kallas <i>bindvinkelknän</i>
och trubbvinkliga som kallas <i>afvinkelknän;</i> hvilket
sistnämnda slag, såsom nyss nämndes, ej får hafva
öfver 115° vinkel emellan bål och gren.

Fig. 6 och 7 föreställa tvenne krumtimmer, 
tagna ur hvar sin ekstam. Fig. 8 föreställer ett 
krumtimmer, taget ur stam och gren. De prickade 
linierna visa sättet för bugtens mätning. Ett 
krumtimmer af den form fig. 7 visar kallas <i>ess-bugtigt</i>, med
anledning af dess böjnings likhet med bokstafven S.
Rätta sättet att mäta bugten på ett dylikt timmer är
att sammanlägga <i>a b</i> och <i>c d</i>. Fig. 9 och 10 visa
ett afvinkel- och ett bindvinkelknä.. När vinkeln <i>a b c</i>
öfverstiger 115 grader kallas pjesen icke knä, utan
krumtimmer.

Bålen hos krumtimmer och knän måste tagas ur
den del af stammen, som är nedanför grenen, så att
timret får naturlig eller vuxen vinkel, det vill säga:
att fibrerna i grenen äfven gå igenom bålen. Tages
bålen ur stammen ofvanför grenen, blir i qvarken så
kalladt <i>afvuxet</i> trä, ty de fibrer, som gå igenom
grenen, sträcka sig nedåt stammen och icke uppåt.
Af fig. 11, der linierna <i>l m</i> och <i>n o</i> utmärka fibrernas
riktning, synes tydligt att ett timmer, som skall få
tillräcklig styrka i qvarken, måste uttagas såsom
<i>a b c d e f</i> och icke såsom <i>e f g h i k</i>. Lika litet kan
ett dugligt knä eller krumtimmer formeras af vinkeln
emellan tvenne uppåt gående grenar. Det enda 
tillfälle, då tvenne uppåt gående grenar kunna 
begagnas i samma timmer, är då man apterar så kallade
<i>klykor</i> till gafflar m. m.; men då tages en längre del
af stammen nedanför klykan (se fig. 12), hvilken del
vid användandet blir förenad med sjelfva klykan,
och hvarigenom erforderlig styrka fås. På alla knän
och krumtimmer med knäform lemnar man vid 
behuggningen en så kallad <i>klack</i>, del vill säga: man
låter bålen räcka något utanför grenens yttre sida,
emedan det annars, vid timrets torkning, lättare 
händer, att skadliga sprickor yppa sig på yttre sidan af
vinkeln emellan bål och gren.

I det Reglemente, som gäller för besigtningar
af virke för Flottans räkning, äro särskilda 
vidlyftiga föreskrifter gifna, huru timmer till olika ändamål
skola vara beskaffade, så till dimensioner som form,
samt huru virket, på grund af storlek och 
beskaffenhet, hänföres under många olika klasser och 
sortamenter. Här komma några sådana bestämmanden
icke att gifvas, alldenstund den, som skall besigtiga
virke för Kronans räkning, har reglementet att följa
(det sednaste eller nu gällande Reglementet för 
virkesbesigtningar för Flottans räkning är utfärdadt år
1825), och den, som behugger eller upphandlar 
virke för privata varf, vanligtvis icke hänför det under
andra benämningar än <i>krumtimmer, rättimmer</i> och
<i>knän</i>, samt <i>båttimmer</i>. Det sistnämnda slaget äro
sådana små, af trädens grenar tillarbetade 
krumtimmer, som ej uppgå till 3 kubikfots storlek. Allt 
efter storleken, benämner man dem <i>espings-, slups-</i>
eller <i>jolltimmer</i>. De minsta båttimren eller 
jolltimren huggas 3 ½ fot långa, 0,33 fot breda och 0,25
fot i tunning.

När man uttager timmer ur de fälda träden,
bör man taga för en bestämd regel: <i>att häldre
hugga bort för litet än för mycket</i>, af det virke
som skall borttagas, för att gifva timret sin 
tillbörliga form. <i>Aldrig bör något virke huggas 
skarpkantigt</i>, utan en lämplig van lemnas. <i>Van</i> eller
<i>vankant</i> är den brist i full fyrkant, som finnes på
de icke fullkantiga träden.

Om man ur ett träd hugger ett timmer med
van, blir timret naturligtvis större till bredd och
tjocklek, än om det apteras utan van. Se fig. 13,
der de fulldragna linierna visa en trädstam i 
genomskärning, samt huru ett timmer ur denna stam 
uttages med van, och de prickade linierna visa ett ur
samma träd taget timmer utan van. Antingen man
nu vid behuggningen lemnar van eller icke, så 
spricker timrets yttre ved, hvarjemte det kastar eller 
vrider sig under torkningen, och måste i alla 
händelser ytterligare omhuggas, för att passa till något
visst ändamål. Vid omhuggningen af ett vankantigt
timmer, minskas eller försvinner vanen så väl som
sprickorna, men timret blir naturligtvis större än om
det vid sin första aptering blifvit behugget i skarpkant.

När man af ett krumtimmer skall forma ett 
<i>krumstycke</i> (ett timmer som har böjning åt tvenne håll),
händer det ofta, att krumstycket måste uttagas på
det sätt, som föreställes af fig. 14. De fulldragna
linierna visa ena ändan af ett vankantigt timmer och
de prickade linierna ändan af ett derutur taget 
krumstycke. Man ser, att ett timmer med ovanligt stor
van kan lemna ett lika stort krumstycke, som ett 
aldeles skarpkantigt timmer af samma bredd och 
tjocklek med det vankantiga.

På knän och krumtimmer bör man i synnerhet
inuti bugten lemna betydlig van; grenen på ett knä
må nära bålen vara åttkantig, i ändan rund. Espings-,
slups- och jolltimmer må vara åttkantiga, i lilländan
runda.

Sedan man å en fäld ek afskurit de särskilda
stycken, hvaraf timmer skola formas, företager man
dessas behuggning. Hvarje pjes ställes på säkra 
underslag, bestående af afhuggna grenar eller dylikt,
och pallas stadigt. Bugten eller ryggen af trädet
vändes alltid nedåt. Nu afstickes timrets tjocklek och
kritlinor uppknäppas, att tjena till rättelse för 
sidhuggningen eller tunningen, hvarefter timret afbilas
lodrätt å ömse sidor. Då kritlinor skola uppknäppas
på ett timmer med betydlig bugt, måste man, sedan
linan blifvit sträckt emellan de uppåt stående 
ändarne af timret, fälla ned ett lod (sådant som 
timmermän begagna, för att undersöka om en yta står 
lodrätt) ifrån midten af linan till trädet, hvarefter linan
spännes ned till den punkt lodets pynt angifvit. På
det kritlinorna må synas bättre, borthugger man den
yttre grå barken, innan de uppknäppas. Sedan 
timret blifvit tunnadt, lägges det på sidan, och 
mallhuggningen sker till den form trädets växt medgifver.

På de färdiga timren uthuggas alla sådana smärre
rötor, som ej försvunnit vid apteringen, hvarjemte
skadade eller misstänkta qvistar utborras. All bark
borthugges fullkomligt, ty får den sitta qvar, kommer
der mask mellan barken och trädet. Skola timren ej
genast afhemtas, bör man ej försumma, att lägga dem
på underslag, som upphöja dem några tum från 
marken. De sidor, som hafva <i>spunningar</i> (så kallas
de hål, hvilka uppkomma genom uthuggning af 
rötorna) eller utborrade qvistar, få icke vändas uppåt, ty
då samlas regnvatten i spunningarne och skadar virket.

I sammanhang härmed skola vi nämna några
ord om

<h2><small>Sättet att förvara ekvirke.</small></h2>

Man bör göra skilnad emellan sådana rötor hos
ekvirket, hvilka uppkommit under det trädet stått på
rot, och den röta, som uppkommit sedan trädet 
blifvit behugget, under det timren förvaras. Man kallar
det sednare slaget <i>torröta</i>. Den förekommer 
ganska ofta, i synnerhet hos de största timren, och 
griper hastigt omkring sig, så snart den en gång 
begynnt angripa ett timmer. På följande sätt förklaras
lätt dess tillkomst. Ingenting verkar så hastigt att
förderfva friskt ekvirke, som hämmad utdunstning.
Insätter man t. ex. ett nyligen fäldt ektimmer i en
byggnad, der det så tätt omgifves af andra timmer,
att dess safter tvingas att qvarstanna i veden, så
kan man vara säker, att om få år finna det aldeles
upprutet. Allt virke består, såsom vi förut nämnt,
till sin sammansättning af fasta, långsåt gående 
fibrer eller trådar och deremellan varande, äfven 
långsåt gående porer (fina rör eller kanaler). I dessa
porer innehållas de flytande, saftiga ämnena, som
finnas i virket. Till följe af denna virkets bildning,
sker utdunstningen till det mesta genom timrens 
ändar. När behugget virke transporteras till det ställe,
der det skall uppläggas i förvar, händer det ofta att
porerna täppas, dels af sjelfva den utträngande 
saften, som genom solens och luftens åverkan hårdnar,
dels af dam eller annan orenlighet, som lätt 
tillkommer t. ex. då timret köres på en dammande 
landsväg. Sålunda hindras den innanför varande saften
att vidare utdunsta, och om timret nu upplägges,
vare sig i skjul eller under bar himmel, så händer
det att virket får torröta, i synnerhet om det blifvit
fäldt under saftiden. När ett så behandladt timmer
några år derefter skall användas, finner man ej 
sällan, att ehuru ändarne äro hårda och se friska ut,
trädet likväl, då det afkortas ett par tum ifrån ändan,
befinnes upprutet.

För att förekomma torröta, har man vidtagit 
åtskilliga medel, alla hafvande till ändamål att 
befrämja en mera obehindrad utdunstning genom 
timrens ändar. Man afskär t. ex ändarne snedt, 
hvarigenom afdunstningsytan blir större. För att likväl
spara virke, kan man skära dem i trappstegsform,
såsom fig. 15 visar. Äfven kan man, med en större
spiknafvare, borra hål nära intill hvarandra öfver
hela ändytan; i sned direction och till 1 à 1½ tums
djup. Det bästa och minst besvärliga synes vara
att, när virket ankommer till varfven och tidtals 
under dess förvarande, dels uppsligta ändarne, dels 
spola dem med vatten. Ett godt sätt att förvara 
ekvirke, som först efter lång tid skall begagnas, synes
vara, att sänka det under vatten, straxt eller det
blifvit apteradt, låta det ligga så i några år och
derefter förvara det på land. I vattnet torkar 
safven ut, likasom i luften, men timret spricker ej 
sönder, såsom det händer under torkning i luften. Dock
är icke vattnet öfverallt tjenligt härtill, ty i varmare
klimater skulle timren uppätas af mask; men vattnet
vid våra kuster är ganska passande.

För att gifva ett begrepp om godt ekvirkes
varaktighet, anföres följande erfarenhetsrön. År 1842
upptogos från en så kallad virkeshock å Kongl.
Skeppsvarfvet i Carlskrona tvenne ektimmer, hvilka
derstädes legat förvarade under vatten och befunnos
hafva följande inskrifter: det ena: MCLXVII.
T. R. 1777; det andra: MCCXIX. T. R. 1777. De
romerska siffrorna utmärka pjesernas nummer i 
räkenskaperna, T. R. betyda Tyskt Rättimmer och 1777
är årtalet, då timret inkommit till varfvet och blifvit
nedlagdt i vattnet. Det förstnämnda af dessa timmer
har alltsedan förvarats under ett med väggar 
omgifvet skjul. Det blef år 1847, således 70 år efter
nedsänkningen i vattnet och sedan det under 5 år
fått tid att uttorka, skuret i plankor, då det visade
sig, att virket, som från början varit hårdt och godt,
icke på något synbart sätt blifvit skadadt. I 
ändarne syntes af färgen, att vattnet inträngt en 
decimaltum djupt, men på sidorna kunde ej märkas huru
långt vattnet inträngt. Nu, år 1857, hafva dessa 80
år gamla plankor fullkomligt samma utseende, som
de hade för tio år sedan, och deras styrka är ännu
så betydlig, att det enligt gjordt försök erfordras
20160 skålpunds tyngd, för att afslita ett stycke af
en qvadratdecimaltums genomskärning. Då 
undersökningar, som af åtskilliga vetenskapsmän blifvit
gjorda öfver absoluta styrkan af ekvirke, gifvit det
resultat, att 13380 till 32330 skålpund fordras,
för att afslita en stång af en qvadratdecimaltums
genomskärning, så finner man att det ifrågavarande
virket ännu äger ganska mycken styrka. År 1847
nedgräfdes, på ett ställe der marken består af lös
och något fuktig jord, ett stycke af dessa plankor
och ett lika stort stycke färskt godt ekvirke. 
Styckena upptogos 1857 och befunnos begge temligen
väl bibehållna, men det äldre något mera frätt än
det andra. Det andra af de här omtalade timren,
hvilket man för jemförelses skull låtit ligga på 
marken under bar himmel, sedan år 1842, är nu,
(år 1857) betydligt angripet af röta och synes
med stora steg gå sin fullkomliga upplösning till
mötes.

<h2><small>Ekvirkes besigtning.</small></h2>

Virke, som länge legat behugget, uppsligtas der
och hvar på sidorna samt i ändarne, hvarjemte 
ändarne undersökas genom borrning med fin nafvare.
På nytt virke behöfver naturligtvis ej någon 
uppsligtning göras. Alla rötor bortrensas, misstänkta
qvistar utborras, och om ändarne befinnas skadade
af rötor, afkortas de, till dess godt trä visar sig.
Likvisst får uppränsningen icke drifvas för långt, ty
det kan hända, att man, för att få bort alla rötor ur
ett timmer, måste hugga bort så mycket af det goda
virket, att timret derigenom blir aldeles 
oanvändbart, hvaremot det, utan uppränsning, skulle kunnat
begagnas till arbeten, der dess mer eller mindre 
goda beskaffenhet varit af mindre vigt.

Uppränsningen af smärre skador verkställes 
lättast med en så kallad <i>proberyx</i> af det utseende
fig. 16 visar. Den är förestäld i en tiondedel af
rätta storleken; <i>a</i> är yxan sedd framifrån, <i>b</i> från
sidan. Det synes af ritningen, att ena ändan är 
slipad såsom en vanlig huggyx, och den andra såsom
ett huggjern. Skaftet är af trä.

För att bedömma hårdheten och segheten eller
styrkan af virket, har man safringarnes bredd och
deras mer eller mindre porositet, samt virkets färg
och lukt. Ju tätare och bredare den fastare delen
af safringarne befinnes, och ju smalare och mindre
porös den lösa randen är, desto bättre är virket.
Likaledes kan virkets tyngd tjena till mått för dess
fasthet, ty ju tyngre det är, desto tätare eller 
fastare är det äfven, så vida man jemför timmer som
hafva samma grad af torrhet. Hvad färgen på 
virket beträffar, så bör den helst vara gulaktigt 
ljusbrun; men äfven mörkare virke kan vara fullkomligt
godt och hårdt; det ljusnar under torkningen. Det
aldrasegaste ekvirket skiftar något i grönt och blir
blått i hugget efter yxan; nota bene så länge det
är rått, såsom t. ex. när man fäller och apterar
trädet. Rödaktigt virke anses i allmänhet vara af
mindre styrka och varaktighet än annat, men härtill
har man ej fullt skäl, i synnerhet som allt virket
ändrar färg under torkningen, så att det, som vid
behuggningen är nästan rosenrödt, under torkningen
snart nog blir gulaktigt ljusbrunt. Således skulle
man nödvändigt se virket, nyss det blifvit 
upphugget, för att kunna bedömma det efter färgen. Hvad
som deremot bestämdt anger virkets godhet är 
lukten, som bör utmärka en frisk och skarp syra. På
virke, som nyligen blifvit fäldt, är lukten ett säkert
kännemärke, ty om man från ett dylikt timmer 
afsligtar en spån, och denna antingen befinnes vara
utan lukt eller ock har en fadd unken lukt, så kan
man vara säker, att trädet är förtorkadt eller 
åtminstone har ett svagt, ovarakligt virke. Äfven på 
äldre virke är lukten ett ojäfaktigt bevis på mer eller
mindre friskhet, ehuru man naturligtvis måste taga i
betraktande den omständigheten, att timmer, som 
torkat under loppet af flera år, hafva förlorat det 
mesta af den skarpa lukten, åtminstone i yttre delarne,
utan att virket derföre får anses underhaltigt.

Med ledning af de åsigter och 
erfarenhetssatser vi här ofvan meddelat, kunna vi nu säga 
huru ekvirke bör vara beskaffadt.

<b><big>Godt ekvirke</big></b> bör vara af fast och seg
trädart, fritt från uggleved, hvitved och all slags
röta, samt från masksting (i synnerhet af den fina,
ljusare sorten). Vidare får det ej hafva skadlig ring,
ej vara växtvridet, ej hafva intill kärnan gående
frostsprickor. Till färgen bör det vara utan svarta,
grå eller bruna fläckar, samt till lukten utmärka en
frisk och skarp syra. Som man sällan erhåller 
felfria pjeser, så är det antaget, att godt virke får för
hvarje 6 fots längd af timret hafva en uppränsning,
till bredd och tjocklek motsvarande ¼ af timrets bredd
och tjocklek, samt till längden tvenne gånger 
skadans bredd. Finnas ej så många spunningar på 
timret, må de som finnas vara längre, men ej bredare
eller djupare. På ett krumtimmer eller knä tillåtes
ingen uppränsning på största bugten. Uppborrade
friska qvisthål, friska barklåpor, stubbdrag och kortare
öppna sköror tillåtas. För dylika medgifna 
uthuggningar och skador, likasom för mindre vankanter,
sker intet afdrag vid virkets uppmätning; men vid
större uthuggningar och betydligare vankanter göres
lämpligt afseende i mätningen, så att hvarken 
köparens eller säljarens rätt förnärmas.

<b><big>Mindre godt ekvirke</big></b> bör till trädarten
vara af ungefär samma beskaffenhet som godt virke,
men får hafva dubbelt så stora uppränsningar och
kan vara något öfver spån hugget.

<b><big>Vrak-</big></b> eller <b><big>utskottsekvirke</big></b> är det som är
så skadadt, att det måste styckas i flera delar, för
att kunna användas. På trädartens beskaffenhet får
ej göras mycket afseende.

Här gifna reglor för virkes besigtning grunda
sig till en del på de föreskrifter, som gälla vid 
mottagning af virke för Kronans räkning. Att man vid
besigtning af virke för privat behof får göra 
hvarjehanda modifikationer, är tydligt. Vanligen kan
man, i afseende på trädarten, ej fästa sig vid dess
större eller mindre fasthet, utan endast vid dess
friskhet. Men i och för användandet till det ena
eller andra behofvet, är det dock nyttigt att veta,
huru man kan se på timret, om det är mer eller
mindre starkt. Med den ringa tillgång, man numera
har på ekvirke, bör man icke förkasta något deraf,
äfven om det är skört och förderfvadt af rötor,
utan endast vid uppköp lämpa betalningen efter 
varans beskaffenhet, helst som man till många behof
kan använda sköra och skadade timmer, dels hela,
dels skurna i mindre delar.

<i>Plankor</i> och <i>bräder</i> af ek dels uppköpas, dels
sågas vid varfven. I och för beräkningen af 
sågarelönen, har man, vid sågning för Kronans räkning,
den regel, att 300 qvadratdecimaltum af sågsömmen
(genomskärningsplanet) kallas <i>sågaln</i> och betalas med
en faststäld summa. Privata sågare beräkna sågalnen
på det sätt, att ifrån 3½ fot afdrages sågsömmens
bredd eller höjden af det timmer, som skall sågas.
Är timret t. ex. 1 fot högt, så blir sågalns längd för
detta timmer 2½ fot; för ett ½ fot högt timmer
är sågalns längd 3 fot o. s. v.

Samma beräkningssätt följes vid sågning af allt
slags virke, men betalningen per sågaln rättar sig
efter virkets hårdhet. Vanligen betals sågning af 
ekvirke dubbelt så högt, som sågning af furuvirke.

Ekbräder som begagnas till båtbordläggning
kallas gemenligen <i>bordved</i>. Bordveden dels sågas,
dels klyfves af rätklåfviga, vres- och qvistfria block,
helst tagna af ekens stam närmast roten. Klufven
bordved bör vara minst 6 fot lång, ¾ till 1 fot bred,
tjockleken i ytans kant 0,17 fot, i kärnkanten 0,1 fot,
för övrigt utan både hvitveden och det inre af
kärnveden.

<i>Eknaglar</i> äro behuggna i åttkant, af rätklufvet,
segt och friskt virke, de största 3,5 fot långa med 0,2 
fots diameter; de minsta 1,5 fot långa med 0,12 fots
diameter. De proberas på det sätt, att nageln, 
hållen i ena ändan, gifves på ⅓ från den andra ett
starkt slag emot ett skarpkantigt ektimmer. Sköra
naglar springa då tvärt af.

Huru ekvirke uppmätes skall längre fram omnämnas.

Innan vi sluta beskrifningen om eken, skola vi
nämna några ord om ett särskildt slag deraf. 
<i>Korkeken</i> är ett i södra delen af Europa växande
trädslag, hvars bark är särdeles lätt, mjuk och elastisk.
Korkbark förekommer i handeln dels i större och
mindre stycken under benämningen <i>oskuren kork</i>,
dels skuren till buteljkork under namn af <i>skuren
kork</i>, dels såsom affall efter buteljkorkskärning under
benämningen <i>korkspån</i>. Emedan kork i sig sjelf är
så lätt, att en viss mängd deraf, nedsänkt i vatten,
kan uppbära tre gånger sin egen tyngd, så begagnar
man sig af denna dess egenskap vid byggandet af
lifbergningsbåtar, hvilka ofta inrättas så, att ett frihult
stoppadt med korkspån omgifver hela båten och att
åtskilliga lådor inuti båten fyllas med kork eller med
korkspån, allt i afsigt att om båten fylles med vatten,
den ej skall sjunka.

<h2><small>Furu.</small></h2>

Furuträdet växer vildt i alla Sveriges 
provinser. Dess virke är af betydligt olika godhet 
allteftersom det växer på mer eller mindre tjenlig 
jordmon. Äfven sjelfva trädets växt och utseende 
förändras efter jordmonen så betydligt, att man deraf
tagit sig anledning gifva tvenne särskildta namn åt
trädet, nemligen <i>tall</i> och <i>fur</i>. Begge namnen 
angifva samma trädslag, men man fästar dock olika
begrepp vid deras betydelse, i afseende på virkets
beskaffenhet. Med <i>tallvirke</i> menar man den sämre
sorten, som har breda safringar och ljust virke, samt
antingen betydlig yta och helt liten kärnved eller
ock ingen skillnad emellan ytans och kärnans färg.
Den sämsta tallen kallas af allmogen <i>qvaddtall</i>.
Med ordet furu och i synnerhet med <i>kärnfur</i> menar
man sådant virke, der safringarne äro mycket smala,
kärnveden fast, kådig och af gulröd färg, samt 
ytveden liten.

Då vi redan så vidlyftigt beskrifvit ekars 
fällning och aptering m. m., så är det ej svårt att med
ledning deraf finna, huru man bör gå till väga med
furuvirkes upphuggning, och vi skola derföre endast
anmärka, hvad som särskildt rör detta trädslag.

Furuträd kunna vid 100 à 140 års ålder 
afgifva temligen långa och grofva balkar, om de vuxit
på tjenlig jordmon, nemligen på djup, mullblandad
sandjord. Man ser på barken, om trädet är 
fullmoget eller icke. Sådana träd som hafva barken 
gulgrön långt ned på stammen, kunna växa mycket
länge, hvaremot när barken är grå högt upp emot
toppen, ingen särdeles tillväxt är att vänta.

Furuvirke apteras dels rundt, dels i fyrkant.
På de runda timren äro endast ändarne jemnskurna
och all barken afskalad. Dessa få namn af 
<i>mastträd, spiror</i> och <i>pålar</i>, allt efter storleken. De
fyrhuggna timren kallas <i>balkar, timmer, sparr</i> och
<i>läckten</i>. Vidare förekommer furuvirket sågadt till
<i>plankor</i> och <i>bräder</i>.

<i>Storverksträd</i> är en benämning på sådana 
furuträd som kunna afgifva spiror af minst 60 fots
längd 1,33 fots diameter i storändan och 0,91 fots
diameter i lilländan.

<i>Mastträd</i> kallas sådana runda furustockar, som
äro minst 70 fot långa, 1,92 fot i diameter i 
storändan och derjemte hafva minst 133 kubikfots innehåll.

<i>Spiror</i> äro minst 50 fot långa, 1,33 fot i 
diameter i storändan och af minst 50 kubikfots innehåll.

<i>NB</i>. Med ett mastträds eller en spirs tjocklek i
storändan menas ej dess tjocklek ytterst i ändan,
utan på ⅙ af längden från storändan räknad. Detta
ställe kallas <i>fisk</i>, så att man ofta brukar 
benämningen: <i>tjocklek i fisken</i>, för att utmärka, att 
tjockleken ej skall tagas ut i ändan, utan på ⅙ af 
längden derifrån. Man räknar tjockleken på detta sätt
derföre, att man vid beräkningen af kubikinnehållet
anser spirorna såsom afstympade koner, men trädens
växt i sjelfva verket vanligtvis är sådan, att 
stammarne tilltaga hastigare i tjocklek nära rotändan, så
att konens sidoyta der blir något utböjd.

<i>Pålar</i> äro runda furustockar af mindre 
dimensioner än spiror.

Mastträd, spiror och sådana pålar, som skola
användas till rundhult, böra hälst vara linräta, men
kunna vara något jemnbugtiga åt ett håll. De böra
vara af god och fet furu, utan någon slags röta och
utan svåra qvistar; dock tillåtas friska qvistar, om
0,33 fots diameter för större träd och i proportion
för de mindre, der och hvar å trädens toppända,
samt smärre öppna och svarta qvistar, som ej gå
intill kärnan af trädet. Friska kådlåpor, öppna 
kärnsköror och slubbdrag anses oskadliga. Frisk och god,
hvit, icke växtvriden yta tillåtes vara ⅐ af 
diametern i storändan och ⅙ i lilländan.

Furuvirke undersökes likasom ekvirke medelst
uppsligtning, borthuggning af rötor, borrning å 
misstänkta ställen, afkortning af skadade ändar o. s. v.

Pålar, som endast skola nyttjas till stöttor och
dylikt, må vara ytiga, växtvridna och mera qvistiga,
endast de äro friska.

Ett godt sätt att förvissa sig om, att ett 
mastträd eller en spir icke har någon förborgad inre
röta, är det, att man ställer sig vid ena ändan och
knäpper med nageln mot ändytan, på åtskilliga 
ställen, under det någon annan lägger örat mot ytan
af spirens andra ända, då ljudet af det knäppande
fingret höres särdeles klangfullt, så vida spiren är
god, äfven då knäppningen sker helt sakta och 
spiren har 70 eller 80 fots längd. Trädartens godhet
bedömes i öfrigt deraf, att det bästa och friska 
furuvirket innehåller mycken kåda, så att det har
en stark hartzlukt, särdeles om spånor deraf 
gnuggas mellan händerna. Timrens eller spirornas 
jemnskurna ändytor böra visa en klar, jemn färg, utan
fläckar och utan ring.

<i>Furubalkar</i> äro i fyrkant behuggna pjeser, 
vanligen af minst 20 fots längd och minst 0,55 fots 
tjocklek. De böra vara friska och kärnfulla, utan blå
yta. En och annan borrad qvist lemnas utan 
afseende. För varfvens behof äro både linräta och mer
eller mindre bugtiga balkar användbara. Äfven 
balkar, som hafva bugt åt tvenne håll, äro nyttiga att
såga till bordläggnings- och garneringsplankor.

<i>Furusparr</i> äro i fyrkant behuggna, smärre 
furuträn, af 12 till 40 fots längd, 0,33 till 0,58 fots tjocklek.

I synnerhet vid uppköp af sparr, vare sig furu
eller gran, bör man tillse, att virket icke är för
gammalt och mustsuget, emedan dessa pjeser, som
huggas af små omogna träd, vida hastigare 
förtorkas och förlora styrka och spänstighet, än det gröfre
virket.

<i>Timmer</i> är en benämning som användes dels
på sådant rakt virke, som är apteradt för att nyttjas
till väggar i boningshus, dels på krumvirke, som är
ämnadt till fartygs förtimring.

<i>Läckten</i> äro smalare än sparr. De förekomma
dels huggna af smala stammar, dels sågade ur 
balkar och användas egentligen vid husbyggnader.

<i>Bräder</i> äro dels 12, dels 14 fot långa.

<i>Enkla bräder</i> kallas de som hafva 0,08 fots
tjocklek; <i>dubbla</i> de som hafva 0,17 fots tjocklek.
Bräder förekomma äfven af 0,12 samt af 0,25 fots
tjocklek.

I afseende på godheten indelas bräder uti 
<i>helrena</i> eller <i>goda</i>, som äro fullkomligt felfria, i det
närmaste qvistfria och minst 0,75 fot breda inom
vanen; <i>halfrena</i> eller <i>mindre goda</i>, som få vara
mera qvistiga, något kärnsköriga och med ytan något
blåaktig, minst 0,58 fot breda inom vanen; <i>utskott</i>,
som få vara qvistiga, sköriga och mera blåytiga,
dock ej ruttna, och skola hafva minst 0,42 fots bredd
inom vanen.

Bräder som äro 14 fot långa, 0,75 fot breda och
0,25 fot tjocka kallas <i>plank</i> och exporteras under
denna benämning i betydlig mängd från Sverige till
utrikes orter. Samma benämning nyttjas äfven för
bräder af 14 fots längd, 0,75 fots bredd och 0,17
fots tjocklek.

Vid furuvirkes fällning och behuggning bör man
iakttaga, att träd som äro räta, qvistfria och i öfrigt
af bästa virkessorten, samt hafva de erforderliga 
dimensionerna till mastträd eller spiror, företrädesvis
användas till dessa pjeser, hvaremot de mera 
bugtiga passa till balkar. Af träd, som ej lämpa sig för
uttagning af långa virkespjeser, göras kortare 
sågblock till bräder o. s. v. Hufvudsaken är här, 
likasom vid ekvirkes behuggning, att rätta sig efter 
trädens växt, så att hvarje träd användes till de 
virkespjeser, hvartill det med mesta hushållning kan
nyttjas. Der man bygger fartyg helt och hållet af
furuvirke, måste man naturligtvis använda hvarje 
krokig stam till krumtimmer, samt med särdeles omsorg
undersöka trädens rötter, för att af dem uttaga 
krumvirke, så snart någon rot är så vuxen och har sådan
tjocklek, att den kan, i förening med stammens 
nedra del, utgöra ett krumtimmer eller knä.

<i>Naglar</i> af furu äro ganska tjenliga, då de 
göras af den fetaste eller kådigaste träsorten.

<h2><small>Gran.</small></h2>

Granvirke har mindre varaktighet emot luftens
åverkan än furuvirket; det sväller i väta och 
spricker i torka och är derföre mindre tjenligt att nyttjas
till arbeten, som äro utsatta för fria luften. Likväl
använder man spiror och pålar af gran, i anseende
till detta virkes större lätthet och seghet än 
furuvirkets, dels till master och andra rundhult, särdeles
smärre rundhult, dels till åror, dels till stöttor m. m.

Spiror och ämnen till rundhult och åror af gran
böra vara räta, utan stora och klasiga qvistar; 
derjemte friska och af segt träslag, det vill säga: af
sådant som har smala årsringar. Den gran, som har
grå bark, är vanligen bättre, än den med rödbrun.
På granträd är det nyttigt, att låta barken sitta qvar
under torkningen, emedan den hindrar trädet att
spricka. Det är äfven förmånligt att barka både
gran- och furuträd spiralformigt och låta dem så
förblifva ett par år, till dess de torkat tillräckligt.

Kundt virke af gran benämnes <i>spiror</i>, då 
pjeserna äro minst 40 fot långa och 1 fot tjocka i
storändan. Mindre pjeser hafva namn af <i>stöttor,
årämnen</i> eller <i>spriämnen</i>, allt efter behofvet 
hvartill de skola användas. De minsta, som äro 12 till
36 fot långa och 0,12 till 0,3 fot tjocka på midten,
kallas <i>bärlingar</i>.

Af större granrötter, i förening med nedre 
delen af stammen, apteras knän, som användas till
däcksbalkars fästande vid fartygssidorna m. m.
Sådana knän äro lätta, spänstiga och starka, men
hafva den olägenheten att bultarne, hvarmed de äro
fästade, äta sig in i det lösa virket, så att, genom
fartygets ledning, bulthålen blifva eliptiska och 
glapprum uppstår emellan bultarne och träet. Denna 
olägenhet kan dock förekommas, om alla bultarne 
afklinkas på en gemensam skena, lagd långs efter 
knäets inra sida.

<h2><small>Al.</small></h2>

Detta virke har föga styrka, men bibehåller sig
särdeles väl i vatten, är icke ömtåligt för ombyte af
väta och torka, och spricker ej lätt, hvarföre det är
särdeles användbart till skeppspumpar, men nyttjas i
öfrigt icke egentligen för skeppsbyggnadsarbeten. Till
fartygsmodeller nyttjas det deremot med mycken 
fördel, emedan det är fint och tätt, lätt att arbeta uti
och, sedan det blifvit uttorkadt, har föga benägenhet
att kasta sig. Det angripes lätt af mask.

<h2><small>Björk,</small></h2>

som har ett segt och starkt virke, växer ej af 
tillräcklig storlek, för att kunna nyttjas till 
skeppstimmer och plankor, och har i alla fall icke den 
varaktighet mot luftens och vattnets åverkan, som ek
eller fur. Björkvirke användes vid skeppsvarfven 
endast till spelbommar och spakar.
<h2><small>Bok</small></h2>

växer i Sverige endast i de sydligare 
kustprovinserna. Virket är särdeles varaktigt i vatten, och har
derföre fordom ofta begagnats till kölar och 
bordläggning. Det är dock skörare än ek, angripes 
lättare af mask och kan här i landet numera sällan
fås till sådan storlek och sådant pris, att det med
fördel kan nyttjas för fartygsbyggnad.

<h2><small>Ask <small><small>och</small></small> Alm.</small></h2>

Dessa begge virkessorter likna hvarandra 
mycket, ehuru sjelfva träden äro af ganska olika slag.
Ask- och almvirke användes egentligen af 
blockmakare, men vore äfven tjenligt till många arbeten i
skeppsbyggnader, såsom varande starkt, segt och
varaktigt, om det kunde fås i tillräckligt stora 
qvantiteter och till så billigt pris, att det kunde nyttjas i
stället för ek och furu. Till båtbyggnad 
begagnas stundom begge sorterna. Till åror nyttjas 
askvirke med mycken förmån, emedan det är segt och
spänstigt.

<h2><small>Om mätning af virke.</small></h2>

Vid handel af virke har man tagit för regel,
att betala per kubikfot alla slags ektimmer, som 
uppgå till en storlek af minst tre kubikfot, samt 
ekplankor. Ektimmer af mindre än tre kubikfots 
innehåll, hvilka benämnas espings-, slups- och jolltimmer,
betalas per stycke. Furumastträd, spiror och större
balkar köpas äfven per kubikfot; mindre balkar betalas
antingen per kubikfot eller per aln af längden, allt
efter öfverenskommelse. Bräder, läckten och sparr
räknas altid i tolfter. Pålar betalas styckvis eller
per aln eller äfven per kubikfot, allt efter varans 
beskaffenhet och den öfverenskommelse som träffas.
Smärre spiror, årämnen, spakämnen m. m. köpas
styckevis.

Vi skola nu beskrifva, huru olika slags timmer
böra uppmätas och deras kubikinnehåll beräknas;
men emedan mätningen och beräkningen hittills skett
i verkmått och framdeles kommer att ske i 
decimalmått, så torde det vara nödvändigt, att här 
redogöra för begge mätningssätten. Vi börja med 
beskrifningen om, huru det tillgår att mäta med verkmått.

Vid bestämmandet af så väl runda som 
fyrkantiga timmers kubikinnehåll har man för regel, att
icke beräkna, hvad timret möjligen öfverstiger fulla
fot i längden och fulla tum i bredd och tjocklek.
Om t. ex. ett timmer är 17¼ fot långt, 14¼ 
verktum bredt, 12¾ verktum tjockt, anses kubikinnehållet 
ej vara större, än för ett timmer af 17 fots längd,
14 verktums bredd och 12 verktums tjocklek. 
Endast i fråga om plankors tjocklek brukar man 
taga ½ verktum med i beräkningen.

Regeln för beräknandet af ett rät-linigt 
fyrhugget eller parallelipipediskt timmers kubikinnehåll är
den: att <i>längden mätes i fot, bredden och 
tjockleken i verktum. De tre tal som utmärka längd,
bredd och tjocklek multipliceras med hvarandra,
och producten divideras med 144. Qvoten visar
innehållet i kubikfot.</i>

<i>Exempel.</i> Låt ett timmer vara 23 fot långt,
15 verktum bredt och 13 verktum tjockt, så blir
kubikinnehållet = 23 × 15 × 13 / 144 = 4485 / 144 = 31 21/144 kubikfot.

Vore timret 15 fot långt, 23 verktum bredt och
13 verktum tjockt, så blefve kubikinnehållet 
detsamma. Likaså om timret vore 13 fot långt, 23 
verktum bredt och 15 verktum tjockt.

<i>Anmärkning.</i> Att denna beräkning är geometriskt
riktig finner man lätt, ty enligt geometrien kan man,
för att få timrets kubikinnehåll, multiplicera längden
med 12, hvarefter alla tre måtten utgöra verktum; och
sedan multiplicera dessa tre mått med hvardera, då
kubikinnehållet befinnes vara = 12 × 23 × 15 × 13
kubikverktum. Om detta tal divideras med 1728,
som är det antal kubikverktum en kubikfot innehåller,
så fås timrets innehåll i kubikfot = 12 × 23 × 15 × 13 / 1728.
Divideras här täljare och nämnare med 12, så får
man 23 × 15 × 13 / 144, aldeles såsom här ofvan är utfördt.

Man brukar kalla 1/144 kubikfot <i>tum</i> eller med
mera skäl <i>virkestum</i>. Benämningen är i alla fall
oegentlig, och man bör noga skilja emellan en 
sådan så kallad tum och en kubikverktum, hvilken
sednare utgör 1/1728 kubikfot. Orsaken hvarföre man
ej räknar kubiktum utan etthundradefyratiofjerdedels
kubikfot är den, att det förra är ett aldeles för litet
mått, att göra afseende på vid virkeshandel.

För att helt och hållet slippa uträkningen af
kubikinnehållet, har man tabeller, som angifva 
kubikinnehållet för timmer af olika dimensioner. Dessa
tabeller äro vanligen inrättade i 5 kolumner, på det
sätt, att när man känner ett timmers längd i fot,
dess bredd och tjocklek i verktum, så sökes det
minsta af dessa tre tal i första kolumnen, det 
största i andra och det öfriga i tredje kolumnen. I
fjerde kolumnen finner man då det antal kubikfot,
och i femte det antal etthundradefyratiofjerdedels 
kubikfot, timret motsvarar i storlek.

Alla timmer, som äro behuggna i fyrkant, mätas
såsom om de hade parallelipipedisk form. Således
mäter man ett krumtimmers längd midt på sidan,
långs bugten, från ända till ända; dess bredd på en
fjerdedel af längden från hvardera ändan, och tager
medium emellan dessa bredder; dess tjocklek på 
tunnaste stället; och anser sedan, att detta timmer har
samma kubikinnehåll, som en parallelipiped af den
längd, bredd och tjocklek, man sålunda funnit på
timret. Ett rättimmers längd mätes från ända till
ända, så långt trädet är dugligt; bredden tages i 
båda ändarne, sammanlägges och halfveras, men är
bredden midtpå smalare än detta mått, så tages 
mätningen på midten; tjockleken mätes på tunnaste
stället.

Emedan man i allmänhet gör de tvenne 
tunningssidorna parallela, när timmer insättas i en 
skeppsbyggnad, så har man ej särdeles nytta af att ett
timmer är tjockare i storändan än i lilländan, och
bör derföre mäta tjockleken på tunnaste stället. 
Likväl, emedan till vissa arbeten behöfvas timmer, som
ej äro jemntjocka hela vägen, så må det bero på
hvar och en säljare och köpare, att öfverenskomma
om tunningens mätning på samma sätt som bredden.
Kronans nu gällande reglemente anbefaller, att 
tunningen skall mätas på samma sätt som bredden, men
der stadgas också: att för vanliga krum- och 
rättimmer får tunningen endast vara ⅛ större i 
storändan, än i lilländan, och för vissa timmer får ingen
skilnad i tunningen finnas o. s. v.

På knän mätas bålen och grenen hvar för sig,
hvarefter deras kubikinnehåll sammanläggas.

Vankant må finnas på alla fyra kanterna af ett
ektimmer, och man bör ej göra afdrag derföre vid
uppmätningen, så framt ej vanen på någon af 
kanterna öfverstiger ⅒ af timrets bredd eller tjocklek,
för rättimmer, samt ⅕ af bredden eller tjockleken,
för krumtimmer. Det vill säga: om ett rättimmer är
15 tum bredt och 10 tum tjockt, så bör det hålla
åtminstone 12 tum på bredsidorna och 8 tum på de
andra sidorna, emellan vankanterne. Annars får man
minska på en af dimensionerna, för att bringa vanen
till tillåten storlek. Likaledes bör ett krumtimmer,
som är 15 tum bredt och 10 tum tjockt, hålla minst
9 tum på bredsidorna och 6 tum på de andra 
sidorna, emellan vankanterna. För knän göres ej 
afseende på, om grenen är åttkantig nära bålen och
rund i ändan. I qvarken af ett knä eller knäformadt
krumtimmer bör endast barken vara aftagen.

Furubalkar mätas, enligt Kronans reglemente, på
det sätt, att tjockleken tages i lilländan, tunnaste
vägen; och då tillåtes vankant vara ⅒ af balkens
tjocklek på hvardera kanten, hvilken vankant dock
bör försvinna på ⅓ af balkens längd ifrån lilländan.
I enskild handel deremot är ofta brukligt att mäta
balkars tjocklek på midten.

Tjockleken af sparr mätes, vid mottagning för
Kronans räkning, uti lilländan, vid enskild 
handel i lilländan eller på midten, efter 
öfverenskommelse.

Runda träds kubikinnehåll beräknas på följande
sätt. Längden mätes från ända till ända; diametern
tages i lilländan och på ⅙ af längden från 
storändan. Den sistnämnda diametern anses vara 
diametern i storändan. Är trädets genomskärning ej 
cirkelrund utan oval, antages ovalens minsta diameter
såsom den rätta. Härvid iakttages, att längden 
mätes i fot, diametrarne i verktum. Kubikinnehållet fås
genom följande räkning: <i>större diametern 
multipliceras med sig sjelf, mindre diametern 
multipliceras med sig sjelf, begge diametrarne 
multipliceras med hvarandra; de tre tal, häraf 
uppkomma, adderas; summan multipliceras med 
längden, och den då blifvande producten divideras
med 550. Qvoten visar det runda timrets 
innehåll i kubikfot.</i>

Denna regel kan uttryckas genom följande 
formel. Om man kallar större diametern i verktum = <i>D</i>,
mindre diametern i verktum = <i>d</i>, längden i fot = <i>L</i>,
så får man kubikinnehållet = <i>L . (D<sup>2</sup> + Dd + d<sup>2</sup>)</i> / 550.

<i>Exempel.</i> Om ett rundt timmer är 62 fot långt,
22 verktum i diameter i storändan (NB i fisken)
och 16 verktum i lilländan, så fås kubikinnehållet
sålunda:
<table o>
<td r>  22<br>22<br>——<br>44<br>44 <br>——<br>484
 <td c> 22<br>16<br>——<br>132<br>22 <br>——<br>352
 <td r> 16<br>16<br>——<br>96<br>16 <br>——<br>256
<td><tab>
<td c><tab><td c>484<br>352<br>256<br>——<br>1092<br>× 62<br>——<br> 2184<br>6552 <br>550 |67704| 123<br>| 550  |<br>|——|<br>|1270 |<br>1100<br>——<br>1704<br>1650<br>——<br>54
</table>

Man brukar, vid denna kalkyl, bortkasta det
bråk som ej uppgår till en half kubikfot, och anse
såsom hel kubikfot det som öfverskjuter en half 
kubikfot.

<b>När decimalindelningen kommer att 
begagnas i allt slags mått, blir följande 
method tillämplig för uträknande af timrens
kubikinnehåll:</b>

<i>För fyrkantiga timmer.</i> Längden mätt i fot,
bredden och tjockleken i decimaltum, multipliceras
med hvarandra och producten divideras med 100.

<i>För runda timmer.</i> Längden mätes i fot, 
diametrarne i decimaltum. Kubikinnehållet fås då 
genom formeln 0,002618⋅ <i>L. (D<sup>2</sup> + Dd + d<sup>2</sup>)</i>.

Den hittills följda regeln, att vid mätning af
bredd och tjocklek endast beräkna fulla tum, blir icke
gerna tillämplig, då decimalmått skall begagnas, ty,
emedan en decimaltum är större än en verktum,
skulle säljaren, genom ett sådant förfarande, få 
lemna ännu större öfvermål än hittills varit fallet. Detta
vore så mycket mera obilligt, som virket blir allt
dyrare och svårare att anskaffa, hvarföre det allt blir
nödvändigt, att mäta bredd och tjocklek eller 
åtminstone tjockleken på allt slags virke i halfva 
decimaltum.

Vi öfvergå nu till beskrifningen om metallerna.

<h2><small>Jern.</small></h2>

Jernet är af alla metaller den, som ymnigast
förekommer. Det har varit kändt och användt från
urminnes tider, dock ej så länge som kopparn. Jern
förekommer nästan aldrig gediget (i fullkomligt rent
eller oblandadt tillstånd), utan vanligen förenadt med
syre, svafvel eller andra ämnen.

Arbetadt jern förekommer af tre väsendtligt
olika slag, nemligen: <i>gjutet jern, smidt jern</i> och
<i>stål</i>, som alla bestå af jern, förenadt med olika
qvantiteter kol. Gjutjernet innehåller största 
mängden kol, och det smidda jernet minsta.

Jernmalm erhålles dels ur berg, dels upptages
den från bottnen af vissa insjöar och så kallade 
myror, Genom malmens smältning i masugn afskiljes
det mesta af de främmande ämnena, och metallen
fås gjuten i <i>tackor</i> eller <i>gösar</i>. Genom ytterligare
omsmältning och smidning under stångjernshammare
erhålles <i>stångjern</i> (smidt jern). <i>Stål</i> kan dels fås
direkte, genom omsmältning af tackjern, dels 
beredas af stångjern, genom dettas upphettning 
tillsammans med kol.

Tackjernet är af två slag, nemligen <i>grått</i> eller
<i>nödsatt</i>, som innehåller största mängden kol och ej
är så hårdt som det andra slaget, hvilket kallas <i>hvitt</i>
eller <i>hårdsatt</i>. Tackjern användes dels till gjutning
af åtskilliga arbeten, hvartill det grå, såsom mindre
skört, i allmänhet är tjenligast, dels till beredning af
stångjern. Det bästa tackjernet, för beredning af
stångjern, fås af bergmalmer, hufvudsakligen från
Dannemoraverken.

Smidt jern förekommer af en stor mängd olika
former, hvaraf vi särskildt fästa oss vid följande,
såsom utgörande materialier för skeppsbyggnad.

<i>Bultjern</i> utgöres af smidda stänger och är dels
rundt, dels åttkantigt, dels fyrkantigt. Den 
sistnämnda sorten får särskildt namn af <i>fyrkantjern;</i> de
två förstnämnde kallas egentligen <i>bultjern</i> eller 
äfven <i>nummerjern</i>.

<i>Rundt</i> och <i>åttkantigt bultjern</i> utgöres af 
stänger om ½, ⅝, ¾, ⅞ o. s. v. verktums diameter och
benämnes efter <i>nummer</i>, så att det som har
<table>
<td>½ <td>verktums <td>diameter <td>kallas <td>N:r 00.
<td>⅝ <td c>„      <td c>„      <td c>„    <td>N:r  0.
<td>¾ <td c>„      <td c>„      <td c>„    <td>N:r  1.
<td>⅞ <td c>„      <td c>„      <td c>„    <td>N:r  2.
<td>1 <td c>„      <td c>„      <td c>„    <td>N:r  3.
<td>1⅛<td c>„      <td c>„      <td c>„    <td>N:r  4.
</table>
o. s. v. med ⅛ tums tillökning i diametern för hvarje
nummer, ända till N:r 15, som är 2½ verktum i diameter.

Med diametern på det åttkantiga jernet menas
afståndet emellan tvenne parallela sidor, så att 
sectionsarean af en åttkantig stång blir något större,
än af en rund med samma nummer.

De smalaste stängerna äro 10 till 12 fot, de
tjockaste 6 till 7 fot långa.

<i>Fyrkantjern</i> är smidt i stänger af qvadratisk
genomskärning, från och med ¾ verktums ända till 4
verktums tjocklek, med en tillökning af ⅛ verktum
i tjockleken för hvarje särskild sort. Det benämnes
icke efter nummer, såsom bultjernet, utan dess 
<i>dimension</i> utgör grunden för benämningen, så att man
säger ¾ tums fyrkantjern, ⅞ tums fyrkantjern o. s. v.
De smalaste sorterna förekomma i 10 till 12 fot
långa stänger, de tjockaste i 5 till 6 fots.

Fyrkantjern af mindre än ¾ verktums diameter
kallas <i>knippjern</i> och säljes vanligen sammanfästadt
i bundtar eller knippor. Det smides af <small>3/8</small>, <small>7/16</small>, <small>1/2</small>, <small>9/16</small>
och <small>5/8</small> verktums tjocklek, i 12 till 14 fots långa
stänger.

<i>Plattjern</i> kallas sådant fyrkantigt jern, hvars
genomskärning är rectangulär. Det förekommer dels
smidt, dels valsadt, af många olika dimensioner, ifrån
1½ till 7 verktums bredd och ⅜ till 2 verktums
tjocklek. Stängernas längd beror på behofvet, 
hvartill de skola användas.

Det smidda jernet är af ganska olika beskaffenhet 
och godhet, allt efter som det är mer eller 
mindre rent från främmande ämnen och mer eller 
mindre väl verkadt. Det bästa stångjernet är både segt,
fast och hårdt. Det bör vara jemnt och väl smidt,
ej otätt, ej flagrigt eller behäftadt med remnor och
sprickor <i>(brakor)</i>. Stängerna böra kunna böjas i
rät vinkel och åter uträtas, utan att brista. Om
man genom förnyad böjning afbryter en stång, bör
brottet vara tågigt, af jemn ljusgrå färg, utan 
mångkantiga eller fjälliga korn. Ju smalare stänger 
jernet är utsmidt uti, desto tågigare bör brottet vara.
Jern förorenadt af svafvel, arsenik eller koppar är
<i>rödbräckt</i>, så att det väl har styrka och någon
böjlighet, när det är kallt, äfvensom vid mycket
stark upphettning eller hvitglödgning, men blir skört,
då det rödglödgas. Sådant jern är tågigt i brottet,
men af ljusare färg än godt jern och oftast otätt.
Fosforhaltigt jern är deremot <i>kallbräckt</i>, så att det
i vanlig temperatur och i synnerhet i starkare köld
lätt afbrytes, och har då en grofkornig, glänsande
brottyta.

Stångjern besigtigas på det sätt, att man håller
stången i ena ändan och slår den öfver en så 
kallad <i>slagbock</i> (en omkring 3 fot hög, på öfverkant
jernbeslagen bock), då de sköra sorterna vanligen
brista tvärt af. Äfven kan stången, hållen i ena
ändan läggas på slagbocken, så att den andra 
ändan räcker några tum utanför bocken, och genom
att slå med slägga på denna ända, finner man om
den böjer sig eller brister. Ett annat sätt är att
begagna sig af en så kallad <i>brytstolpe</i>, en rätt upp
och ned stående, i marken fästad stolpe, försedd
med ett hål vid 3 till 4 fots höjd från marken, i
hvilket stångens ena ända insättes; genom tryckning
mot andra ändan böjes stången fram och tillbaka.

I öfrigt anmärkes, att det stångjern som 
innehåller mera kol är hårdare, än det som har mindre
kolhalt utan att det förra derföre är mindre godt
till sådana behof, der ej så mycken mjukhet är af
nöden.

<i>Plåtar</i> af jern förekomma dels smidda, dels
valsade af åtskilliga dimensioner och benämningar.
<i>Takplåtar</i> hafva <i>vanligen</i> 2 fots längd, 1½ fots
bredd och äro i anseende till tjockleken af trenne
olika sorter, hvilka åtskiljas genom det antal plåtar,
som af hvarje sort går på ett skeppund lätt vigt
(320 skålpund victualievigt). <i>Ordinära takplåtar</i>
kallas de, hvaraf 75 till 80 gå på skeppundet; <i>fina
takplåtar</i> de, hvaraf 80 till 90 utgöra ett skeppund,
och <i>extra fina</i> de, hvaraf 90 till 100 utgöra ett
skeppund lätt vigt. <i>Spjellplåtar</i> äro 2½ fot långa,
2 fot breda och af tvenne olika tjocklekar, nemligen:
<i>enkla spjellplåtar</i>, som hafva <small>1/16</small> verktums tjocklek,
och <i>dubbla dito</i>, som hafva <small>1/8</small> verktums tjocklek. Alla
nu uppräknade plåtar böra vara täta, jemntjocka och
släta, utan flagror eller rost, samt kunna vikas 
dubbla eller falsas, utan att brista. <i>Kabyssplåtar</i> äro
5 till 6 fot långa, 12 till 14 verktum breda, af
tvenne sorter: <i>enkla</i>, som äro ⅛ och <i>dubbla</i>, som
äro ¼ verktum tjocka. Plåtar till cisterner, 
bordläggning å jernfartyg, ångpannor m. m. beställas 
efter behofvet af åtskilliga dimensioner.

<i>Ämnesjern</i> kallas sådana smidda jernpjeser,
som vid jernbruken tillverkas, för att sedermera, 
genom ytterligare smidning vid varfven, formas till
däcksknän, diagonalskenor, slupsdäfvertar m. m. De
beställas till vissa dimensioner och former, allt 
efter behofvet, hvartill de skola användas.

<i>Jernspik</i> är af tvenne väsendtligt olika slag,
nemligen <i>ekspik</i> och <i>furuspik</i>. Den förra är 
betydligt tjockare, än den sednare, om man jemför tvenne
spik af samma längd. Furuspiken har tunnare, på
öfversidan mera platt och i proportion till spikens
tjocklek vidare hufvud, än ekspiken. Orsaken 
härtill är, att furuspiken ej behöfver tåla så hårda slag
som ekspiken, hvilken sednare skall inslås i ett 
mycket hårdare virke, hvaremot furuspiken behöfver ett
till vidden större hufvud, för att ej äta sig ned i
det lösare virket. Furuspikens yttersta ända är 
spetsig, ekspikens platt eller kilformig. Ekspiken har
fått denna form, för att, ehuru tjockare, icke spräcka
det virke, hvari den inslås; den bör nemligen altid
vändas så, att platten tvärt afskär fibrerna och 
således hindrar dessa att utefter virkets längd skiljas
från hvarandra. Fig. 17 är en skala, som angifver
tjockleken af läggen uppe under hufvudet, för 
ekspik af alla brukliga tumtal. De horizontela 
liniernas längd är tjockleken för det bredvid dem 
stående tumtalet. Fig. 18 är en dylik skala för furuspik.

Ekspik smides till alla tumtal ifrån 2 till 14
verktums längd. Furuspik smides vanligen af 2 till
8 verktums längd. I längden är hufvudet 
inberäknadt.

Tvenne sorter af furuspiken hafva särskilda 
benämningar, nemligen: 3 verktum lång furuspik 
kallas <i>enkel läcktspik</i>, 4 verktum dito dito <i>dubbel
läcktspik</i>.

<i>Ribbspik</i>, 2 verktum lång, är tjockare vid
hufvudet och afsmalnar hastigare nedåt, än vanlig 2
tums furuspik.

<i>Enkel låsspik</i> är 1 verktum lång.

<i>Dubbel låsspik</i> 1 ½ <tab> dito.

<i>Laskis</i> lika lång med enkel låsspik, men 
tjockare och med hastigare afspetsning.

<i>Nubb</i> ¾ verktum lång.

<i>Dykertspik</i> har flat lägg, och hufvudet så
formadt, att det endast på tvenne af läggens kanter
skjuter utom läggen. Derigenom kan hufvudet helt
och hållet nedslås i träet, hvilket är nödvändigt vid
finare listarbeten och dylikt, hvarföre också denna
spiksort egentligen användes af snickare. <i>Enkel
dykertspik</i> är 1¼ verktum lång, <i>dubbel</i> 2 verktum.

<i>Platthufvudspik</i> eller spik med stora platta
hufvuden förekommer af åtskilliga slag och 
storlekar, med olika benämningar, allt efter behofvet 
hvartill den skall användas. Den nyttjas till fästande af
rullebly, segelduk, läder, takpapper och dylika 
materialier, hvari spik med mindre hufvud lätteligen
skulle äta sig ned. Den vid skeppsbyggnad 
brukliga platthufvudspik kallas vanligen <i>blyspik</i>, emedan
den hufvudsakligen användes till spikning af rullebly.
Den är af 1, 1¼ och 1½ verktums längd.

Ekspik proberas på det sätt, att den, utan 
föregående borrning, inslås tvåtredjedelar af sin längd
uti hård och vresig ek, hvarefter den åter uttages;
och bör då ej kröka sig vid inslagningen eller 
brista vid uttagningen. Detta prof, som föreskrifves i
Kronans Reglemente, är ganska lämpligt för de 
lägre tumtalen ända till 9 verktum, men för längre
spik är det för hårdt. Ytterst sällan träffar man 
någon 12 eller 14 tums spik, som uthärdar detta 
försök. Furuspik proberas på samma sätt uti godt 
furuvirke.

All småspik måste smidas af segt jern, så att
pynten, när det erfordras, kan böjas eller nitas.

<i>Rorspik</i> begagnas till rorbeslags fästande, 
göres af den form fig. 19 visar, med ett särdeles stort
hufvud, emedan detta, som sitter helt och hållet 
utanför beslaget, är mycket blottstäldt för att rosta.

När rorbeslag och rorspik äro af koppar eller
metallegering <footnote><i>Metallegering</i> kallas hvarje metallblandning, som uppkommer 
derigenom att särskilda metaller sammansmältas.</footnote>, göras spikhufvudena deremot 
vanligen runda och till en del försänkta i beslaget.

<i>Jernet</i> har den egenskapen att i luften och i
vattnet, särdeles i salt vatten, <i>syrsättas</i> och <i>rosta</i>.
Efter längre tids förlopp förvandlas en stor del af
en i salt vatten nedsänkt jernbult till rost, 
isynnerhet om jernet från början varit förorenadt af 
främmande ämnen. Vida hastigare förderfvas jernet, om det
i saltvatten kommer att ligga omedelbart intill 
koppar, såsom händelsen är, då ett jernbultadt fartyg
kopparförhydes. Då blir, efter några få år, jernet
aldeles uppfrätt, till följe af den galvaniska verkan,
som uppkommer genom kopparns och jernets 
beröring af saltvattnet. Om man bekläder fartyget med
en brädförhydning af 1 tums tjocklek, och lägger
förhydningspapper emellan kopparn och 
brädförhydningen, är dock denna betäckning ej tillräcklig att
skydda jernet; hvarföre man å alla fartyg, som skola
kopparförhydas, äfven måste i hela botten, till omkring
en fot högre upp än kopparförhydningen räcker, 
nyttja bultar och spik af koppar eller af någon utaf
koppar och andra metaller än jern sammansatt 
legering.

Det hårdare jernet har mindre benägenhet att
rosta, än det mjukare. Rostningen eller 
syrsättningen kan åtminstone till en del förekommas, 
derigenom att jernet ingnides med olja eller målas med
oljefärg.

En anmärkningsvärd egenskap hos smidt jern
är, att det vid hvitglödgning mjuknar så betydligt,
att särskilda stycken kunna förenas eller 
sammansmidas till ett. Att sålunda förena tvenne 
jernstycken till ett kallas <i>svetsa</i> eller <i>välla</i>.

<h2><small>Koppar.</small></h2>

Kopparn har varit känd och använd långt förr
än jernet. Den finnes stundom gedigen, men för det
mesta förenad med svafvel och andra ämnen. 
Kopparmalm måste undergå flera omsmältningar, innan
den blir smidbar. Arbetad förekommer kopparn 
nästan aldrig fullkomligt ren, utan mer eller mindre
förorenad af andra ämnen, vanligen af jern.

När kopparn är i sitt renaste tillstånd, är den
mycket smidig, böjlig och af stor hållfasthet. Vid
stark hvitglödgning smälter den.

Koppar saknar den egenskapen jernet har, att
kunna svetsas eller sammanvällas, så att om t. ex.
tvenne kopparstänger skola fästas tillsammans i en
längd, kan det icke ske på annat sätt, än att 
antingen begge styckena smältas tillsamman i en degel
och efter någon afsvalning ånyo utsmidas eller ock,
att de förenas medelst lödning.

I fria luften bibehåller kopparn sig temligen
oförändrad, ehuru den småningom öfverdrages med
en mörk hinna. I vatten bibehåller den sig vida
bättre än jernet, men oxideras likväl snart, 
synnerligast i salt vatten. På ytan bildas då en grön 
materia, kallad <i>erg</i>, hvilken af vattnet bortsköljes, och
sålunda frätes metallen allt mer och mer, så att t. ex.
på en med kopparplåtar beslagen skeppsbotten, efter
några års förlopp, plåtarne kunna vara till den grad
frätta, att de äro fulla med små hål, ehuru fartyget
under tiden legat aldeles obegagnadt. Om de frätta
plåtarna omsmidas, får man koppar af vida renare
och bättre beskaffenhet, än plåtarne voro, när de
sattes på fartyget, ty det jern hvarmed kopparn 
varit förenad har då i främsta rummet blifvit bortfrätt.

Man kan förekomma kopparns förstöring af 
hafsvattnet, derigenom att man spikar jernplåtar på 
åtskilliga ställen af fartygets botten, utanpå och tätt
intill kopparplåtarne, så att begge metallerna 
fullkomligt beröra hvarandra. Då uppstår en galvanisk
verksamhet, genom jernets och kopparns beröring i
hafsvattnet, hvilken förorsakar att jernet uppfrätes
och kopparn bevaras. Genom försök, anstälda å
Kongl. skeppsvarfvet i Carlskrona, har man funnit
riktigheten häraf. Ett skepp blef på några ställen
under vattenlinien försedt med jerngaltar, som 
fästades utanpå kopparn. Då detta skepp efter att åtta
år hafva legat i sjön dockades, fann man 
jerngaltarne så upplösta, att de kunde skäras i bitar med
knif, men kopparn i deras grannskap väl bevarad.
Man har funnit, att om ytan af det påspikade jernet
utgör en hundradedel af kopparns yta, så skyddas
kopparn fullkomligt mot oxidering; dock måste 
jernet då ombytas tid efter annan eller så ofta det
blifvit uppfrätt, hvilket naturligtvis inträffar fortare,
ju mindre tjocklek de påspikade jernpjeserna äga.
Likväl kan man icke använda denna upptäckt till
någon nytta i skeppsbyggeriet, ty den från all 
oxidering eller ergning befriade kopparn blir likaså
fullsatt med snäckor, maskar och vegetabilier, som
ett okoppradt fartyg, emedan det just är den giftiga
ergen som gör, att en kopparbeslagen skeppsbotten
är fredad för djur och vexter. Egentligen afser man
tvenne förmåner med fartygs koppring, nemligen: att
trävirket ej skall förtäras af mask och att skeppets
botten skall förblifva slät, så att välseglingen icke
hindras genom sjögräs och annan orenlighet, som
altid fäster sig vid okopprade fartyg. Den förra af
dessa förmåner kan dock uppnås, utan att koppra 
fartyget, om man nemligen förhyder det med bräder
och mellan dessa bräder och bordläggningen lägger
godt, väl tjäradt förhydningspapper. Masken äter sig
då igenom brädförhydningen, men lemnar det 
tjärade papperet och träet der innanför oskadadt. 
Likvisst får man härvid göra den anmärkning, att på
vissa farvatten torde icke denna förhydningsmethod
vara tillfyllestgörande, för att utestänga mask. Man
har exempel derpå, att ett Europeiskt fartyg utan
förhydning, som legat ett par månader i Chinesiska
sjön, blifvit så genomborradt af mask, att man icke
kunde segla hem med detsamma. Således skulle
träförhydningen kunna blifva så uppäten, att den
lemnade det tjärade papperet betydligt blottadt,
hvarigenom detta kunde förstöras och skeppets 
bordläggning angripas. Den sednare af de förmåner, vi
nämnde såsom en följd af fartygs förseende med
kopparförhydning, nemligen skeppsbottnens fredande
från orenlighet, kan endast vinnas då 
kopparförhydningen icke hindras att oxidera.

I sitt orenaste tillstånd har kopparn namn af
<i>råkoppar</i>. Den blir genom omsmältning förvandlad
till <i>garkoppar</i> eller <i>rosett-koppar</i>, som utgöres af
större och mindre runda kakor af 1 till 1½ 
verktums tjocklek, med skrofliga och ojemna ytor, till
färgen skiftande i flera nyancer från ljusrödt till mörkt
violett. Garkoppar nyttjas dels till beredande af de
metallegeringar, hvari koppar ingår, dels till 
smidning af bultkoppar och kopparbleck m. m.

<i>Bultkoppar</i> eller <i>kopparbultämnen</i> kallas 
sådana smidda kopparstänger, hvaraf kopparbultar 
tillverkas. Bultkopparn benämnes likasom bultjernet
med nummer för de olika sorterna. Den mot hvarje
nummer svarande tjockleken är aldeles densamma,
som för bultjernet. De smalaste sorterna smidas ofta
i runda, de öfriga i åttkantiga stänger. Alla 
kopparstänger böra vara väl oeh jemnt smidda, utan
brakar eller remnor.

<i>Kopparbleck</i> eller plåtar af koppar förekomma
dels smidda, dels valsade af åtskilliga dimensioner.

<i>Kopparförhydningsplåtar</i> eller <i>kopparbleck
till skeppsförhydning</i> äro 4,1 fot långa, 1,2 fot
breda. I anseende till tjockleken äro de af tre 
olika nummer, hvilka åtskiljas genom vigten. N:r 1
väga 8,72 skålpund; N:r 2 väga 7,47 skålpund och
N:r 3 = 6,22 skålpund per stycke. Dessa 
dimensioner och vigter äro föreskrifna för plåtar, som 
levereras till Kronan, men den modifikation är 
medgifven, att längden får vara 0,02 fot och bredden 0,01
fot större eller mindre, samt vigten 5 procent öfver
eller under den här bestämda. Förhydningsplåtar
böra vara väl och jemnt valsade, utan hål eller 
flagor samt fullkomligt jemna i kanterna.

<i>Kopparspik</i> smidas till samma tumtal som 
ekspik af jern, men i anseende till kopparns mindre
styfhet, göres tjockleken något större än för 
motsvarande tumtal af jern och formen så till vida 
olika, att spiken ej afspetsas i kilform mot ändan, utan
bibehåller qvadratisk genomskärning ända ned, der
den helt kort afspetsas. Kilformen vore till ingen
nytta för kopparspiken, emedan den i alla fall ej
blefve i stånd att afskära ekträdets fibrer, helst som
läggen ej skulle kunna tåla de hårda slag dertill
erfordrades, utan att kröka sig. Derföre måste man
för sådan spik borra i träet nästan så djupt, som
spiken skall neddrifvas. Fig. 20 anger kopparspikens
tjocklek tätt nedanför hufvudet, för olika tumtal.

Koppars seghet är ett bevis på dess godhet,
och denna proberas på bult och spik, genom deras
böjning i rät vinkel och uträtande ånyo, då de ej
böra springa af eller remna; på förhydningsplåtar,
genom vikning dubbelt och hamring på vecket, 
hvarvid den sköra kopparn får sprickor derstädes.

<i>Kopparförhydningsspik</i> gjutes af 8/9 koppar och
1/9 Engelskt tenn; bör vara så formad, att hufvudet
är kullrigt på underkant, för att intränga mot plåten,
och flatt på öfversidan, för att efter spikens 
inslagning utgöra en jemn plan med förhydningsplåtens
yttersida. Den beställes efter vigt, vanligtvis så stor
att 100 till 150 stycken väga ett skålpund; längden
af hvarje spik är omkring 1¼ verktum. Fig. 21
föreställer en dylik spik af minsta sorten i sin rätta
storlek. Sådan spik proberas genom dess inslagning
i ekträ, då den hvarken bör springa sönder eller
lägga sig.

<h2><small>Bly.</small></h2>

Bly är en särdeles mjuk, lättsmält metall, som
utan att vara upphettad kan skäras med eggjern
och då visar en stark metallglänsande yta af gråblå
färg. Det engelska blyet anses för det bästa.

Bly användes dels i legeringar med andra 
metaller, dels till beredande af blyhvitt, dels arbetadt
till åtskilliga behof. I skeppsbyggnad begagnas det
dels gjutet till klys, spygatter m. m., dels gjutet
eller valsadt uti stora plåtar, hvilka i handeln 
vanligen förekomma hoprullade och deraf kallas 
<i>rullebly</i>. Rullebly är af åtskilliga tjocklekar, såsom 1/16,
1/8, 3/16 etc. verktum. De tunnare sorterna användas,
skurna i remsor, att spika öfver nåt, der särdeles
vattentäthet fordras, samt till åmningssiffror m. m.

Denna metall oxideras genast, om den kommer
i beröring med någon slags syra, hvarigenom den
framställer ett farligt gilt, och bör derföre med 
nödig urskiljning användas.

<h2><small>Zink.</small></h2>

Denna metall har först i sednare tider blifvit
känd, förekommer aldrig gedigen, utan dels som 
kolsyrad zinkoxid, hvilken kallas <i>gallmeja</i>, dels 
förenad med svafvel, då den har namn af <i>blende</i>. Ren
zink har en mycket ljus blågrå färg. I brottet är
den starkt glänsande och af storbladig kristallinisk
textur. Den är skör vid vanlig temperatur, men så
smidig vid 100 graders värme, att den kan valsas
till bleck och dragas till tråd. I luften och i vatten,
vid vanlig temperatur, förvandlas zinken på ytan till
en hård, grå skorpa. Zink nyttjas dels till 
metallegeringar, dels valsad till bleck for taktäckning och
skeppsförhydning. Den måste dock för dessa 
sistnämnde behof vara särdeles ren, och den användes
i alla händelser numera sällan till skeppsförhydning,
i anseende till sin ringa varaktighet.

<h2><small>Tenn.</small></h2>

Tenn är en lättsmält, ganska smidig metall, till
färgen nära silfverhvit. Vid vanlig temperatur 
bibehåller den sig temligen länge oförändrad i luften,
öfverdrages dock småningom med en grå hinna. Då
tenn böjes, ger det ett eget knarrande ljud, som hos
det rena tennet är starkt och kort, hos det orenare
svagt, stundom nästan omärkligt. Det renaste tennet
fås från Malacca och Banka i Indien; det dernäst
från England. Denna metall förekommer, likasom
zink och bly, icke gedigen. Tenn användes 
vanligen icke i och för skeppsbyggnad på annat sätt, än
att det ingår såsom blandning tillsammans med 
andra metaller. Rent tenn användes till <i>förtenning</i>
på åtskilliga arbeten af koppar och jern, för att 
förekomma ergning och rostning.

<i>Arbetstenn</i> består af tenn och bly, och får i
Sverige endast förarbetas i följande tre proportioner:
<i>fyrstämpladt</i>, som innehåller 3 procent bly; 
<i>trestämpladt</i>, som innehåller 17 procent bly; 
<i>tvåstämpladt</i>, som innehåller 50 procent bly, hvilken
sistnämnde sort, i anseende till den stora blyhalten,
lätt angripes af sura ämnen, som upplösa blyet och
deraf sjelfva blifva giftiga. Följaktligen bör ej 
dylikt tenn användas till arbeten, der denna 
omständighet kan göra någon skada.

<h2><small>Metallegeringar.</small></h2>

Af de legeringar, som uppkomma genom olika 
metallers sammansmältning, hafva vi att märka följande:

<i>Messing</i> är en blandning af koppar och zink i
olika proportioner, vanligen omkring 3 delar zink
mot 7 delar koppar. Allt efter som messingen 
innehåller mera zink, är den gulare och ljusare, 
hvaremot de mest kopparhaltiga sorterna äro rödaktiga.
<i>Latunmessing</i> kallas smidda bleck af olika 
tjocklekar, antingen svarta eller blanka. <i>Tråband</i> äro
valsade messingsbleck af 4 verktums bredd och 6
till 20 fots längd, hvilka hufvudsakligen användas
till tråddragning. Af latun- och tråbandmessing 
tillarbetas diverse beslag och andra persedlar, ämnade
både för prydnad och nytta.

<i>Metallegering af det slag, som begagnas till
rorbeslag</i>, utgöres vanligen af 9 delar koppar och
en del tenn. Det anmärkes, att hårdheten och 
sprödheten ökas med tennhallen. Ehuru tennet i och för
sig sjelft är en mjukare metall än koppar, blir dock
legeringen af dessa båda metaller vida hårdare än
koppar och derjemte ganska skör, så snart en 
betydlig del tenn ingår i blandningen. Legering af 
koppar och tenn har man gifvit namnet <i>brons</i> eller 
äfven <i>gul metall</i>. Samma benämning brukas också
för legeringar, hvari zink och bly ingå jemte 
kopparn och tennet. En slags gul metall eller brons,
sammansatt af koppar med 4 till 5 procent tenn,
begagnas till skeppsförhydning.

I stället för smidda bultar och spik af koppar
brukas temligen allmänt gjutna af metallegering;
emedan de sednare kunna fås till billigare pris. 
Sådan metallegering beredes af koppar i förening med
zink eller tenn eller helst med begge dessa 
metaller. Man får endast taga en ringare del zink eller
tenn emot kopparn, emedan bultarne annars ej låta
klinka sig. Om blandningen göres i den proportion,
att till 20 skålpund koppar tages ett skålpund tenn
och ett skålpund zink, blifva de deraf gjutna 
bultarne tillräkligt sega, för att kunna klinkas. Om man,
i anseende till tennets dyrhet, vill blanda kopparn
endast med zink, bör en liten qvantitet bly tillsättas.

Af lika delar koppar, zink och tenn fås en 
vacker gul metall, som blir hård, väl bibehåller sig i
fria luften och derföre är tjenlig till gjutning af 
åtskilliga slags metallpjeser, särdeles sådana, hvilka 
anbringas lika mycket för prydnad som för styrkas skull.

Vissa metallegeringar begagnas för att <i>löda</i>
eller sammanfästa särskilda metallstycken vid 
hvarandra. Lödningen grundar sig på den 
omständigheten, att metallegeringen är lättsmältare, än de 
metallpjeser som skola förenas. När en sådan legering
anbringas emellan de ytor, man vill sammanfästa,
och metallpjeserna derefter upphettas, till dess 
legeringen smälter, förenar legeringen sig med begge
ytorna och sammanhåller dem efter afsvalning. Det
förstås af sig sjelf, att de ytor som skola lödas, 
måste förut vara fullkomligt rengjorda. Af sådana 
metallegeringar begagnar man allmänt tvenne. Den
ena, kallad <i>slaglod</i>, består af koppar och zink; den
andra, kallad <i>snällod</i>, utgöres af lika delar tenn
och bly. Genom slaglodet fås en starkare lödning,
än genom snällodet, men det förra är svårsmältare,
och kan derföre ej användas till lödning af sådana
pjeser, som ej tåla att utsättas för så stark värme.
Det anmärkes, att vid lödning med snällod måste
antingen salmiak eller hartz, och vid lödning med
slaglod borax anbringas jemte legeringen, emedan
denna annars icke förenar sig med de ytor, den
skall sammanhålla. Jernpjeser kunna äfven lödas
med koppar, emedan den sednare metallen är 
lättsmältare än den förra.

<h2><small>Om dref, beck, tjära m. fl. 
skeppsbyggnadsmaterialier.</small></h2>

Då trävirke och metaller äro de ämnen, som
hufvudsakligen ingå i skeppsbyggnader, så hafva vi
beskrifvit dessa mera utförligt, men då vi icke få
förbise beskaffenheten af åtskilliga andra materialier,
som begagnas, skola vi nu anföra, hvad man för 
bedömmandet af dessas godhet behöfver iakttaga.

<i>Dref</i> tillverkas af gammalt tågvirke på följande
sätt. Man afkortar tågen i längder af omkring 2
fot, uppslår dukterna och lägger dem i kokhett 
vatten, för att uppmjukas. För att i det längsta 
förekomma vattnets afsvalning, öfvertäcker man de 
tunnor eller andra kärl, hvaruti det inrymmes. Efter
ett par dagar upptages tågvirket, utredes för hand
och utbredes i fria luften, helst i solen, för att 
torka. När det blifvit tillräckligt torkadt, utkammas det
öfver grofva häcklor af jern, hvarvid alla 
tjärklumpar och allt ruttet och brändt dref noga frånskiljes.

Innan drefvet kan inslås i nåten, måste det 
spinnas till så kallade varp. Ett <i>varp</i> eller <i>verk</i> dref
utgör en hoprullad, sammanhängande längd af tio
till 12 fot, med ungefär sex liniers diameter. 
Spinningen kan ske för hand eller med machin.

En del af de verk, som skola begagnas till
bordläggningsnåten under vattnet, brukar man 
spinna af nöthår och dref, hvarvid endast så mycket dref
användes, som fordras för att sammanhålla nöthåret.
Det sistnämnda bör, för att anses godt, vara fritt
från kalk och andra främmande ämnen, samt icke
sammantofvadt. Vid drifningen införes ett sådant
verk, näst efter det första som inslås, och ett midt
i nåtet.

Till drifning af däck och till annan finare 
drifning nyttjas understundom hampa, eller äfven dref
af otjäradt tågvirke.

<i>Tjära</i> beredes genom bränning af gamla 
kådiga fururötter. Den bör vara fri från vatten, grus
och jordpartiklar, klar och gulbrun. Den undersökes
derigenom, att en trästicka nedföres genom 
sprundhålet till motsatta sidan af kärlet och åter 
uppdrages. Tunnorna böra vara krönta, och är det äfven
angeläget att tillse, del de äro väl fulla och 
försedda med goda band.

<i>Beck</i> beredes af tjära. Tjäran innehåller 
nemligen en flytande olja, kallad <i>beckolja</i>, och ett hartz
kalladt <i>beck</i>. Genom tjärans kokning med vatten,
fås becket afskildt ifrån beckoljan. Beck bör vara
hårdt, klart, fritt från sten, mossa och andra ämnen,
samt icke förbrändt under kokningen. Då ett parti
uppköpes, hugger man alla eller åtminstone en del
af tunnorna i tvenne delar, då brottytorna äro 
blanka, svarta, icke grusiga, så vida becket är verkligt
godt. Det faller af sig sjelft, att becket ej, straxt
före försöket, får hafva varit utsatt för så stark
värme, att det börjat smälta. Tunnorna böra vara
krönta.

<i>Hartz</i> tillverkas af furukåda. När kådan kokas
med vatten i för ändamålet inrättade kärl, fås ett
extract kalladt <i>terpentinolja</i>, och det derefter 
qvarvarande ämnet är <i>hartz</i> eller <i>kolofonium</i>. Hartz
bör vara klar och ren, ej klibbig.

<i>Halfbeck</i>, som begagnas att öfverstryka 
skeppsbottnar med, kokas vid varfven af lika delar beck
och tjära; dock varieras proportionen emellan becket
och tjäran något; allt efter som becket är mer eller
mindre hårdt och efter som årstiden inverkar, att hålla
massan flytande eller stelnad. Becket och tjäran kokas
hvar för sig, till dess de äro väl smälta och 
upphettade, hvarefter de sammanblandas och ånyo 
upphettas. Äfven kan halfbeck kokas af endast tjära,
men då måste kokningen fortgå sex timmar.

Till att afbecka bordläggningsnåten i botten,
brukas enbart smält beck. Öfver vattnet, nyttjas till
bordläggningsnåten ⅘ beck och ⅕ hartz, der svart
färg skall användas till målning; men endast hartz,
på de ställen som skola målas med hvit eller annan
ljus färg, emedan becket i annan händelse slår 
igenom oljefärgen. Till däcksnåt tages ¾ beck och ¼
hartz, utom i kajutor eller salonger, der man kan
taga enbart hartz. Hartzblandningen gör, att becket
blir hårdare, så att det i varma klimater ej smälter,
men gör ämnet något dyrare, hvarföre den ej 
kommer i fråga på skärgårdsskutor och andra med 
sparsamhet utrustade fartyg.

<i>Förhydningspapper</i> bör vara jemnt och fast,
val torrt och ylligt. Proberas derigenom, att ett eller
annat ark lägges i vatten och efter 12 timmar 
upptages, då det ej bör befinnas upplöst. Arken äro
vanligen 2 fot på ena hållet och något drygare på
det andra, samt tillverkas af olika tjocklekar. I mon
af tjockleken, väger ett ark från ½ till 1 skålpund.
Detta gäller om otjäradt förhydningspappar. Sådant
papper upphandlas vanligen efter vigt.

Till de nu uppräknade materialier för 
skeppsbyggnad, skulle vi äfven kunna lägga färger af 
diverse sorter; men då det icke tillhör 
skeppsbyggmästare, hvarken att bereda färgen eller att måla
fartygen, anse vi tillräckligt att här göra följande
allmänna anmärkningar.

Till målning på trä, som kommer att utsättas
för solens verkan, äro ljusa färger att föredraga 
framför de mörka, emedan de sednare taga hetta till sig
och bränna det virke, hvarpå de äro anstrukna.

Till all utvändig målning måste färgen beredas
af kokad linolja eller så kallad fernissa.

Nyss färdiga träarbeten, som äro utsatta för 
luftens åverkan, böra så fort som möjligt anstrykas med
<i>grundfärg</i>. Grundfärgen består af kokad linolja
med gulockra, i sådan proportion, att färgen blir
mycket tunn, så att den kan väl utstrykas och 
tränga sig in i alla sprickor. Något silfverglitt kan
tillsättas, för att bereda en hastigare torkning af
färgen. Då mörk färg skall sedermera anstrykas, kan
man jemte gulockran blanda kimrök i grundfärgen.

Hufvudsaken vid all målning är att färgen 
anstrykes jemnt och så tunnt som möjligt. Dock är
det endast vid grundmålning som sjelfva färgen får
vara tunn. Ju flera gånger man behöft måla en
yta, innan färgen fått tillräcklig tjocklek för att väl
täcka, desto finare och varaktigare blir målningen.

Vid målning af bordläggningen å jernfartyg är
det bäst, att först stryka hela botten med kokad
linolja och, när denna väl intorkat, måla minst 
tvenne gånger med <i>mönjefärg</i> (beredd af endast mönja
och kokad linolja). Denna färg är äfven tjenlig för
däcksknän af jern och andra jernpjeser, men 
bibehåller sig icke i fria luften i solvärmen, hvarföre
man, om ett jernfartygs bordläggning öfver vattnet
är målad med mönja, bör ofvanpå denna anstryka
någon annan färg.

Af kokad linolja samt lika delar blyhvitt och
mönja beredes så kalladt <i>mönjekitt</i>, som är särdeles
tjenligt vid tätning af flänsar, i däck nedfällda 
patentglas m. m.

Vanligt <i>kitt</i> eller <i>stockfärg</i> till tätning öfver
spikhufvuden m. m. beredes sålunda, att pulveriserad
krita och kokad linolja sammanknådas till en deg
af lagom tjocklek.

*

Det händer ofta, att man, för ett fartygs 
byggnad, vet sig behöfva en viss längd bultämnen af 
någon viss tjocklek, och vill veta vigten deraf. Man
behöfver t. ex. 500 stycken kopparbultar af nummer
1 (¾ verktums tjocklek), af per medium taget 1¼
fots längd. Den erforderliga längden af 
kopparbultämnen är då 625 fot; men som kopparn säljes 
efter vigt, vill man veta huru många skålpund dessa
625 fot kopparbultämnen väga. Likaledes kan det
hända, att man vill veta vigten af ett visst antal
spik af någon särskild sort. I dylika fall äro 
följande tabeller användbara.

Tabell som visar huru mycket en fots längd af
smidda jern- och kopparstänger, samt gjutna 
metallstänger (af det slags legering man i allmänhet 
begagnar till bultar) väger i skålpund victualievigt.

<table b c>
<td v2>Stångens<br> tjocklek<br> i verktum <td 3>Jern. <td 2>Koppar. <td>Metall
<td>Runda<br> stänger. <td>Fyrkantiga<br> stänger. <td>Åttkantiga<br> stänger.
 <td>Runda<br> stänger. <td>Åttkantiga<br> stänger <td>Runda<br> stänger.
<td>½   <td> 0,65 <td> 0,83 <td> 0,68 <td> 0,75 <td> 0,79 <td> 0,72
<td>⅝   <td> 1,02 <td> 1,30 <td> 1,07 <td> 1,17 <td> 1,23 <td> 1,12
<td>¾   <td> 1,47 <td> 1,87 <td> 1,55 <td> 1,69 <td> 1,78 <td> 1,61
<td>⅞   <td> 1,99 <td> 2,54 <td> 2,10 <td> 2,29 <td> 2,41 <td> 2,18
<td>1   <td> 2,61 <td> 3,32 <td> 2,75 <td> 2,99 <td> 3,15 <td> 2,85
<td>1 ⅛ <td> 3,30 <td> 4,20 <td> 3,48 <td> 3,79 <td> 3,99 <td> 3,61
<td>1 ¼ <td> 4,08 <td> 5,19 <td> 4,30 <td> 4,68 <td> 4,93 <td> 4,46
<td>1 ⅜ <td> 4,93 <td> 6,28 <td> 5,19 <td> 5,65 <td> 5,95 <td> 5,39
<td>1 ½ <td> 5,87 <td> 7,47 <td> 6,18 <td> 6,73 <td> 7,09 <td> 6,42
<td>1 ⅝ <td> 6,89 <td> 8,77 <td> 7,26 <td> 7,90 <td> 8,32 <td> 7,54
<td>1 ¾ <td> 7,99 <td>10,17 <td> 8,41 <td> 9,16 <td> 9,65 <td> 8,74
<td>1 ⅞ <td> 9,17 <td>11,67 <td> 9,66 <td>10,52 <td>11,08 <td>10,03
<td>2   <td>10,43 <td>13,28 <td>10,98 <td>11,96 <td>12,59 <td>11,41
<td>2 ⅛ <td>11,78 <td>14,99 <td>12,40 <td>13,51 <td>14,23 <td>12,89
<td>2 ¼ <td>13,20 <td>16,80 <td>13,90 <td>15,14 <td>15,94 <td>14,44
<td>2 ⅜ <td>14,71 <td>18,72 <td>15,49 <td>16,87 <td>17,76 <td>16,09
<td>2 ½ <td>16,30 <td>20,75 <td>17,16 <td>18,70 <td>19,69 <td>17,84
</table>

Tabell, som visar vigten i skålpund victualievigt
af åtskilliga slags väl proportionerad spik.

<table c b>
<td v2> <td 2>Jernspik. <td v2>Koppar-<br>spik.
<td>Ek. <td>Furu.
<td l>1000 stycken 2 tums väga <td>14 <td>6 <td>16
<td l>„ <tab> „<tab> 3 <tab>„<td>32 <td>16 <td>40
<td l>„ <tab> „<tab> 4 <tab>„<td>58 <td>29 <td>80
<td l>„ <tab> „<tab> 5 <tab>„<td>82 <td>45 <td>145
<td l>„ <tab> „<tab> 6 <tab>„<td>115 <td>70 <td>225
<td l>„ <tab> „<tab> 7 <tab>„<td>160 <td>105 <td>330
<td l>„ <tab> „<tab> 8 <tab>„<td>220 <td>150 <td>440
<td l>„ <tab> „<tab> 9 <tab>„<td>300 <td>— <td>565
<td l>„ <tab> „<tab>10 <tab>„<td>400 <td>— <td>685
<td l>„ <tab> „<tab>11 <tab>„<td>510 <td>— <td>795
<td l>„ <tab> „<tab>12 <tab>„<td>615 <td>— <td>900
<td l>„ <tab> „<tab>13 <tab>„<td>715 <td>— <td>1000
<td l>„ <tab> „<tab>14 <tab>„<td>800 <td>— <td>1090
<td l>„ <tab> „<tab>enkel låsspik <td>— <td>1 ½ <td>—
<td l>„ <tab> „<tab>dubbel dito <td>— <td>2 ½ <td>—
</table>

Slutligen meddelas en tabell, visande specifika
vigten samt vigten per kubikfot af materialier, som
i denna afhandling blifvit beskrifna.
<table b c>
<td>Ämnen. <td>Specifika<br> vigten. <td>Vigten per<br>kubikfot i<br>skålpund<br>victualievigt.
<td l>Ek, nyss fäld        <td>0,90 à 1,20 <td>55 à 74
<td l>dito, fullt uttorkad <td>0,58 à 0,80 <td>36 à 49
<td l>Furu, nyss fäld      <td>0,91 <td>56
<td l>dito, fullt uttorkad <td>0,55 <td>34
<td l>Gran, nyss fäld      <td>0,90 <td>55
<td l>dito, fullt uttorkad <td>0,47 <td>29
<td l>Al, nyss fäld        <td>0,86 <td>53
<td l>dito, fullt uttorkad <td>0,50 <td>31
<td l>Björk, nyss fäld     <td>0,90 <td>55
<td l>dito, fullt uttorkad <td>0,63 <td>39
<td l>Bok, nyss fäld       <td>0,98 <td>60
<td l>dito, fullt uttorkad <td>0,59 <td>36
<td l>Ask, nyss fäld       <td>0,90 <td>55
<td l>dito, fullt uttorkad <td>0,64 <td>39
<td l>Alm, nyss fäld       <td>0,95 <td>58
<td l>dito, fullt uttorkad <td>0,55 <td>34
<td l>Jern, gjutet         <td>7,23 <td>445
<td l>dito, smidt          <td>7,77 <td>478
<td l>Koppar, smidd        <td>8,91 <td>548
<td l>Bly, gjutet          <td>11,33 <td>697
<td l>dito, valsadt        <td>11,40 <td>701
<td l>Zink                 <td>7,19 <td>442
<td l>Tenn                 <td>7,30 <td>449
<td l>Metall till bultar för skeppsbyggnad <td>8,50 <td>523
<td l>Beck = Tjära         <td>1,08 <td>66
<td l>Kork                 <td>0,24 <td>14 ¾
</table>

Med ett ämnes specifika eller egentliga vigt 
menas dess vigt i jemförelse med rent destilleradt vatten.
Vattnets vigt är nemligen antagen till enhet, och de
öfriga ämnenas vigt, i jemförelse dermed, uttryckt med
decimalbråk, för ämnen som väga mindre än vattnet,
samt med hela tal och decimalbråk, för ämnen af större
tyngd än vattnet. Om man således multiplicerar ett
ämnes specifika vigt med vigten af en kubikfot rent
vatten (som är 61,52 skålpund), så får man vigten af
en kubikfot af det ifrågavarande ämnet. På detta
sätt är andra kolumnen i tabellen tillkommen. För
öfrigt anmärkes, att specifika vigten af trävirke och
metaller uppgifvas mycket olika af olika författare,
hvilket ej är underligt, då samma materiel kan hafva
helt olika vigt, allt efter dess mer eller mindre 
godhet, sättet för tillverkningen m. m. Synnerligen är
denna olikhet märkbar för träslagen, hvilka väga mer
eller mindre, allt efter som virket är mer eller mindre 
torrt, af bättre eller sämre sort, af yta eller kärna 
o. s. v. Vi hafva derföre, hvad virket beträffar,
utsatt mediumsvigten, så väl för nyss fäldt, som för
gammalt, fullt torrt, så att man vid förefallande 
beräkningar kan taga ett tal, passande för den grad af
torrhet, man vet det ifrågavarande virket ega. För
ekvirket, som varierar så betydligt, i mon af 
godheten, är största och minsta vigten angifven, så
väl för nyss fäldt som för gammalt. 
Skeppsbyggmästare beräkna vanligen, när någon kalkyl
öfver vigten af virke skall uppgöras, att en 
kubikfot ek väger 53 skålpund och en kubikfot furu
38 skålpund.

<br>
Tabellen är i öfrigt praktisk användbar vid
många tillfällen. Om man t. ex. af gammalt torrt
furuvirke har gjort en modell till ett jernklys, som skall
gjutas, och vill veta, hvad klyset kommer att väga,
så ser man af tabellen, att torrt furuträ väger 34
skålpund och en kubikfot gjutet jern 445 skålpund,
och kan således, om man väger modellen, genom
enkel reguladetri finna vigten af klyset, ty klysets
vigt skall förhålla sig till modellens, likasom 445
förhåller sig till 34.

*



<img></img>


<img>
————<br><b>Boklådespris: 1 Rdr Banco.</b><br>————

Då priset på detta arbete synes vara högt, i jemförelse med bokens ringa omfång, anser författaren, <br> som tillika är förläggare, sig böra erinra, att skrifter af detta slag ej köpas af så stort antal personer, <br> att de med utgifningen förenade kostnader blifva ersatta, om priset sättes lågt.
————
Samma författare, som utgifvit detta arbete, har låtit trycka 1:sta häftet af <br> <b>praktisk och theoretisk handledning i skeppsbyggeri.</b> <br> Den afhandlingen är ämnad att till en början, i tre eller fyra häften, inrymma första elementerna <br> af skeppsbyggerivetenskapen, jemte sättet att efter gifven ritning uträkna ett fartygs deplacement <br> och styfhetsmoment. De sedermera följande häftena komma att omfatta det hufvudsakligaste af <br> hvad en skeppsbyggmästare i öfrigt behöfver känna.</img>


