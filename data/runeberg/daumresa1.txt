
Daumont

———

RESA

<i>i</i>

SVERIGE






<h2><small><sp>RESA</sp></small></h2>
<h2><small>I</small></h2><img>SVERIGE,</img><h2><small>ÅR 1830,</small></h2>
<table o>
<td c><small>INNEHÅLLANDE</small>
<td c>UNDERRÄTTELSER RÖRANDE DETTA RIKES HANDEL,
SJÖFART, JORDBRUK, BERGSRÖRELSE, MANUFAKTURER,
ALLMÄNNA UNDERVISNING, KONSTER OCH LITTERATUR;
DESS INVÅNARES SEDER OCH BRUK;
<td c><small>ÄFVENSOM</small>
<td c>EN ÖFVERSIGT AF LANDETS ALLMÄNNA BESKAFFENHET,
DESS KLIMAT OCH VÄXTLIGHET
<td c><small>JEMTE</small>
<td c><small>NÅGRA DETALJER BETRÄFFANDE NU REGERANDE KONUNGEN OCH
DESS HÖGA FAMILJ, ADELN, FÖRSVARSVERKET, STATSFÖRFATTNINGEN 
SAMT POLITISKA FÖRHÅLLANDEN;</small>
<td c><small>AF</small>
<td c><img>Alexander Daumont.</img><img></img>
<td c><small>ÖFVERSÄTTNING</small>
<td c><small>AF</small>
<td c><sc>Fr. Bernh. Cöster.</sc>
<td c><small><i><sp>FÖRSTA DELEN</sp>.</i></small>
<td c><img></img><img>STOCKHOLM.</img><sc>tryckt hos Johan Hörberg, 1834.</sc>
</table>

<i>Ces récits ont un charme irrésistible, 
lorsque le narrateur possède l’art difficile 
de tracer des peintures à la fois
élégantes et fidèles.</i>

<tab><tab><tab> DAUMONT.

<h2><i><small>Första Delens innehåll.</small></i></h2>

<b>Första Kapitlet.</b> Afresa från Havre. — Anblicken af norrska
och danska kusterna. — Skagerrack. — Kattegat. — Kroneborgs
slott. — Helsingör. — Sundet. — Danska marinen och trupperne.
— Folkundervisningen i Danmark. — Afresa fr. Helsingör . . sid. i.

<b>Andra Kapitlet.</b> Jemförelse mellan Helsingborg och
Helsingör. — Hamnen vid Helsingborg. — Det gamla tornet
(K.:irnan). — Skånska Handskar. — Husaren .........17.

<b>Tredje Kapitlet.</b> Skåne. — Åstorp. — Ljungby. —
Torf-mossar. — Gärdsgårdar. — Wernamo. — Svenska
natther-bergen. — Exersisplatsen vid Skillingeryd. — Svenska
trupper. — Herrliga naturomgifningar................2g.

<b>Fjerde Kapitlet.</b> Jönköping. — Wcttern. —
Naturmärkvärdigheter hos denna sjö. — Skönheten af dess stränder.
— Grenna. — Braliehus. — Klippor. — Blommor. —
Bön-dernes boningar. —- Östa. — Landtfolket. — Exersisplatsen
nära Bankeherg. — Linköping..................44.

<b>Femte Kapitlet.</b> Vågar. — Sätt att resa. — Åkdon. —
Svenska böndernes dryckenskap. — Vacker hästrace. —
Norrköping	...................55.

<b>Sjette Kapitlet.</b> Afresa från Norrköping. — Ångfartyg. —
Beskrifning öfver skärgården utanför inloppet till
Stockholm. — Pittoreska utsigter. — Ankomst till Stockholm . . 6g.

<b>Sjunde Kapitlet.</b> Anledningen till min resa till Sverige. —
Företräde hos Konungen. — Konungen. — Den kungliga
familjen. — Drottningen. — Öfningslägret på
Ladugårdsgärdet. — Vackra trupper, — Konungens folkvänlighet. —r
General Camps .............................. j5.

<b>Åttonde Kapitlet.</b> Stockholms slott, r— Staden. — Dess
herrliga läge. — Dess fördelning. — Dess ursprung. —
Mätarn och Östersjön. — Hus. — Gator. — Salubodar. —
Stenläggning. — Vackra delar af staden. — Förstäder. — Torg.
— Bryggor. — Roddarbåtar. — Fiske. — Publika
byggnader. — Promenader. — Omgifningar. — Kongl. lustslott. —
Rosendal, — Carlberg, — Drottningholm. — Ulriksdal. . . .

<b>Nionde Kapitlet.</b> Mälaren. — Sigtuna. — Upsala. — Gamla
Upsala. — Oden och skandinaviska mythologien. — Slottet.
— Domkyrkan. — Eddan och gamla skandinaviska
litteraturen. — Linné’s botaniska trädgård. —Universitetet;
pro-fessorerne; deras fördelning och olika undervisningsämnen;
de studerandes antal. — Rigsmal, saga (qväde)........113.

<b>Tionde Kapitlet.</b> Dalarna. — Åtskilliga seder och bruk. —
Lekar. -— Dansar. — Giftermål. — Socknar. — Stark
känsla af oberoende. — Ägodelning. — Böjelse för äganderätt.
— Invånarnes rådighet och urskiljning. — Märkvärdig
näringsflit. — Hungersnöd och barkbröd. — Periodisk
utvandring om varen. — Måttlighet och föda. — Gästfrihet. —
Iylädcdrägtcr- —- Ett bröllop i Dalarna.............14r•

<b>Elfte Kapitlet.</b> <i>Dalarna. -—Gustaf Vasa.</i> Gustaf Wasa.
— Ornas. — Mora. — Rättvik. Karakteristisk olikhet i
utseende, seder och klädedrägt bland invänarne inom denna
socken. — Elfdalen. Vanor och bruk, som utmärka finskt
ursprung. —- Skönt porfyrbrott. — Återresa till Stockholm. i55.

<b>Tolfte Kapitlet.</b> <i>Seder och bruk.</i> Polis. — Pass. —
Tullstyrelse. — Folkets beskcdlighet. — Dess smak för
bullrande nöjen. — Höllighet och dess fordringar. —
Fattningsförmåga, långsamhet, folksvordomar. — Korporationsfester. —
Nationella sy mpathicr och antipathier.— Barndop,
giftermål, begrafningar, kyrkogårdar. — Siillskapslif, giftermål,
passion för spel. — Fruntimmer. — Moder. — Toiletten. —
Fruntimmernas vackra utseende i allmänhet. — Sedcslöshet
bland de lägre klasserna. — Eldsvådor. —
Ekipager.—Kaffehus. — Postverket och skillingsposten. —
Välgörenhetsinrättningar .............................ijg.

<b>Trettonde Kapitlet.</b> <i>Seder och bruk.</i> Värdshus. —
Mathållning. — Franska viner. — Svenska bordet och dess
anrättningar. — Kokkonst. — Ofverflöd vid middagskalas. —
Toaster. — Hauclkyssning,........................

<b>Fjortonde Kapitlet.</b> <i>Svenska jordens yttre bildning och
utseende</i>................................. G.

<b>Femtonde Kapitlet.</b> <i>Befolkningen.</i> Allmänna asigtcr. —
Svenska folkets ursprung.— Götiska och finska sia 111 mar.—
Invånarnes antal. — Folkmängdens tillväxt och komparativa
förhållande. — Landets indelning. — Jemförelse mellan
städernas och landsbygdens folkmängd. — Nativitet,
mortalitet, lifslängd. — Oäkta barn.......................

<b>Sextonde Kapitlet.</b> <i>Klimat.</i> Jemförelse mellan klimatet i
Sverige och Italien. — Temperatur. — Medel att skydda sig
emot kölden. — Atmosferens ovanliga renbet alla årstider. —
Norrsken. — Dagarnas längd. — Öfvergängcn frän ena
årstiden till den andra. — Klimatets utomordentliga stränghet
i det nordliga Sverige. — Eldar, som under sommarn
upptändas kring åkerfälten, för att freda dem för kalla vindar.
— Tidpunkten för starkaste värme och strängaste köld. —
Tiden för islossningen, svalornas återkomst samt
löflallnin-gen. — AVardöhus fästning nära Nqrdkap. — Rådande
vindar. — Gränsorna för växtligheten och den ständiga snön;
för Lapparnas tält samt björnen. — Dp,vanligaste sjukdomar:
lungsot, febrar, taflusjtikq, slag, syphilis, m. fl........241.
<img></img>
<chapter name="Förord">

<i><big><big>F</big></big>örfattaren till den resebeskrifning, som härmed, i 
öfversättning, lemnas Svenska Allmänheten, har redan uti
inledningen till franska texten lemnat möjligheten af deri
förekommande felaktigheter obestridd, och, i följd deraf, 
vädjat till ett kritiskt beriktigande; men då detta
arbete redan vunnit europeisk ryktbarhet</i> <footnote><small>Bredvid de bevis härför, som öfvers. inhemtat ur den i Berlin utkommande <i>Magazin für die Literatur des Auslandes</i>
samt åtskilliga franska jurnaler, erinras han om en i Dagligt
Allehandas Aftontidning förekommande, ur <i>Wiener
Theater-Zeitung</i> hemtad, uppsats, rörande det i Sverige rådande
bruket att efter måltiden kyssa värdinnans hand, som dock, med
den sybaritiska lättsinnighet, hvilken i allmänhet karakteriserar 
Wienarn, blifvit till löjlighet vanställd (se pag. 214 af
denna del).</small></footnote><i>, har
öfversättaren ansett sig böra låta dess innehåll oförändradt
öfvergå till sina landsmän.  De förändringar öfvers.
tillåtit sig äro således, snart sagdt, inga andra än dem
meningens förtydligande på ett annat språk fordrat.
Några ställen, der föga maktpåliggande oriktigheter dock
falla i ögat, har man utmärkt med klauderade frågtecken.  
Att för samma ändamål nedskrifva noter, hur
öfvers. ansett mindre behöfligt, och det skulle dessutom
gifvit öfversättningen en tillökning, hvars öfverflöd
tilläfventyrs blifvit lika menlig för bokens innehåll som
afsättning; endast på ett par ställen har öfvers. infört
sådane, dertill föranlåten af en med författaren
skiljaktig opinion.  De reproducerade och intressanta
utdragen ur Öfverste af Forsells Statistik och Professor
Grafströms text till</i><sp> Ett år i Sverige</sp>, <i>hoppas öfvers.
skola med tillfredsställelse återfinnas i en utlännings
anteckningar öfver vårt fädernesland, helst de äro inflätade 
med egna läsvärda åsigter; deremot har öfvers.
förbigått flera tabellariska uppgifter och åtskilliga detaljer 
angående armén, kleresit, styrelsen, finanserna, 1809
års statshvälfning, m. m., der förf. endast följt de af
en hvar väl kända och allmännaste urkunder.</i>

<i>Den kunskap författaren röjer beträffande Sveriges
ekonomiska och merkantila angelägenheter skall väcka
mindre förundran, då man erfar att han för densamma
slår i förbindelse hos män af den värderade upplysning
som, t. ex., Statsrådet Poppius och Statssekreteraren
Skogman.  Man måste göra författaren den rättvisa att
sällan, kanske aldrig, har en resande främling, med
förf:s berömvärda nit att förskaffa sig utförliga och
tillförlitliga underrättelser rörande vårt land, beträdt
detsamma.  Detta förhållande, i förening med den hyllning 
förf. egnar Sveriges sköna natur och folkets i grunden 
verkligen goda karakter, är ett så mycket vackrare
drag af hans egen, som egentliga ändamålet för hans
långväga färd genast i begynnelsen af ankomsten hit på
det mest afgörande sätt förfelades, en omständighet,
som visserligen icke bidrager att skänka intresse åt de
omgifvande föremålen, särdeles då detta missöde träffar
en det sköna Frankrikes son i vår jemförelsevis
tröstfattiga nord.</i>  Les causes en elles-mèmes les plus légères
et les plus insignifiantes suffissent pour nous faire voir
les choses sous un aspect bien différent de la réalité,
<i>yttrar författaren sjelf, men tillägger i det följande</i>:
l’homme doué d’un esprit juste, d’un caractère observateur, 
d’un goût éclairé et pur, sait s’affranchir de ces
préoccupations pour juger sainement et examiner les
objets sons leur véritable point de vue.  <i>Genom dessa,
med anledning af de förvånande motsägelser, man ofta
finner i skilda beskrifninqar öfver samma land,
framställde tankar, har Hr Daumont uppenbarat en
personlighet, hvilken utan tvifvel skall öka värdet af hans
bekantskap.  Stockholm i November 1834.</i>
<img></img>
<small>Smärre bokstafsfel, såsom sidan 86, raden 19: trygga<i>r</i> i stället 
för trygga;  sidan 182, raden 22: slag<i>e</i> för slags;  sidan 223,
raden 23: förstörelse<i>r</i>s för förstörelsens, och några andra dylika,
behagade läsaren sjelf rätta.</small>
<img></img>
</chapter>
<chapter name="1. Afresa från Havre. — Anblicken af norrska och danska kusterna. — Skagerrack. — Kattegat. — Kroneborgs slott. — Helsingör. — Sundet. — Danska marinen och trupperne. — Folkundervisningen i Danmark. — Afresa från Helsingör.">
<img></img>

<h2><small>FÖRSTA KAPITLET.</small></h2>

<small>Afresa från Havre. — Anblicken af norrska och danska kusterna. 
— Skagerrack. — Kattegat. — Kroneborgs slott. — Helsingör. 
— Sundet. — Danska marinen och trupperne. — Folkundervisningen 
i Danmark. — Afresa från Helsingör.</small>

<big><big><big>S</big></big></big>edan enskilda angelägenheter fört mig till Havre,
beslöt jag att sjövägen begifva mig derifrån till
Sverige, och som skeppet <i>Jeanne d’Arc</i>, kapiten
Blondin, låg segelfärdigt till S:t Petersburg,
anmälte jag mig som passagerare på detsamma, för
att blifva landsatt i Helsingör.

Vi afseglade den 24 Maj 1830, och sex
dagar derefter, den 30 om morgonen, fingo vi norrska 
kusten i ögonsigte.  Jag betraktade för första
gången det land, som var föremålet för alla
mina önskningar; anblicken deraf var stor och
alfvarlig; höga berg, som tycktes äga sin grund i
hafvets djup, omgåfvo stranden utan afbrott;
deras dystra och branta sidor voro på afsatserna
beklädda med tallskogar, som här och hvar
öppnade sig för några odlade fläckar med sina gårdar
eller byar.

Vinden, som ända hittills varit oss beständigt 
gynsam, vände sig i hast och dref oss mot
kusten; vi hade framför oss den lilla hamnen
vid Mandal, hvars hvita byggnader framlyste ur
fonden af en slingrig hafsvik.  Kapitenen, som
med ledsnad såg sig tvungen att söka hamn,
fogade redan anstallt dertill, och jag deremot
fägnade mig åt en närmare bekantskap med denna
nejd, då vinden i detsamma sagtade sig; vi fortforo 
alltså att lovera och lyckades på det sättet
att komma förbi Skagens udde, den nordligaste
på Jutland, som man måste passera innan man
hinner Skager-rack, eller den trångare delen af
hafsviken mellan Norrige och Danmark, som
föregår det egentliga Kattegat och Sundet.

Vi hade nu danska kusten i sigte, en
fullkomlig motsats till den norrska.  Så hög och
imponerande denna senare är, så låg och enformig är
den förra: en ödslig sträcka af ett sorgligt
utseende, utan grönska, utan växtlif, omgifven af
sandkullar eller så kallade <i>düner</i>, på hvilka man med
stora mellanrum blef varse en och annan
väderqvarn eller enstaka byggnad.  Sjömän vilja
anmärka en stor likhet mellan detta farvatten och
franska kusten i nejden af Etaples och Montreuil.

Vid vår inkomst i Skager-rack fingo vi besök
af flera norrska fiskarebåtar, som ville afyttra sin
fångst, eller rättare sagt, utbyta den mot bröd,
tobak och bränvin; menniskor, hvilka öfverlemna 
sig åt detta lika mödosamma som farliga
yrke, äro öfverallt fattiga; men här syntes de vara
det mer än annorstädes; dock gåfvo en af
godhjertenhet utmärkt uppsyn och den eftergifvenhet
de visade i deras lilla handel, ett ganska
fördelaktigt begrepp om deras redlighet.

Seglingen i Skager-rack och Kattegat är högst
farlig; intet år går förbi, utan att något skeppsbrott
der inträffar: dessa små inre och trånga haf äro
fulla af blindskär och sandref, hvilka af stormarna
upprifvas och ändras beständigt; hafsvågen är på
sådane ställen mindre långsträckt och mera
våldsam, och kusten erbjuder intet skydd; också
underrättas den sjöfarande om de faror, som
omgifva honom, af flera utmed landningsställena på
Jutland och på de farligaste bankarna uppförde
fyrbåkar och sjömärken, hvilka alltså ådraga sig
hela hans uppmärksamhet.

Under det vi öfverforo Nordsjön, hade vi som
oftast mött ett ej obetydligt antal fartyg; men de
visade sig vanligtvis på långt afstånd, och det
fordrades merendels en sjömans vanda öga, för att
blifva dem varse; förhållandet blef ej mera
detsamma, sedan vi inkommit i Kattegat.  Emedan
samma vind, som var oss emot, gynnade afresan
från Helsingör för de seglare, hvilka kommo från
Östersjön, voro vi beständigt omgifna af en mängd
till slag och storlek olika fartyg; af lätta slupar,
tunga galeaser, briggar, loggertar, skonertar, m.
fl.; det hela erbjöd anblicken af en stor med
fulla segel förbifarande flotta; somliga af dessa
fartyg gingo oss så nära, att de ströko alldeles
utmed vår sida och vi kunde tala dem till; jag
räknade ända till hundra tjuge på en gång inom
vår horisont.  För att undvika faran af att blifva 
påseglade under natten påtände vi lyktor, som
upphissades i masterna.  Detta skådespel, så nytt
för mig, som alldrig förut varit till sjös, qvarhöll 
mig hela dagen och en del af natten på däck,
hvarest jag ej upphörde att plåga kapitenen och
besättningen med frågor, hvilka om de än voro
besvärliga, likväl någon gång hade den förtjensten
att väcka deras löje.

Vid ankomsten till Sundet får danska kusten
ett alldeles förändrat utseende; vi hade till höger
de bördiga fälten på ön Seland, hvars öfverallt
låga och släta stränder voro betäckta af en
lysande grönska, af talrika och välbyggda köpingar,
byar och slott, omgifna af nyss utspruckna häckar 
och de vackraste löfträn.  Till venster och
på föga afstånd, närmade vi oss som oftast till 
den svenska vallen, bakom hvilken en skön
omvexling af behagliga utsigter utbredde sig för ögat;
dock syntes mig jordmånens bördighet här stå
långt efter det danska landets; åtminstone dömde
jag så af den mindre kraft plantlifvet utvisade.  
Skånska kusten är icke bergig och brant såsom
den norrska; den framvisar en lycklig blandning
af höjder och dalar; bergen visade sig endast på
afstånd; allenast några enstaka från hufvudkedjan
skillda klippmassor, framträda såsom ett slags
förposter på denna slättbygd.

Slutligen blefvo vi på en gång varse Kroneborgs 
Slott, så namnkunnigt genom Shakspeares
Hamlet, af Drottning Carolina Mathildas fängslande 
och åtskilliga andra episoder i de skandinaviska 
folkens historia.  Knapt hade vi passerat förbi 
slottets sista bastion, förr än vi i samma stund
befunno oss framför staden Helsingör, midt på
en redd, som i detta ögonblick betäcktes af mer
än tvåtusen fartyg, hvilka af motvind der varit
qvarhållna i flera dagar.  Jag hade till höger
Kronobergs slott med dess ädla och theatraliska
arkitektur, dess med kanoner späckade bastioner;
dess murar och dess torn, på hvilka Danmarks
kungliga flagga svajade; framför och omkring mig
såg jag den vackra staden Helsingör, Sundet,
hvars genomskinliga bölja uppbar en skog af 
master; längre bort ön Hven, som fordom beboddes
af Tycho Brahe, hvilken der hade låtit uppföra
ett observatorium, hvaraf nu endast ruiner återstå, 
samt på den motsatta stranden Helsingborg,
med qvarlefvorna af dess urgamla krenelerade
torn, hvilket liksom en krona öfversväfvade staden.<footnote>Fråga är om att återställa detta torn i sitt fordna skick. (?) <tab><tab> <i>Förf:s not.</i></footnote>

Väl var jag förut underrättad att näst
anblicken af Constantinopel och Neapel skulle icke
någon vackrare utsigt från hafssidan finnas inom
Europas farvatten än Sundet; jag var således
förberedd derpå, och icke dessmindre blef jag
intagen af öfverraskning och beundran.  Kort före
min afresa hade jag i Paris beskådat en präktig
panorama af Sundet; det intryck, som den
qvarlemnat, var ännu helt färskt; och likväl, hvilken
skillnad mellan denna och det original jag hade
för ögonen.  Förgäfves skola alla konstens
bemödanden försöka att med sanning återgifva den
lefvande naturen; de skola alldrig blifva annat än
en kall och matt kopia.  Försök väl att på en
panoramas duk framkalla ljudet af vågornas sorl,
sjömännens rop, vindens sus, båtarnes vaggande
rörelse, eller denna så genomskinliga luft, dessa
beundransvärda ljuseffekter, som äro de nordliga
länderna egna!  Skulle väl hela den skickligaste

målares konst kunna framkalla den rörelse och
det lif, som var utbredt öfver den herrliga tafla
jag hade under mina ögon?

Vi gjorde oss färdiga att gå i land, och vår
slup tycktes knapt kunna bana sig väg mellan den
oräkneliga hop af fartyg, som betäckte redden.  
Vid vår landstigning anmodades vi med höflighet
af en soldat att följa honom till ett slags
corps-de-garde, hvarest endast en Sergant, och denne
en ganska ung man, hade sig uppdragit att
undersöka våra pass, hvilket han verkställde på ett
sätt, som utmärkte en finare bildning.

Jag var försedd med bref till Hr Mure de
Plélane, då varande fransk konsul i Helsingör,
och skyndade mig att framlemna dem.  Han emottog 
mig med artighet och välvilja, och sökte förmå 
mig att qvarstadna till middagen hos sig, hvilken 
bjudning jag likväl icke kunde antaga.  Innan
jag lemnade skeppet, hade jag öfverenskommit med
en af mina reskamrater, för hvilken jag fattat en
verklig tillgifvenhet, att i sällskap med honom
tillbringa middagen på ett värdshus.  De som
varit till sjös äro bäst i tillfälle att inse hela det
värde en älskvärd och upplyst mans umgänge får
under en öfverfart, den må vara huru kort som
helst; en sådan person var för mig Hr Krafft.  
Associerad med handelshuset Bonnafé i Bordeaux 
och dess ombud i Bengalen, kom han nu ifrån
Calcutta, det vill säga han hade gjort en liten
resa af fyra tusen sjömil.  Besvärad af en
ögonsjukdom (ophthalmie), hade han begifvit sig till
Paris, för att der söka hjelp af läkarekonsten,
och sedan han utan framgång undergått de
smärtsammaste operationer, ville han nu försöka det
inflytande hemlandets luft kunde möjligtvis
åstadkomma.  Såsom född i Riga var Hr Krafft rysk
undersåte; men emedan han länge bott i Frankrike 
och för det mesta i Paris, vav han till sina
känslor, sin intagande karakter och renheten af
sitt språk en verklig Fransman; hans okonstlade
sätt att vara, hans anspråkslösa yttre stodo i en
beundransvärd förening med en äfvenså vidsträckt
som mångsidig bildning; han hade rest ovanligt
mycket och var hemmastadd med de flesta
europeiska och åtskilliga indiska språk; ehuru han
ännu var ung, tycktes hans helsa förstörd, och
det uttryck af lidande och resignation, som var
utbredt öfver hans af en tidig bräcklighet fårade
ansigte, ägde för mig en dragningskraft, som ifrån
första ögonblicket fästade mig vid honom.  Jag
ber läsaren ursäkta denna något långa afvikelse
från mitt ämne; den är en minnesgärd, som jag
trott mig böra hembära åt en man af sällsynt
förtjenst.


Vår kapiten, Hr Blondin, f. d. officer vid
kungliga marinen, hade qvarstadnat hos Hr Mure;
men kom till oss på aftonen.  Han förenar med
theoretisk och praktisk skicklighet i sitt yrke ett
högst angenämt sätt att vara.  Vi skiljdes åt med
saknad, och vid midnattstiden åtföljde jag dem till
hamnbryggan, hvarifrån de återvände ombord, för
att påföljande morgon fortsätta resan.

Värdshusen här äro ibland de dyraste, och
dela denna obehagliga utmärkelse med några
andra punkter på vårt klot, såsom Petersburg,
Gibraltar, London.  Det som jag bebodde var det
bästa i staden, det enda hyggliga och som hölls
fullkomligt väl af Hr Boux; vi förtärde der en
ganska tarflig middag af två eller tre rätter mat,
hvilka nedsköljdes af tvenne buteljer Bordeaux-vin; 
om aftonen drucko vi thé tillika med kapitenen 
och en af passagerarne, och vår räkning gick
till nära 80 francs.  Sedan mina följeslagare
afrest, såg jag mig nödsakad att på egen hand
meddela åtskilliga föreskrifter, hvarvid min unga och
vackra värdinna, Fru Boux, hade den synnerliga
godheten att vara min tolk.  Här i norden infinner 
sig nästan alldrig värdshusvärdarne sjelfve hos
den resande, utan alla meddelningar ske igenom
betjeningen.  Dessa underrättelser synas kanhända
småaktiga, men jag anser dem ej vara utan nytta.  

Helsingör räknar tio till tolf tusen invånare,
och är, liksom de flesta Östersjöstäder, ganska
vacker.  På de felande kanalerna när, skulle man
tro sig vara i en holländsk stad.  Likasom der
finner man äfven här reflektionsspeglar utanför
fönsterna, hvilka man sålunda slipper att öppna, för
att se de på afstånd gående.

Denna stad har för sitt välstånd att tacka
tilloppet af de fartyg, som ankra på dess redd,
och hvilkas antal årligen stiger till tolf eller
fjorton tusen under de sex eller sju månader, som
sjöfarten är öppen; denna rörelse är invånarnes
förnämsta inkomstkälla, ty de verkställa sjelfva inga
handelsoperationer, de blott förse de sjöfarande
med deras nödtorftigheter.  Imellerlid tillverkas
här en myckenhet röda ylleskjortor, som begagnas 
af matroserna, hvilka, då de återvända till
Petersburg eller Riga, alldrig försumma tillfället
att förse sig dermed; några göra till och med små
handelsspekulationer på denna vara, den de i
Frankrike kunna sälja med 50 à 75 proc. vinst;
men som denna artikel der är strängt förbjuden,
måste den lurendräjas in.

För några år sedan voro alla fartyg, som
passerade sundet, skyldiga att salutera Kroneborgs
fästning, men detta bruk har numera blifvit
afskaffadt.  Sundska tullen inbringar mer än fyra  
millioner francs årligen till danska kronan.  Den
erlägges efter en tarif, som är beräknad på hvarje
fartygs lästetal.  Man har försäkrat mig att
uppbörden af denna tull blifvit öfverlåten på ett
engelskt handelshus, till säkerhet för ett lån, som
danska kronan upptagit i London; men jag har
icke kommit i tillfälle att vinna bekräftelse på
denna uppgift.  Förgäfves skulle ett fartyg söka
att undandraga sig denna tullafgift, vare sig att
det passerade genom Bälten, utmed hvilka
uppbördskontor jemväl äro inrättade, eller att det,
utan att lägga till, genomseglade Sundet.  Som
rättigheten till denna tull, medelst urgamla fördrag,
är erkänd af alla de europeiska makterna, skulle
danska regeringen icke uraktlåta att, i sådan
händelse, genom sina agenter reklamera och till laga
ansvar befordra de redare och kapitener, som
blottställt sig för ett sådant åtal; dessutom äro de
danska konsulerne i utländska hamnar ytterst
angelägne att till vederbörande i Helsingör öfversända 
noggranna uppgifter på alla afgående fartyg.  
De summor, som inflyta medelst sundska tullen,
hafva derjemte till föremål en utgift af allmännelig 
nytta för alla sjöfarande, nemligen underhållet 
af lotsar, fyrbåkar, sjömärken, m. m., som
äro af högsta nödvändighet för den farliga seglingen 
utmed dessa kuster.


Hvaraf kan det väl komma, att inom en
hamn, der en sådan mängd skepp lägga till, man
ännu ej varit betänkt på att inrätta ett bolag, till
anskaffande af bogserfartyg?  Det tyckes mig att
ett företag af denna beskaffenhet skulle erbjuda
en säker vinst åt spekulanter, och blifva af mycken 
nytta för alla handlande nationer.  Det händer 
ofta att ett stort antal seglare äro flera dagar
å rad qvarhållne i Östersjön eller i Kattegat af
en stark motvind, som tvingar dem att söka skydd
uti närmaste hamnar.  Det uppskof, som häraf
uppkommer, tillskyndar redaren en gifven förlust
genom den enda omständigheten att tiden för
resan onyttigtvis förlänges, hvilket åter leder till
ökade kostnader för matrosernes aflöning och
underhåll, och det är mer än troligt att ett fartyg
af tio mans besättning, på detta sätt qvarhållit
omkring åtta dagar, förorsakar en tillökning i
utgifter af 4 till 500 francs, hvilka till större
delen kunde blifva besparade genom anskaffandet af
ångfartyg, hvars ändamål vore att bogsera andra
fartyg i hamn.  För öfrigt gör jag ingalunda
anspråk på ofelbarheten af denna min framställning;
men om den låter verkställa sig, anser jag 
densamma för nyttig, och öfverlemnar åt dem, som
äro erfarnare än jag, omsorgen att öfverväga 
fördelarne af ifrågavarande förslag och de hinder,
som kunna möta dess verkställighet.

På Helsingörs redd låg då en vacker dansk
fregatt, och som jag visade lust att besöka den,
täcktes Hr Mure förskaffa mig detta nöje.  Jag
blef på ett angenämt sätt öfverraskad af den
ordning och ytterliga snygghet, som rådde i alla
delar af skeppet och hos dess besättning.  De
officerare, som befunno sig ombord, visade mig med
största förbindlighet hela inredningen.  Oaktadt
föga talrik, anses den danska flottan äga en
förträfflig organisation, så väl i anseende till de
reglementariska föreskrifterna, som dess ypperliga
skeppsbyggeri, officerarnes skicklighet och
besättningarnes utmärkt goda sammansättning.

Jag såg i Helsingör en bataljon danskt
infanteri.  Folket var temligen vackert, men jag har
aldrig träffat soldater, hvars hållning varit
mindre militärisk.  Uniformen är krappröd, illa
tillskuren, med blåa uppslag, byxor af samma färg,
tschacot af filt med hvita prydnader; beväpningen 
är tung och ovig, gevärsstocken går ända ut
till mynningen af pipan, huggarne äro långa och
grofva, patronköken orimligt stora och remtyget
svart.  Men om den danska soldaten under
vapen saknar krigiskt skick, utmärkes hans
personlighet af ett yttre, som röjer en långt hunnen 
bildning, vida skild från den plumpa grofhet,
som uppenbarar sig hos många andra nationers
soldatesk.  Det är bekant med hvilken framgång
elementarundervisningen blifvit utbredd i
Danmark.  Äfven inom hvarje regemente finnes en
eller flera skolor, der soldaten är tvungen att följa
undervisningen; denna inskränker sig ej endast till
innanläsning, skrifning och räkning, ty dessa
första begrepp förvärfvas ifrån spädaste barndomen
inom sjelfva familjekretsen; regementsskolan
bibringar soldaten kunskap om sina skyldigheter som
medborgare och krigsman, och han begagnar den
tid han tjenar, att förvärfva insigter, som blifva
honom nyttiga, då han, efter fulländad tjenstetid, 
inträder i det borgerliga lifvet.

Danmark är ett af de länder i Europa, som
utmärka sig genom mängden af vetenskapliga
inrättningar samt lärde män af första ordningen,
och intet land finnes, inom hvilket regeringen
med så stort nit och så mycken ihärdighet
sysselsätter sig med utvecklingen af folkets moraliska
och intellektuella förmögenheter.  Vexelundervisnings-skolor 
finnas i den minsta by; men på den
punkt af odling folket i allmänhet står, är detta
undervisningssätt ej användbart för bibringandet
af de första begreppen, utan inhämtar ungdomen
i dessa skolor kunskaper af en mera vidsträckt 
beskaffenhet.  Uti alla någorlunda välmående byar 
finnas sockenbiblioteker, hvarest bönderne komma 
tillsamman under vinteraftnarna.

Konung Fredrik VI uppmuntrar af alla krafter 
den allmänna undervisningens utbredande; han
är en furste, berömd för sin välgörenhet och sin
omsorg för nationens bästa.  Hans politiska åsigter
äro de mest liberala, och han förehade, efter hvad
man sagt mig, år 1829 den planen att afstå från
den oinskränkta makt, hvaraf han, med folkets
önskan, är i bisittning, samt i stället införa en
konstitutionel styrelseform.  Men som detta
förslag rönte ett starkt motstånd inom sjelfva den
kungliga familjen, afstod han med smärta derifrån;
och har sedermera ofta yttrat sin ledsnad öfver
detta hinder för personer, hvilka äro i åtnjutande 
af hans förtroende.

Jag hade tillfälle att samtala med några
officerare vid det i Helsingör garnisonerande
regemente, och det dröjde ej innan jag kom i
erfarenhet att Frankrike icke ägde ifrigare
anhängare.  Denna vårt land gynnande opinion sträcker
sig till alla samhällsklasser i Danmark, hvarest
minnet af Köpenhamns bombardering af Engelsmännen 
midt i den djupaste fred, icke är utplånadt; 
ingenstädes har jag märkt en så stor vördnad 
för Napoleons minne och så mycken 
enthusiasm för vår militäriska ära; sådant är tänkesättet 
öfverallt bland nordens invånare.

Den 6 Juni, sedan jag tillbragt hela dagen i
sällskap med Hr Mure, lemnade jag honom klockan 
tie om aftonen, för att fara öfver Sundet, till
hvilket ändamål jag betingat mig en segelbåt.  Då
jag ankom på redden, intogs jag af största förundran 
öfver det förändrade skådespel, som der mötte 
mig; ty i stället att den några timmar förut
var alldeles öfverhöljd med segel, kunde jag nu
knappt räkna tjuge eller trettie fartyg; vinden
hade nemligen mot qvällen blifvit gynnande för de
flesta, hvarföre de af sig sjelfva på en gång
hissat ankare, och inom få ögonblick försvunnit.

Min lilla farkost fördes af en enda man;
himlen var ren, hafvet lugnt, och gynnade af en
frisk kultje, verkställde vi en öfverfart af tre och
en half lienes på mindre än en timma.  Jag landsteg 
i Helsingborg på en vacker nyligen uppförd
hamnbrygga, och sedan jag låtit i tullhuset aflemna 
mina saker, med hvilkas visitering jag uppsköt 
till påföljande dagen, begaf jag mig till mitt
nattherberge hos Mollbergs vid torget.

*
</chapter>
<chapter name="2. Jemförelse imellan Helsingborg och Helsingör. — Hamnen vid Helsingborg. — Det gamla tornet (Kärnan). — Skånska handskar. — Husaren.">
<h2><small>ANDRA KAPITLET.</small></h2>

<small>Jemförelse imellan Helsingborg och Helsingör. — Hamnen vid
Helsingborg. — Det gamla tornet (Kärnan). — Skånska handskar.
— Husaren.</small>

När man ifrån Helsingör kommer till
Helsingborg, är hela företrädet på danska sidan, hvars
åkerfält bevittna en ögonskenlig öfverlägsenhet i
jordens odling.

Det fordras mycket, för att Helsingborg
skulle blifva en så blomstrande stad som Helsingör:
lättheten att finna säker ankarplats, danska
kronans urgamla traktater med alla handlande
nationer angående seglingen genom Sundet, och flera
andra omständigheter hafva af Helsingör gjort en
anloppsort för alla sjöfarande, som erna sig till
Östersjön, hvaraf följer att då den danska sidan
är betäckt med en mängd fartyg, som der utbreda 
rörelse och verksamhet, är den motsatta stranden 
åt Helsingborgssidan utan allt lif <footnote><small>Sundet är lika djupt åt svenska sidan, som på den danska.  År 1801 seglade engelska flottan så nära
utmed den förra, att hon gick utom skotthåll för
batterierna på Kroneborgs slott.</small></footnote>. Denna
stad ägde icke en gång en hamn, eller, rättare
sagdt, den som fanns der fordom hade så småningom 
blifvit igenfylld af sig sjelf.  Landets nuvarande 
regent har insett den stora nödvändigheten 
att på denna vigtiga punkt äga en plats, som
under häftiga stormar kan vara en tillflykt för de
sjöfarande; derföre har man alltsedan 1821 varit
sysselsatt med byggandet eller återupphjelpandet
af hamnen vid Helsingborg, hvilket arbete,
fulländadt år 1833, erbjuder i framtiden vigtiga
fördelar för handeln och sjöfarten på denna del af
skånska kusten.  Denna hamn kan hysa
etthundrafemtie till tvåhundra fartyg af etthundrafemtie
lästers drägt.  Den bildas af en dam eller brygga, 
som framskjuter i krökt linea, och som åt
hafssidan har en lång sluttning mot hvilken
äfven de våldsammaste vågor bryta sig och mattas 
innan de hinna den inre upphöjdare delen.  
Denna brygga är uppförd af ofantliga gråstenar,
som blifvit tagna på sjelfva bottnen under
uppgräfningen af hamnen.

Helsingborg liknar en af våra stora välbyggda 
köpingar; staden är uppförd vid foten af en
hög kulle, hvars spets krönes af ett gammalt
fäste, eller, rättare sagt, af ett fordom befästadt, nu
med murgrön betäckt torn; sluttningarna af denna 
kulle äro beskuggade af fruktträn och häckar,
som tillhöra åtskilliga små trägårdar, hvilka
likasom sväfva öfver staden.

Det intill hamnen gränsande torget, som
höjer sig med sagta sluttning, är rymligt, fyrkantigt 
och omgifvet af täcka byggnader, fastän de ej hafva 
mer än en till två våningars höjd, eller till och
med endast består af en simpel jordvåning.  
Folkmängden i Helsingborg stiger blott till 2,800
invånare, till större delen oförskräckta lurendräjare;
smyghandeln med Danmark utgör de fattiga
klassernas sysselsättning, och den är upphofvet till
de mest välmående familjernas förmögenhet.

I Helsingborg, så väl som några andra städer 
i Skåne, såsom Ystad och Malmö, beredas
lamskin, af hvilka man tillverkar dessa <i>svenska
handskar</i>, hvilka äro så eftersökta af damerna i
hela Europa, emedan de skola äga den egenskapen 
att bevara hudens smidighet och friskhet; de
äro vanligtvis groft och illa sydda, samt gula (?)
till färgen.  Priset öfvergår ej, efter hvad jag kan
påminna mig, 75 centimer paret; men på fabriken 
och då de köpas i parti tror jag att man kan
få dem för 50 centimer.

I Helsingborg finnes ingen handel.  Här ett prof
hur litet affärsvand man är i denna stad: I Sverige 
likasom i Danmark finnes ej annat än pappersmynt 
i omlopp.  Jag hade i Helsingör vexlat några 
napoleoner, för att bestrida utgifterna för
tillfället, i den öfvertygelse, att man för guld, i
hvilket land som helst i verlden, kunde förskaffa 
sig hvad man behagade; men i Helsingborg blef
jag tagen ur denna villfarelse.  När jag framtog
mina napoleoner, för att få dem vexlade i svenska 
sedlar, ville ingen förstå sig på dem.  Herr
Mure hade rekommenderat mig till franska
konsuls-agenten, Hr Roth, en rik köpman i denna
stad; men han kunde icke ett ord franska, icke
heller engelska, och jag kunde ej lyckas att göra
min önskan begriplig för honom.  Min förvåning
bragtes till sin höjd; jag kunde icke förstå huru
det var möjligt att ej få vexla några guldmynt i
en stad, som underhöll så talrika förbindelser med
Helsingör, och denna omständighet bidrog ej att
gifva mig några särdeles höga tankar om dess
commerciella relationer.  Omsider tvungen att å nyo
söka min tillflykt till Hr Mure’s förekommande
godhet, skref jag till honom för att begära hjelp
ur min förlägenhet, samt afsände en sjöman med
brefvet, hvilken om aftonen samma dag, i utbyte 
mot mina napoleoner, medförde en bundt
papperslappar, till större delen smutsiga och
sönderrifna, samt alldeles outgrundliga för mig; detta
var således det i Sverige gångbara mynt.

Dessa sedlar gå i omlopp ända tills de falla 
sönder.  Det händer sällan att allmogen i de
aflägsnare landsorterna söka att få dem utvexlade
i Stockholm mot nya sedlar, och den temligen 
betydliga mängd, som, i anseende härtill, går
förlorad, är en säker vinst för svenska banken.  De
emottagas utan svårighet i handel och vandel,
huru nyttjade och trasiga de än må vara, endast
underskrifterna äro i behåll; och då sedlar äro i
omlopp ända ned till 8 skillingars valör, som
svarar ungefär mot 35 franska centimer, är det lätt
begripligt att de, sedan de cirkulerat en tid,
skola bära outplånliga spår af de händer, mellan
hvilka de passerat.  Dessutom äro dessa sedlar i
högsta grad illa tryckta, med göthiska bokstäfver,
utan några slags ornamenter eller gravyrarbeten;
papperet är groft och dåligt, och likväl försäkrar
man att förfalskningen är ganska svår.  Det 
finnes tvenne slags sedlar, riksdaler banko och
riksdaler riksgäld, (tre riksdaler riksgäld gå på två
riksdaler banko, hvilken kurs, enligt på riksdagen
1800 fattadt beslut, är oföränderlig); båda slagen
sönderdelas i 48 skillingar.  Af denna olikhet
uppstår en villervalla, som är obehaglig för
främlingar, hvilka, innan de blifvit hemmastadde med
denna besynnerliga variation i pappersmynt,
kunna som oftast få vidkännas lärpenngar, om ej
invånarnes ärlighet fredade dem derför.  Till 
mindre skiljemynt begagnas kopparpenngar från en
fjerdedels ända till en skilling (en och en fjerdedels
centime till 4 och en half centime), hvilka äro
ganska väl slagna; dessutom finnes en slags <i>liards</i> <footnote>Franskt skiljemynt, motsvarande våra runstycken. </footnote>,
kallade runstycken, af hvilka tolf gå på en
skilling.  Hvad guld och silfvermynt beträffar, ser
man sådant ingenstädes.

Jag beredde mig att fortsätta resan.  Till
densamma behöfde jag en mängd saker, och för
att göra mig förstådd erfordrades en tolk; förgäfves 
eftersökte man en sådan åt mig; sedan
slutligen kommendanten på stället fått kännedom af
den förlägenhet, hvari jag befann mig, hade han
den godheten att skicka till Hr Roth en husar af
Skånska (Kronprinsens?) Husar-Regementet, som
var född i Frankrike.  Det var en karl af
omkring 40 år och af en fullkomligt militärisk
hållning.  Emellan oss uppstod följande samtal: — 
Ni är Fransman? — Ja, min herre. — Och från
hvilken ort? — Från Valenciennes. — Huru länge 
har ni varit i svensk tjenst? — I sjutton år.
— Huru har ni kommit till detta land? — 
Under ryska fälttåget 1812 blef jag fången; jag kom
undan och for öfver till Sverige. — Huru kommer 
det sig att ni under en tid af sjutton år ej
vunnit någon befordran? — Jag kan inte läsa
svenska. — Är ni nöjd med ert öde? — Ej stort.
— Er tjenstgöring är tilläfventyrs besvärlig? — 
Nej. — Kanske hafva edra befälhafvare något emot 
er, för det ni är utlänning? — Tvertom. — Säg
mig då anledningen till ert bekymmer? — Jag är
gift. — För fan! det är en annan sak.  Jag hade
ej kommit att tänka på denna omständighet; den
raske karlen sökte att på bästa vis uttyda för
mig att det gafs en ännu svårare: han hade
nemligen fyra eller fem barn, och denna talrika
afkomma beröfvade honom för alltid hoppet att
återse fädernejorden; häruti bestod hans förnämsta
sorg.  Han underrättade mig slutligen att det fanns
en Fransman till i regementet.  Min husar hade
punktligt besvarat de korta och bestämda frågor
jag gjort honom; men då jag ville göra honom
några omständligare förklaringar, fann jag med
ledsnad att han ej förstod mig.  Den stackarn hade
nästan helt och hållit glömt sitt modersmål.  
Denna upptäckt bedröfvade mig, mindre i anseende
till den hjelp jag väntat och gick miste om, än af
en känsla, den man lätt gissar till.  Det var
honom omöjligt att öfversätta de flesta af mina
frågor; jag behöfde, för att göra mig begriplig,
använda omsägningar, samt lämpa uttrycken efter
hans fattningsförmåga, och det var ej utan ett
ständigt bruk af dessa försiktighetsmått, som jag
kunde draga någon nytta af hans tjenst.

Då funnos ännu icke några diligenser i Sverige; 
jag blef således nödsakad att köpa ett åkdon.
Min värd, Hr Mollberg, hade sådana att afyttra,
och detta utgör en ganska indrägtig del af hans
handel.  När en utlänning ankommer till Sverige
med sin vagn, måste han lemna densamma till
förvar i tullen, så vida han ej föredrar att
derstädes deponera ett af tillkallade värderingsmän
åsatt värde; i sådan händelse aflemnar tullförvaltaren 
ett emottagningsbevis på den summa han
erhållit, med förbindelse att densamma återställa,
i händelse den resande inom år och dag återkommer; 
i annat fall blir han sin deposition förlustig.  
För de åkdon, som man förklarar sig vilja
införa, erlägges en tullafgift af 20 till 33 procent.  
Dessa prohibitiva åtgärder äro ganska besvärliga.  
De tyckas gå ut på att åt Sverige bibehålla
tillverkningen af dess otaliga vagnar; men då man
genomrest några provinser, blir man innan kort
varse att detta monopolium, som befriar
fabrikanterna från all täflan, leder till sin naturliga
följd: det vill säga brist på bemödande att
fullkomna sitt yrke; det dröjde dessutom icke länge
innan jag kom i erfarenhet af denna sanning.

Mollberg förde mig till en rymlig gård,
omgifven af vagnshus och lider, i och under hvilka
ganska omsorgsfullt voro förvarade en talrik mängd
vagnar af alla skepnader och färgor, men alla af
en ganska respektabel ålder; der funnos kalecher, 
landauer, coupé- och täckvagnar, kabrioléer,
hollsteinare, rustvagnar, m. fl.  Han började genast
med en ganska ståtlig uppgift på alla de höga
personer, hvilkas tillhörighet de fordom varit,
och om jag hade låtit honom fortfara, tror jag
säkert han velat inbilla mig att den vagn, som
Carl XII begagnade vid Pultava, fanns med i
denna rara samling.  Af kristlig skyldighet hastade 
jag att afbryta honom midt i sin beskrifning
med den underrättelsen, att min kassa ej tillät
mig att sträcka mina anspråk högre än på sin höjd
till en simpel jagtvagn.

Min handel var snart gjord.  Mollberg och
Hr Roth kommo slutligen öfverens om valet af en
betjent, hvilken, efter hvad de försäkrade, talade
fullkomligt väl engelska.  Jag gaf dem ett kort
afslag; ty jag hade fått i mitt hufvud, att jag,
med min ordbok i fickan, skulle kunna resa ända 
till Nordkap, utan hjelp af någon tolk; och jag
var fullt besluten att ej antaga någon, helst den,
som jag nyss haft, icke gaf mig någon särdeles
hög föreställning om den nytta en dylik person
kunde göra mig.  Jag ville vara fri och allena;
genom detta medel påräknade jag den fördelen att
med större ledighet kunna anställa mina betraktelser, 
och hoppades till och med att på sådant
sätt förvärfva en liten undervisning i svenska 
språket.  Men dessa herrar framhärdade envist i
deras yrkande af motsatsen, och föreställde mig
omöjligheten att utan ledsagare resa i ett land,
hvars språk och seder voro mig fullkomligt
obekanta; de uppräknade för mig alla de goda
egenskaper den unga karlen ägde, hvilken de utsett
åt mig, så att när jag slutligen fann, att jag icke
kunde slippa den mig påtrugade betjenten,
nödgades jag gifva vika och antaga honom; dock
erfor jag inom en fjerdedels timma att han var
ännu klenare i engelskan, än min husar i franska
språket.

Jag påskyndade förberedelserna till min
resa; jag afsände ett förbud, det vill säga en
skjutsbonde, som skulle beställa ombyte af
hästar; han lade mina saker på sin kärra, for af
med dem, och jag återsåg dem icke förr än i
Jönköping; dessa menniskors pålitlighet är en känd
sak: i Sverige är detta en allmän dygd hos folket, 
och det är utan exempel att minsta oärlighet
i den vägen blifvit begången.  Det händer ofta att
resande förlora eller glömma under vägen någon
sak utaf värde: ett enkelt tillkännagifvande deraf,
som fortskaffas från håll till håll, till de passerade 
gästgifvaregårdarna, och slutligen kungöres i
kyrkorna af presterskapet, är vanligtvis tillräckligt, 
för att återfå det förlorade.


Sedan mina tillrustningar omsider blifvit
slutade, kom ordningen till min liqvid på stället, i
hvilken afsigt jag öfverlemnade min sedelpacka
till Hr Mollbergs välbehag; och jag är viss att
han ej profiterade af min okunnighet, helst icke
blott hans förmögenhet, utan äfven hans karakter
sätta honom vida öfver dylika missbruk af en
främlings förtroende.

Då jag påföljande morgon skulle resa, såg
jag en sqvadron af Skånska Husar-Regementet <footnote>Förmodligen Kronprinsens HusarRegemente, hvaraf
en sqvadron är förlagd i garnison i Helsingborg. </footnote>
uppställd på torget; folket var ganska vackert,
och deras utseende har ett helt annat militärskick
än det jag bemärkte hos de danska trupperne i
Helsingör; uniformen är blå med gula snören.  
Sedan jag slutligen tagit afsked af Hr Roth och sagt
farväl åt Helsingborg, begaf jag mig på vägen.

Jag skulle se Skåne; jag skulle genomfara en
af Sveriges vackraste och bördigaste landskap;
också jemför man detsamma, i hänseende till
företräde i klimat, jordmån och naturalster, med
Danmark, Holstein och Mecklenburg, allt länder,
hvilka stå i rop för sin fruktbarhet.

Skåne, Blekinge och Halland tillhörde fordom 
Danmark; deras förening med Sverige har
endast räckt ett hundra sjuttiefem år, och de 
voro för detta senare rike en eröfring af högsta
värde, icke allenast i anseende till den betydliga
tillväxt i folkmängd, landvidd och inkomster det
derigenom erhöll, utan i synnerhet derföre att
de gifva åt riket sin verkliga gräns, den som
naturen utstakat; de afträddes genom freden i
Roschild 1658, som slöts i följd af Carl X:s segrar.  
Man vet att denne tilltagsne furste utförde med
en sällspord lycka det vågsammaste företag; sedan
han lemnat Jutland i slutet af Januari 1658, för
att gå på Köpenhamn, lät han hela sin krigshär,
åtföljd af ett talrikt artilleri, tåga öfver de båda
Bälten och ankom den 11 och 12 Februari till ön
Seland, hvarest nyheten om hans landstigning
utbredde den största förskräckelse; detta minnesvärda 
företag har gifvet ämne till en svensk hjeltedikt, 
författad af Grefve Gyllenborg.

Herre öfver Jutland, Fyen och Seland,
tvekade Carl X om han skulle göra slut på danska
monarkien genom dess införlifvande med den
svenska, eller om han skulle åtnöja sig med att
fråntaga den några provinser.  Man försäkrar att
ibland de orsaker, som förmådde honom att fatta 
detta senare beslut, finnes en, som bevisar att
segerns ära och glans icke gjorde honom blind
för följderna af sina företag; han fruktade, säger
man, att Selands behagligare luftstrek en dag 
skulle locka någon af hans efterträdare att ditflytta
regeringens säte, och att Sverige då skulle blifva
en dansk provins; han åtnöjde sig derföre med
Skåne, Blekinge och Halland, som ifrån denna
tidpunkt hafva oföränderligen blifvit införlifvade
med svenska monarkien.

*
</chapter>

<chapter name="3. Skåne. — Åstorp. — Ljungby. — Torfmossar. — Gärdsgårdar. — Wernamo. — Svenska nattherbergen. — Exercisplatsen vid Skillingeryd. — Svenska trupper. — Herrliga naturomgifningar.">
<h2>TREDJE KAPITLET.</h2>

<small>Skåne. — Åstorp. — Ljungby. — Torfmossar. — Gärdsgårdar. — 
Wernamo. — Svenska nattherbergen. — Exercisplatsen vid
Skillingeryd. — Svenska trupper. — Herrliga naturomgifningar.</small>

Trakten omkring Helsingborg utbreder sig för
ögat på det behagligaste sätt och jag öfvertygades
snart att Skåne till alla delar förtjente de loford
jag hört gifvas denna provins.  Då man lemnar
staden åt det håll jag reste, böljar sig marken i
sagta sluttande kullar, mellan hvilka den föga
breda men fullkomligt jemna vägen ormar sig;
tvenne små svarta, lifliga och oförtrutna hästar
foro af i raskt traf med mitt bräckliga åkdon,
under det mina blickar irrade åt alla håll, för att
uppfatta den täcka och flyende bilden af de
föremål, som lika hastigt visade sig och försvunno
för mina ögon; väl odlade gärden, smyckade af
grönskande sädesbrodd, enstaka och väl grupperade 
bondgårdar, lifliga små-säterier, leende och 
välbyggda byar, af skogsparker omgifna herresäten 
framträdde i rik omvexling för min förvånade 
och tjusta syn.

Samma dag var marknad i Helsingborg:
vägen betäcktes af en vacker folkskara med blonda
hår, ärlig och mild uppsyn; det var här, som
jag för första gången hade tillfälle att bemärka
Svenskarnes höflighet; ingen af de mötande
försummade att på ett fryntligt sätt helsa mig, 
hvarföre jag också skyndade att besvara denna
helsning.  Dessa menniskors åtbörder och ansigtsdrag
uttryckte välmåga och förnöjsamhet; nästan alla
färdades de i med goda hästar förspända vagnar;
inga andra gingo till fots än de, som ledde
kreatur.  Allt som omgaf mig, väckte till den grad
hela min uppmärksamhet att jag framkom till
första ombytet, Åstorp, nästan utan att veta det;
vi hade likväl tillryggalagt två och en half svensk
mil, som svara mot fem och en half franska
lieues <footnote><small>Den svenska milen svarar emot elfva millimètrer i
runda tal.  Något öfver tie svenska mil gå på en grad;
således svarar denna mil mot två och en half
geografiska (?), eller mot tre <i>lieues de poste</i>, eller mot sex
franska mil af tusen toiser (famnar). </small><br><small><tab><tab><tab><tab><tab><tab> <i>Förf:s not.</i></small></footnote>. Åstorp liknar en by i norra Tyskland;
boningshusen äro väl byggda af sten eller tegel,
samt omgifvas af sina ladugårdar och 
trägårdstäppor, i hvilka jag varseblef sköna körsbärsträn, 
äfvensom plommon- och andra fruktträn.

Jag erfor innan kort att den unga karlen,
som jag fått i min tjenst, var en person af
verkligt värde för mig; hans omtanka, nit och
driftighet blefvo mig beständigt under denna resa af
största nytta, och som uppriktighet förenade sig
med alla hans andra förträffliga egenskaper,
uraktlät han ej att gifva mig del af sina enskilda
förhållanden; han var barnfödd i Helsingborg och
återvände nu till sin hustru i Stockholm, hvarest
hon innehade jag vet ej hvad för en befattning;
han hade en tid sökt att utan kostnad göra denna 
resa, och han var förtjust öfver att ha träffat
på mig.  Således blef det min lott att återförena
dessa lyckliga makar.  Likväl förnam jag ej utan
ledsnad att han, som tvifvelsutan mätte min
otålighet efter sin egen, beställt hästar så, att resan
oafbrutet skulle fortsättas ända till Jönköping, och
att han påräknade fortfarandet af denna kurirfärd 
ända till Stockholm.  Detta gick ingalunda
in i min plan; jag hade ingen hustru, som
väntade mig, och det var mig föga magtpåliggande,
om jag ankom några dagar förr eller senare.  Jag
hade mycken möda att göra dessa skäl gällande.  
Våra samtal fordrade en högst besvärlig bearbetning,
emedan karlen endast förstod några ord engelska; än 
togo vi tecken till hjelp, än anlitade vi min
ordbok, och slutade med att förstå hvarandra så godt
vi kunde.  För ögonblicket var likväl ingenting
att invända mot hvad som redan skedt; jag var
tvungen att fortskynda min resa ända till Jönköping 
och att tillbringa en natt i vagnen; det
senare var mig temligen likgiltigt: jag var endast
ledsen att under nattens mörker gå miste om
åskådandet af de vackra nejder, som lågo i min väg,
och framför allt att derigenom förlora tillfället till
intressanta anmärkningar, hvarmed jag kunnat rikta 
detta arbete.  Tilläfventyrs delas ej min
saknad af läsaren.  Vare härmed hur som helst, jag
fick snart anledning till tröst, ty när vi klockan
half tolf på aftonen ankommo till ombytet vid
Fagerhult, var det ännu nästan full dag.

Det var mig icke obekant att solen i de
nordliga länderna, vid denna tid på året, uppehåller
sig ganska länge öfver horisonten; jag hade haft
tillfälle att, under vår segling till norden,
anmärka dagarnas progressiva och hastiga tillvext;
ickedessminre bör jag tillstå, kanske till min
blygd, att detta nattens uteblifvande, utan att
förorsaka någon förvåning, gaf likväl åt min själ
ett oförklarligt, gåtlikt intryck, som meddelade
sitt inflytande till allt som omgaf mig; jag visste
väl att jag befann mig i ett annat luftstreck,
under en annan himmel; men då jag vid
midnattstid genomfor en vacker by, ännu belyst af
återskenet från den herrliga dagen, och jag såg det
djupa lugn och den nattliga tystnad der rådde,
kunde jag, oaktadt förnuftets motsägande röst, ej
återhålla en hemsk och förvirrad känsla; ovilkorligen
återkallades i min inbillning tusende och en
natt, med sina öde, obebodda städer, hvilka
voro tillhåll för osynliga féer och périer, och dessa
sällsamma föreställningar utbredde öfver den
sköna och leende natur, jag hade under mina ögon,
någonting underbart och fantastiskt. Under
denna årstid finnes det i sjelfva verket nästan
ingen natt, daggryningen är endast skild ifrån
aftonskymningen af en kort mellanstund, under
hvilken himlen bibehåller en matt och gulblek
klarhet, men tillräcklig att urskilja föremålen,
till och med bokstäfverna i en bok.

Vi fortsatte vår väg med yttersta hastighet;
ända hittills hade landtbygden ständigt visat sig
under samma leende yta; men backarne blefvo
tätare, marken höjde sig, dess ojemnhet tilltog;
ödsliga och nakna berg, djupa dalar, täta massor
af granar gåfvo åt denna nejd både en större
omvexling och en allt mer tilltagande anstrykning
af vildhet och alfvar.

Dagen efter vår afresa förändrade sig taflan
på en gäng. Sedan vi nedfarit utföre en brant
sluttning, kommo vi till en trakt, hvars ödsliga
utseende genomträngde min själ med sorgliga
känslor; jag såg mig i en hast försatt på en
vidsträckt ouppodlad och enformig slätt, hvars
vågformiga mark liknade böljorna på ett upprördt
haf; ett stort kärr, som vi öfverforo på en färja,
upptog midten deraf; talrika bäckar genomskuro
sakta och utan buller den af vass och snärjgräs
bevuxna mossen; några få enstaka trähus, täckta
med torf, erbjödo för ögat endast anblicken af
elände och fattigdom, och jag ansåg för en hastigt
försvunnen dröm all den herrlighet, som naturen
så frikostigt slösat på de lefnadsglada nejder jag
dagen förut passerat.

Vi fortsatte några mil vår resa genom denna
ödemark. Vägen, som hittills varit så vacker och
väl underhållen, försvann för en tid; här såg man
ej annat än de af vagnar banade spåren i en
stenbunden hedmark eller i torfmossar, hvilka här och
hvar afbrötos af stillastående vattenpölar; några
skockar af uthungrade, magra och eländiga får, af
den mest småväxta afvel, sökte deras föda på denna
otacksamma jord. Horisonten begränsades antingen
af dystra furuskogar eller af bergsryggar; kojorna
blefvo allt mera sällsynta; icke dessmindre sågo
vi åtskilliga ensligt belägna kyrkor, alla uppförda
på höjder, hvilka synbarligen blifvit tillskapade
af menniskohänder, och hvilkas upphof sannolikt
går tillbaka till en ganska aflägsen forntid, då det
är troligt att dessa höjder varit begagnade till
tempel åt den skandinaviska hedendomens
gudomligheter.

På några ställen passerade vi hela sträckor
af träskjul, hvilka innehöllo salubodar med deras
diskar och hyllor; men allt var tomt och öde;
dessa öfvergifna ställen hafva ett ängsligt
utseende och erbjuda en trogen bild af förödelsen; de
begagnas, sade min följeslagare, till
marknadsplatser för de kringliggande häraderna.

Några mil innan man kommer till Wernamo,
antar landet slutligen en ny karakter; det företer
skiftevis tät skog och odlade sträckor, isynnerhet
ängsmark. Alla egendomar, åkrar, ängar och en
myckenhet skog äro här, likasom i hela det
öfriga Sverige, sorgfälligt omgifna af gärdesgårdar,
så att det är nästan omöjligt att taga vilse om
vägen eller att komma in på de ägor, som slöta till
densamma. Dessa stängsel, som röja den stora
vigt Svenskarne fästa vid äganderätten, omgifva
icke allenast de minsta intägter, utan äfven de
skogar, som äro delade mellan flere ägare.
Gärdesgårdarne äro i allmänhet uppförda med
mycken konst och omsorg; men i mitt tycke
vanpryda de landskapet, och fastän öfverflödet på skog
helgat bruket deraf, skulle lefvande häckar,
enligt min tanka, äga ett stort företräde; men i
landthushållningen bibehåller vanans välde sin rätt
mer än i något annat yrke.

Landsvägarna äro öfverallt i hela Sverige, på
olika afstånd, tillstängda med grindar, på det ej
kreaturen ma kunna gå vilse. När en vagn
framkommer till en grind, hoppar skjutsbonden af,
för att öppna; men vanligtvis finnas små barn i
grannskapet, som passa på tillfälle att spara
honom detta besvär, och man belönar denna deras
tjenstaktighet med en eller ett par skilling. Jag
betraktade med innerlig förnöjelse dessa vackra
barn, deras blonda hår, friska purprade hy och
milda vänliga uppsyn, huru ifrigt de sprungo
fram, för att öppna grinden och emottaga den
vanliga lilla gåfvan; icke en enda försummade att
visa sin erkänsla med ett <i>jag tackar ödmjukast,</i>
som de alldrig uraktläto; så starkt äro höflighetens
lagar från barndomen inskärpta inom alla
folkklasser i detta land.

Vi anlände till Wernamo; detta ställe är rätt
och slätt endast en station för skjutsombyte, här
kallad gästgifvaregård, omgifven af några
byggnader, hvilka lågo täckt grupperade midt på det
gröna af skog begränsade fältet. Alla dessa
stationer äro tillika värdshus; men de äro icke så väl
försedda, som dem man träffar i Frankrike,
Tyskland och England; man bör ej vänta sig en
fullkomligt väl och efter våra bruk serverad måltid;
alla bordets tillgångar äro här inskränkta till det
alldra nödvändigaste: svenskt bröd, det vill säga
tunna kakor, hårda och torra som skeppsskorpor,
smör, ost, skinka, färsk och rökad fisk, öl,
bränvin, kaffe och engelsk porter, se här i korthet
allt hvad man har att bjuda er. Men om dessa
ställen lida brist på sådane saker, som kittla vår
smak och vår sinnlighet, böra åtminstone
värdarnes höfliga, väl afpassade och från all tillgjordhet
skilda bemötande godtgöra er för några
försakelser, hvilka derjemte äro lätt umbärliga; dessa
anspråkslösa omsorger, dessa bevis af aktning röja i
hvarje ögonblick en medfödd välvilja; ty godhet,
saktmod och höflighet utgöra de utmärkande
karaktersdragen hos detta förträffliga folk. Det är dessutom
icke svårt att finna sig belåten med de ringa
tillgångar dessa värdshus erbjuda. Man hade haft den
godheten att i Helsingör låta för min räkning, enligt
Hr Mure’s föreskrift, fylla en stor korg med 
skeppsskorpor af en bländande hvithet; det var ett
försiktighetsmått för resan, hvars oumbärlighet man
på ett verkligen förfärande sätt afmålade för mig;
likväl behöfde jag icke en enda gång anlita mitt
förråd, och ankom till Stockholm, utan att hafva,
åtminstone för egen del, rört dervid.

I Wernamo gjorde jag min första måltid i
ett af dessa landt-värdshus; man serverade mig,
uti en slags liten salong, en frukost, bestående af
kaffe, färskt smör och friska ägg; det nyligen
skurade golfvet var beströdt med blommor och
granris. Denna landtliga lyx har någonting
rörande; den återför minnet till folkets barndom,
till dess enkla och gästfria seder. Detta bruk är
i sjelfva verket af en ganska hög ålder; man
återfinner det i flera sagor, och det är än i dag
bibehållet öfver hela Sverige. Ända från den högst
belägna vrån af Norrland ner till den sydligaste
vinkeln af Skåne, försummar äfven det
torftigaste hjonlag icke att, så länge den vackra årstiden
varar, beströ sitt golf med löf och blommor, i
synnerhet om högtidsdagarna. Äfven till
konungaborgen sträckte sig fordom denna sed; numera
har den så småningom börjat upphöra i
städerna, der endast de mindre bemedlade bibehållit
densamma.
Sedan vi lemnat Wernamo, anmärkte jag att
bergen blefvo mera sammanhängande;
gråstensmassor visade sig i större mängd; landet antog
ett dystrare utseende och betäcktes allt tätare
af granskog; från alla håll strömmade friska
vattendrag, hvilkas stränder förskönades af
grönskande ängar, der talrika hjordar af oxar och kor
gingo i bet; kreatursslaget är litet, men man inser
utan svårighet att boskapen i ett land, hvarest
ängarna bergas endast en gång om året, och der
klimatets hårdhet tvingar att hålla den instängd
de sex månaderna, ej kan vara så storväxt som i
Norra Tyskland.

Jag reste förbi ett vackert jernbruk af en
intagande belägenhet på något afstånd ifrån vägen;
jag önskade att besöka detsamma, men min
ledsagare satte sig deremot; vi hade icke ett
ögonblick att förlora, och jag var tvungen att gifva
efter. Något längre bort, i en tallskog, störtade sig
med dån ett skönt vattenfall, likasom sväfvande
i luften.

Dagen var herrlig; vägen bar igenom tysta
skogar, när jag på föga afstånd från Skillingeryds
gästgifvaregård öfverraskades af det oväntade
skådespelet af ett läger och ett svenskt regemente
under vapen. Denna hastiga öfvergång från det
djupaste lugn till vapenbuller förorsakade en
magisk verkan; betagen af denna syn skyndade jag
mig ur vagnen, för att en längre stund njuta af
densamma. Lägret var uppfördt på en hed,
omgifven af tät tallskog; anblicken deraf var
beundransvärd; de hvita tälten, som stucko af mot
trädens mörka grönska, de manövrerande trupparne,
som rörde sig på deras befälhafvares röst, hvars
kommandoord upprepades af eko, de blänkande
vapnen, den krigiska musiken, som stundtals lät
höra sig, trummornas hvirflande dån, rörelsen af
en nyfiken folkhop, som begäret att åskåda detta
vackra uppträde ditfört: allt detta upplifvade nu
den annars så ödsliga nejden och väckte ett högst
sällsamt intryck.

Jag blef snart omgifven af några officerare,
hvilka nalkades mig med denna fina och
utmärkta belefvenhet, som är så vanlig hos detta stånd;
de sågo genast att jag var Fransman; flere af dem
talade mitt språk och uttryckte den största
aktning för franska nationen. Jag sade dem några
artigheter öfver regementets vackra hållning och
utseende. ”Det är icke dåligt, svarade de mig,
men hvad är det ändå att jemföra med edra
trupper. Franska nationen är den mest krigiska i
Europa; edra soldater äga ojemförligt större 
själslyftning, begriplighet och eld än alla andra.” Jag
tillstår att jag alldeles icke väntade mig ett
sådant språk: jag kände mig på en gång smickrad
och hedrad af detta beröm öfver mitt land, helst
det uttalades af främlingar, hvilka sjelfva i hög
grad äga förmåga att bedömma militärisk förtjenst.

Dessa herrar underrättade mig att denna tid
på året var den för <i>indelta</i> arméns möten, det
är så man kallar de trupper, hvilka utgöra
massan af svenska krigsmakten. De äro i
verkligheten åkerbrukande soldater; ända ifrån öfversten
ner till simpla soldaten innehar hvar och en
efter sin grad en större eller mindre jordlott, som
är dem anvist att odla till deras underhåll i
stället för sold; vi skola längre fram lemna en
något omständligare berättelse öfver denna
märkvärdiga organisation.

Den korps, som här kamperade, var
Jönköpings Regemente; en ganska vacker trupp, som
med en beundransvärd hållning och noggrannhet
utförde sina rörelser; uniformen var af mörkblått
kläde med röda uppslag och krage, hvita byxor,
preussisk tschakot; beväpningen var fullkomligt
väl underhållen, endast gevären syntes mig något
tunga.

Byn, der gästgifvaregården låg, gränsade
intill exersisfältet. Tvenne skildtvakler, som
voro placerade utanför ingången till det ansenligaste
huset, utvisade hvarest öfversten bodde; något
längre bort var en rymlig lada med mycken
omsorg inredd till sjukhus under mötestiden. Som
jag utan svårighet erhöll tillåtelse att inträda,
begagnade jag mig deraf, och blef lika intagen som
förvånad af den utmärkta renlighet, som rådde
inom denna inrättning, hvilken innehöll åtta eller tie
sängar. Man hade den godheten att vilja
qvarhålla mig några timmar och att visa saknad då
detta ej kunde ske; sådant var äfven omöjligt, och
jag lemnade med saknad detta lifliga uppträde, för
att i nästa ögonblick återfinna mig i skogarnes
tystnad.

Efter några timmar ankommo vi till foten af
den bergskedja, hvars spetsar uppreste sig
framför oss, och som bildar en gördel kring sjön
Wettern. Vi befunno oss nu inom ouppodlade, af
brådjup omgifna bergspass; fält, ängar,
menniskoboningar, alla spår till odling hade försvunnit,
för att gifva rum åt de ofruktbaraste och vildaste 
utsigter; våra hästar bestego i fullt traf, med
deras vanliga liflighet, den branta vägen, som
höjde sig i otaliga afsatser ända upp till sjelfva
bergsryggen; denna afsöndrade ensliga nejd tycktes
skild från den öfriga delen af jorden och från
hvarje lefvande varelse; i dessa af tjocka skogar
betäckta berg afbröts tystnaden endast af blåstens
sorgliga vinande i de vaggande furutopparna; 
skogens klagande röst gaf åt själen en anstrykning af
melankoli, men tillika lyftning, och jag trodde
mig höra ljuden från harporna af Fingals barder.
Vid hvarje steg lifvades min inbillning af det
poetiska inflytande, som dessa naturens stora
uppträden gåfvo; jag öfverlemnade mig åt de
föreställningar, hvilka hoptals infunno sig; sålunda
förflöto de tysta stunderna, och denna ljufva
tankvilla midt ibland denna enslighet hade för mig
ett outsägligt behag.

Ju längre jag kom, ju flera omvexlingar
erhöll skådespelet; det bar nu utföre de berg jag
nyss bestigit; bäckar nedföllo i silfrade kaskader;
vilda strömmar rullade med dån deras
skummande bölja öfver en bädd af granit, mellan
fragmenterna af genombrutna klippor ner till sjön
Wettern, hvars lugna och blåa yta utbredde sig
framför mig; snart kunde jag urskilja de fartyg,
som med fulla segel klyfde densamma. Nu fick
allt, liksom genom en förtrollning, ett annat
utseende: de dystra skogarna, de branta bergen
efterträddes i hast af en liten leende och bördig
slätt, höljd med åkrar, ängar, trägårdar och
landthus ända fram till staden.

*
</chapter>
<chapter name="4. Jönköping. — Wettern. — Naturmärkvärdigheter hos denna sjö. — Skönheten af dess stränder. — Grenna. — Brahehus. — Klippor. — Blommor. — Böndernes boningar. — Östa. — Landtfolket. — Exersisplatsen nära Bankeberg. — Linköping.">
<h2><small>FJERDE KAPITLET.</small></h2>

<small>Jönköping. — Wettern. — Naturmärkvärdigheter hos denna sjö. — 
Skönheten af dess stränder. — Grenna. — Brahehus. — 
Klippor. — Blommor. — Böndernes boningar. — Östa. — 
Landtfolket. — Exersisplatsen nära Bankeberg. — Linköping.</small>

Jönköping <footnote><small><i>Köping</i> af ordet <i>köpa,</i> betyder köpstad, försäljningsplats; 
deraf förklaringen på en ändelse, som man så
ofta igenfinner bland namnen på de svenska städerna.</small> <br>
<tab><tab><tab><tab><tab><tab><tab><small><i>Förf:s. not.</i></small></footnote> är byggd utmed södra ändan af
sjön Wettern. Staden har en hamn, som nu var
uppfylld af stora båtar, hvilka voro däckade,
samt tacklade för resor på större haf. Wettern
har trettie lieues i längd och sex till åtta i bredd;
sjöfarten på densamma är ganska liflig; men de
seglande anfallas der ofta af våldsamma stormar,
förorsakade af de höga berg, som på alla sidor
omgifva denna sjö; vindarna, som med häftighet
nedrusa från höjderna till vattenytan, fara öfver
densamma med hastigare och förfärligare ilar än
på öppna hafvet, hvarigenom det oberedda fartyget 
i ögonblicket kantrar; en olyckshändelse, hvilken, 
ty värr, alltför ofta inträffar. Wettern erbjuder 
dessutom åtskilliga naturmärkvärdigheter: ofta, 
då himlen är klar och lugn, höjer och sänker
sig vattenmassan med en förvånande hastighet,
underjordiska stormilar uppkasta vågorna med
våldsamhet, och på samma gång förorsaka de
häftiga strömdrag, hvilkas riktning i hvarje ögonblick
förändras, samt öka seglarens fara; midt i sjelfva 
vintern, då sjöns yta är betäckt med is, lossas 
densamma af de underjordiska vindarne med
ett dån, som utbreder förskräckelse bland de
fredliga invånarne på dess stränder, ty detta hemska
buller är vanligtvis förebud till någon olycksfull
katastrof. Man berättade mig att för några år
sedan hade ett stort antal kustboar begifvit sig
öfver isen, för att afhöra gudstjensten i en på
motsatta stranden belägen kyrka; men blefvo under
vägen öfverraskade af en dylik storm, hvarvid de
alla omkommo. Äfven fortplantas från slägte till
slägte bland dessa nejders invånare vidskepliga
legender, uti hvilka Wettern förvärfvat en sorglig
ryktbarhet.

Vattnet i Wettern ligger högre än Östersjön,
i hvilken det utgjuter sig genom Motala; det är
dessutom af en utomordentlig klarhet, så att man
på mer än hundra fots djup kan urskilja det
minsta föremål.

Likasom de flesta städer i Sverige, är
Jönköping ganska väl byggd; stadens gator, som äro
ljusa och glada, korsa hvarandra i räta vinklar
och äro omgifna af täcka och utvändigt målade
trähus; man finner ingenstädes dessa göthiska tak
eller nerrökta och dystra byggnader, som i
allmänhet misspryda de tyska städerna. Men om
städerna i Sverige äga ett så angenämt yttre,
köpa de denna fördel med stor fara, emedan de äro
blottställda för täta eldsvådor, hvilka nästan
periodiskt hafva än till en del, ofta helt och hållit
lagt dem i aska.

Jönköping är hufvudorten för länet af samma 
namn, och säte för den andra i ordningen
af rikets hofrätter; dess folkmängd, utgörande
tretusen femhundra invånare, består till större
delen af löntagare och borgare; adeln är föga
talrik, industrien obetydlig, handtverkerierna få och
inskränkta till ställets behof.

Det värdshus, hvari jag tog in, var väl
underhållit, ljust och angenämt. Middagsmåltiden
var, som alla värdshusmiddagar i Sverige,
ganska slät, men serverades med en utsökt renlighet.
Likaledes fägnades jag i min sängkammare af en
frisk luft och mycken nätthet: hvita och väl
draperade gardiner, eleganta möbler, en matta; det
var sannerligen för mig, arme vandrande nomad,
en sybaritisk lyx. Olyckligtvis svarade sängen,
ehuru den var ganska snygg, ej mot det öfriga.
Sängarne i Sverige bestå i allmänhet af mycket
trånga tältsängar eller liggsoffor och äro således
ganska obeqväma; det är omöjligt att två kunna
ligga tillsammans i dem, och jag har svårt att
förstå huru gifta personer bära sig åt att få rum;
men jag förmodar att inom den äktenskapliga
<i>helgedomen</i> finnas sängar af rymligare beskaffenhet.

Vi afreste påföljande dagen temligen sent ifrån
Jönköping; vägen följde någon tid strandens
krökningar utmed Wettern, eller erbjöd alltid utsigten
af denna sjö. I samma mån vi kommo längre
fram, utvecklade sig landskapet framför oss i
hela sitt behag. En frisk och liflig grönska
smyckade dessa leende nejder, som i skönhet öfverträffade 
allt hvad jag hittills sett. Mina blickar sväfvade 
med välbehag till sjöns förtjusande stränder,
deras blomsterhöljda ängar, bördiga åkerfält, trefliga 
hyddor, täcka sätesgårdar, kringskuggade af
ekar, granar och pilträn, hvilka än gruppvis, än
liksom uppvuxna ur böljornas sköte, omgåfvo dem.

Jag har kringvandrat Genfersjöns stränder;
de erbjuda onekligt en större vegetabilisk yppighet, 
flera verkliga rikedomar för jordbruket; de
prydas af praktfullare byggnader, förmögnare och
talrikare byar, men jag betviflar att de framvisa
en behagligare och mera herrlig tafla; och jag är
öfvertygad att alla, som dela min känsla för
naturens skönheter och som hafva besökt Sveriges
sjöar, skola medgifva att de äga företräde framför
de schweitziska genom deras i hög grad pitoreska
karakter.

Vi ankommo till Grenna, en liten stad med
femhundra invånare, samt bestående af blott en
enda gata med illabyggda trähus; denna löper
långs sjöstranden, som ofta är ett obehagligt
granskap, emedan det händer att vattnet stiger upp i
husen och förorsakar mycken skada. Grefvarne
Brahe ägde fordom vidsträckta gods i denna nejd;
man ser ännu på spetsen af en brant höjd
ruinerna af det gamla slottet Brahehus. Trakten
närmast Grenna är betäckt med en myckenhet
fruktträn, isynnerhet körsbär. Den i svenska
historien namnkunniga ön Wisingsö höjer sig ur
midten af sjön, midt framför staden. Det var der,
som landets regenter i tolfte och trettonde seklerna
tillbragte den vackra årstiden; Carl VII, Erik X,
Johan I, Birger Jarl, Magnus Ladulås hafva bebott
denna ö. Grefvarne Brahe hade derstädes anlagt
ett gymnasium, som numera har upphört.

På något afstånd ifrån Grenna reste vi
uppföre den bergskedja, som omger Wettern. Jag
kunde ej tröttna att betrakta den sköna stranden,
jag steg ur vagnen, för att säga ett slutligt
farväl till denna underbara nejd. Från höjden, der
jag stod, nedföllo mina blickar öfver en herrlig
panorama: hvarje by visade sig blott som en punkt
på horisonten; Vetterns yta, hvilken än hopträngdes
af täcka skogbevuxna holmar, än plöjdes af en
och annan seglare eller lätt fiskarbåt, låg utbredd
för mig som en spegel; de af löfhagar och åkerfält 
omvexlande stränderna upprullade derutmed
en praktfull karta, och de bäckar, hvilkas små
böljor skattade till det större vattnet, formade i
deras bugtiga lopp ett silfvernät öfver ängarnas
emalj. Jag måste omsider lösslita mig ifrån detta
förtjusande landskap, hvars skönhet väl kan fattas
af inbillningen, men ej återgifvas af pennan, helst
en beskrifning alltid måste blifva kall och färglös.

Då vi hunnit högst upp på bergen, återfunno
vi täta skogar, djupa dälder, strömmar, klippor,
och några mil längre bort, framkommo vi till en
fruktbar och välodlad bygd. Blott medelst ständiga 
omsägelser, skulle jag kunna beskrifva de lika
ständiga öfvergångar, som här förete sig. Sverige
är ett kontrasternas land, och denna ombytlighet
utgör just dess största behag. Vägarna, som slingra 
sig mellan alla markens betydligare ojemnheter, 
spara åt den resande, vid hvarje steg, någon
ny öfverraskning; än insvepes han i de ofantliga
granskogarnas dystra skugga, hvilken understundom 
af de tätt nedhängande grenarna förvandlas
till en fullkomlig natt; än går vägen uppföre ett
brant skogbevuxet berg, då hastigt en öppning
mellan träden röjer för hans syn en vidsträckt
och bördig dal, och midt i densamma någon vänlig 
sjö, hvars krusade yta glänser i ett af
dagsljuset försilfradt sken.

Små bergshöjder finnas öfverallt; de höljas om
våren af täcka blommor, hvilka, skilda till färg
och slägte, uppväxa på vissa afstånd från
hvarandra: här äro alla blommorna ljusröda, något
längre bort äro de blåa, hvita eller violetta, o.
s. v. Den svenska allmogen älskar att fästa sina
bostäder på dessa klippgrunder, förmodligen med
hänsigt till det helsosamma läget. Uti Skåne äro
bondgårdarna uppförda af sten, stora och
välbyggda; men sedan man inkommit i Småland och
Östergöthland, ända fram till Stockholm, äro de af
träd och högst oansenliga; alla äro de öfverstrukna 
med en mörkröd färg, och taket är som oftast
betäckt med torf, på hvilken växer mossa, gräs
och blommor.

Jag bemärkte inom vissa härader, dem jag
genomfor, en besynnerlighet, i anseende till de på
slätterna belägna byar, som ådrog sig min
uppmärksamhet; de små gårdar, af hvilka dessa
byar bestodo, lågo hopträngda, liksom en bikupa,
inom en inhägnad plats, hvarigenom deras nakna och
afsöndrade läge, midt på den väl odlade men skoglösa 
slätten, gaf en besynnerlig anblick. Bruket, att
på detta sätt sammanhopa boningshusen, tyckes
tillkännagifva, att dessa trakter icke alltid varit i
åtnjutande af den säkerhet och det djupa lugn,
som numera äro rådande derstädes.

Jag tog nattqvarter i Östa, som endast är en
liten by; jag qvardröjde derstädes med nöje,
emedan jag fägnade mig åt, att tillbringa några
stunder bland okonstlade och redliga menniskor.
Gästgifvaregården erbjöd ingenting ovanligt; den var
icke annat än en anspråkslös bykrog, endast utmärkt
af sin snygghet. Knapt hade jag fått rum, förr
än tvenne små vackra barn nalkades mig; jag ville
strax ställa mig in hos dem, och, för att bättre
lyckas, bjöd jag dem några skillingar, dem de
emottogo, väl utan att låta synnerligen bedja sig,
men också utan någon snålhet, samt fattade
genast min hand och kysste den; jag väntade mig
icke denna oskuldsfulla tacksägelse, som imellertid 
på ett angenämt, sätt öfverraskade mig.

Gästgifvaregårdens kök var garneradt med
välskurade och blanka kopparkärl; man serverade
min middag uti en näst intill liggande sal, och
min måltid, kryddad af en god aptit, smakade
mig förträffligt. Jag ville slutligen börja ett
samtal med mitt värdfolk; den vördige familjefadren
sög långsamt och gravitetiskt röken ur sin
patriarkaliska tobakspipa. Två eller tre unga och 
vackra flickor betraktade mig med nyfikenhet, några
grannar hade ökat vår krets, och jag beredde mig
på en <i>conversazione</i>, hvaraf jag lofvade mig
myckel nöje; men olyckligtvis var min oskicklige tolk
så osäker i sin engelska, att han endast kunde
meddela mig de första orden af meningen; jag
var sjelf icke synnerligen mäktig detta språk, så
att det blef oss ganska svårt att förstå hvarandra; 
vi måste således upphöra, och sedan vi å ömse 
sidor noga skärskådat hvarandra genom den
tjocka röken från deras pipor och mina cigarrer,
insåg jag att det klokaste partiet, som återstod, 
var att gå och lägga sig, hvilket jag äfven
gjorde.

Följande dagen var en söndag; vi skulle ej
färdas längre än till Linköping, en kort dagsresa.
Vägen var betäckt af en myckenhet bondfolk, som
begåfvo sig till kyrkan; de snyggt klädde karlarne 
buro vida blåa rockar; ett hvitt linne, runda
hattar och stöflor fulländade drägten; qvinnorna
sågo, i mitt tycke, ganska bra ut i deras
helgedagsprydnad. När vi kommo till ett af de
nästföljande ombytena, som låg i en by, midt på en
vacker slätt, voro mer än tvåhundra personer
församlade vid gästgifvaregården och på den
tillgränsande platsen; hvad som mest väckte min
förvåning, var det fullkomliga lugn, hvarmed denna
redliga allmoge sinsemellan samspråkade.

Bortom denna by, på venster hand, ligger
Bankebergs hed (Malmen), der jag å nyo varseblef 
ett öfningsläger, som utgjordes af 1:sta och
2:dra Östgötha (Lifgrenadier) Regementerna; men
emedan det låg på något afstånd ifrån vägen, och
truppen icke för tillfället, var under vapen,
åtnöjde jag mig endast med att stanna ett
ögonblick, för att som hastigast betrakta detsamma.

Vi hade på en stund mött flera ekipager,
hvilkas ägare troligen begåfvo sig ut på landet,
för att der tillbringa den vackra årstiden; nästan
alla dessa vagnar bestodo af kalecher och landauer,
hvilkas utseende just ej tillkännagaf någon långt
hunnen färdighet i tillverkning af dylika effekter.

Vi hunno till Linköping i god tid, och jag
var, genast vid framkomsten, så lycklig, att i
gästgifvaresalen träffa några personer, som talade
temligen väl franska; de flesta voro ganska bildade
män, och jag tillbragte i deras sällskap en högst
angenäm afton. När samtalet händelsevis föll på
Konungen, hörde jag dem alla med en röst
utbreda sig i loftal öfver honom; de lifliga och
otvungna uttryck, som de härvid använde, tycktes 
vittna om den uppriktiga tillgifvenhet de
hyste för sin regent. Jag hade sedermera tillfälle
att vara närvarande i talrika och af utmärkta
personer bestående sällskaper, der jag var fullkomligt 
okänd, och vann innan kort den 
öfvertygelsen, att Konungen, genom sin visa styrelse,
förvärfvat sig folkets kärlek.

Linköping är en liten ganska vacker stad,
hvars folkmängd ej öfverstiger fyra tusen invånare. 
Denna hufvudort i provinsen Östergöthland är
ej stort större än flera af våra byar, i grannskapet 
af Paris; men husen äro här oändligen mycket 
snyggare, mera välbygda, bättre ordnade;
gatorna mera raka; den är dessutom en ibland
Sveriges äldsta städer. De enda föremål, värda
uppmärksamhet, som denna stad innesluter, äro
en vacker kathedralkyrka, samt ett gymnasium,
hvilket anses för det största i hela riket, det i
Stockholm undantaget. <i>(?)</i>

Denna stads läge, midt i en bördig dal, är
högst angenämt; dess omgifningar öfverflöda af
intagande belägenheter och täcka landtställen,
hvilkas ägare ofta sammanträffa, för att njuta
sommarn och dess nöjen; dessa grannskapsförhållanden, 
som af hvarje stund och tillfälle erhålla ökade 
anledningar, bidraga till underhållandet af en
vänskaplig förtrolighet invånarne emellan, samt
göra sällskapslifvet och vistandet i nejderna kring
Linköping högst angenäma.

*
</chapter>
<chapter name="5. Vägar. — Sätt att resa. — Åkdon. — Svenska böndernas dryckenskap. — Vacker hästrace. — Norrköping.">
<h2>FEMTE KAPITLET.</h2>

<small>Vägar. — Sätt att resa. — Åkdon. — Svenska böndernas
dryckenskap. — Vacker hästrace. — Norrköping.</small>

Vid första ombytet från Linköping, träffade
jag trenne engelske <i>gentlemen,</i> som voro stadde
på en resa till Nordkap; det är bekant, att solen,
ofvanom polkretsen, visar sig, den 21 Juni, utan
afbrott öfver horisonten; ett sådant skådespel var
målet för dessa herrars färd, och, i händelse de
skulle komma för sent att njuta detsamma,
påräknade de, att hålla sig skadelösa genom jagtnöjet,
som, enligt deras tro, var fritt öfver hela Sverige,
hvarföre de också voro försedda med bössor, tre
koppel hundar och allt nödigt tillbehör. Dessa
resor till Nordkap begynna att blifva på modet i
England, och smaken derför underlättas af en
paketbåt, som på bestämda tider går imellan
Harwich och Götheborg, äfvensom af den hastighet,
hvarmed den föga kostsamma landtresan genom
Sverige kan verkställas.

Vi anse stället vara här, att anföra några
mindre kända, eller att rätta några vanställda
detaljer, angående sättet att resa i Sverige.

Det är redan nämnt, att vid den tid, då jag
afreste från Helsingborg, fanns ännu icke
någon diligence-inrättning; men år 1832 har en
dylik blifvit införd mellan Stockholm och 
Götheborg, samt en annan mellan Stockholm och
Helsingborg, hvilken äfven står i förbindelse med Ystad.

Här finnas inga anstalter för forslandet af
varor landvägen, emedan transportmedlen till sjös
äro så ökade, samt, medelst haf, sjöar, kanaler och
strömmar, så underlättade, att alla andra skulle,
snart sagdt, blifva otjenliga.

Hela verlden åker här i vagn; det finnes
knapt en enda bonde, så vida han ej är
alldeles utfattig, som icke har ett åkdon och en häst,
och på min resa från Helsingborg till Stockholm
(nära tvåhundra lieues), träffade jag högst sällan
några fotgångare. När man kommer till en by,
och ser sig föranlåten att afsända ett bud, om än
alldrig så kort, spännes genast kampen för
kärran; sällan eller alldrig beger den utskickade sig
af till fots.

De åkdon, af hvilka svenska allmogen
betjenar sig, vare sig till sina landtmanna-arbeten
eller till resor, likna ingalunda de tunga och
klumpiga kärror, som framrulla på våra vägar; de äro
lätta, väl arbetade, samt utvändigt snygga och
nätta. I Sverige skulle man icke kunna göra sig
någon tydlig föreställning om våra fordon.

Skjutsombyten äro inrättade, på fyra till sex
lieues afstånd, vid alla vägar. Hvart och ett
sådant har sin föreståndare eller gästgifvare.
Hästarna anskaffas: 1:o af gästgifvaren, hvilken det
åligger att underhålla ett af förordningen utsatt
antal, som varierar från två till åtta, allt som
vägen är mer eller mindre besökt; 2:o af bönder
och jordägare i den kringliggande trakten
(hållskjuts), hvilka efter enviss gifven ordning infinna
sig; 3:o af reserven, eller de skjutsskyldige, som
bo gästgifvaregården närmast.

Hållbönderne äro skyldige att hvarje afton,
klockan sex, föra sina hästar till ombytet, för att
derstädes, under en tid af tjugefyra timmar,
invänta de resande; vanligtvis finnas tolf hållhästar på
de förnämsta gästgifvaregårdarne; när dessa äro
utgångna, kommer ordningen till reserven, och sist
till gästgifvarens hästar.

Två eller tre af provinserna inuti landet
äro, i anseende till deras aflägsenhet från de mest
besökta vägarna, befriade från dessa åligganden;
bönderne föra icke sina hästar till skjutsombytet
förr, än de blifva dertill uppbådade.

Så snart en resande vill lemna en stad,
afsänder han, några timmar dessförinnan, ett så
kalladt <i>förbud,</i> som reser förut, i ändamål att
beställa hästar hela vägen och tillkännagifva
klockslaget, på hvilket de böra infinna sig vid ombytet.
Förbudet är, i sådan afsigt, försedt med tryckta
beställningssedlar, hvilka det, före sin afresa, låter
er underteckna, sedan likväl ert namn och er 
titel samt antalet af nödige hästar redan förut
blifvit införde.

Vid hvarje ombyte finnes en hållkarl, det
vill säga en ordningsman eller ett ombud, som är
tillsatt, för att handhafva skjutsordningen ibland
bönderne. Till honom öfverlemnar förbudet den
beställningssedel, som gäller stationen, på det han
genast må kunna foga de anstalter, hvartill
densamma föranleder.

Bonden, som blifvit uppbådad till skjutsning,
är ej förbunden att vänta den resande längre än två
timmar efter det i förbudssedeln bestämda
klockslaget; har han väntat förgäfves denna lid, äger
han rättighet att fara hem med sina hästar, och
som, vid ett inträffadt dröjsmål, förhållandet kan
blifva detsamma hela vägen, följer deraf, att
man nödgas afsända ett nytt förbud, för att
bereda ytterligare uppskof. Den resande är då
skyldig att betala dubbel skjutslega (?), för att
godtgöra bonden, som onödigtvis väntat; men om
denne senare icke är, vid den i förbudsedeln utsatta
timman, på stället, åligger det i sin ordning
honom att ersätta den förlust, som en dylik
försummelse kan förorsaka den resande: det vill
säga, att den nya beställningen, äfvensom
väntningsersättningen, faller den uteblifne till last.
Imellertid händer det sällan, att Svenskar betjena sig af
dessa förbud, och de komma derföre icke 
mindre fort, åtminstone inom provinserna
Södermanland, Östergöthland och Upland. Förnäma eller
rika personer, som resa med en talrik svit, äro
nästan de enda, som begagna sig deraf.
Utlänningar äro, i anseende till deras okunnighet i
språket, nödsakade att använda denna åtgärd,
ehuruväl jag sedermera sjelf kommit i erfarenhet, att
densamma äfven för dem kan vara öfverflödig.

För öfrigt är detta sätt att färdas visserligen
ganska vigt; men det har en svår olägenhet för
personer, hvilka resa för deras nöje: sedan tiden
för ombytena en gång blifvit bestämd, måste den
iakttagas; en resande, som skulle vilja uppehålla
sig under vägen, för att beundra en vacker
belägenhet, och som härunder kunde råka att
glömma bort sig, finge temligen dyrt köpa detta nöje;
man får således se och skynda sig.

Vid hvarje ombyte finnes en dagbok, som
hållkarlen alldrig försummar att framlemna, och
i hvilken ni är skyldig att inskrifva ert namn och
er titel, samt timman då ni afreser; äger
anledning till klagomål rum, skola de införas i denna
bok. På vissa tider af året inspekteras
gästgifvaregårdarna af kronobetjeningen, till hvars distrikt
de höra, och sedan dagböckerna blifvit behörigen
genomsedda, öfversändas de, jemte en rapport, till
länets höfding, som förordnar om de deruti
befintliga klagomåls upplagande inför domstol.
De bönder, hvilka rå om hästarna,
skjutsa ofta sjelfva, och det är icke sällsynt, att
mången rik hemmansägare personligen åtager sig
detta besvär.

Uti några provinser hafva de skjutsande mer
än tie lieues till gästgifvaregården. Skjutslegan
är ganska billig; den utgör för hvarje häst icke
mer än 16 skillingar milen på landet, och 20
skillingar från städerna, hvarje mil svarande ungefär mot
trenne franska lieues; dessutom gifver man,
frivilligt och efter godtfinnande, skjutsbonden 2 till
4 skillingar i drickspenngar. För några år sedan
var skjutslegan bestämd till endast 8 skillingar
milen; men den nu regerande Konungen stegrade
densamma, år 1818, till nu gällande taxa. Före
samma tid borde milen tillryggaläggas på
trefjerdedels eller minst en timma, till stort men för
landtbruket; numera är tiden för en mil fastställd
till en och en half timma, och den skjutsande har
dessutom rätt till plats på vagnen.

Förslag hafva blifvit uppgjorda till
inrättande af poststationer, såsom i det öfriga Europa;
men de förhandlingar, hvilka, i anledning häraf, ägt
rum vid riksdagarne, och i synnerhet inom
bondeståndet, hafva nogsamt ådagalagt, att det införda
skjutsningssättet icke är så betungande, som man
i allmänhet ansåg det, emedan bönderna voro
nöjda dermed, ja till och med angelägna om dess
bibehållande, hvarefter också ingenting vidare i
den saken var att yttra.

Hästarna äro förträffliga, eldiga och små, men
nästan alltid utmärkta af deras behagliga former;
racen är isynnerhet märkbart vackrare uti de
provinser, hvarest stuterier blifvit anlagda; dessa
hafva på den nu regerande Konungens befallning,
blifvit reorganiserade.

Ingenting kan jemföras med den hastighet,
hvarmed man reser; vagnarna fara af som
blixten; på en minut äro hästarna ombytta; man
kommer, det spännes ifrån, spännes för igen, och
man reser, och under dessa få ögonblick förgäter
man ej att låta hälla i bränvinsglaset åt
skjutsbonden, en höflighet, för hvilken han är mycket
känslig. Hästarna skynda af, vid minsta tecken, i
fullt traf eller galopp; de brantaste backar hejda
ej deras ifver; inom en liten stund äro de
uppföre, och först nära intill spetsen af backen, saktar
man deras steg; när det går utföre, samlar man i
början in tömmarna; men snart bär det af i fullt
galopp, och ofta utan att hålla det minsta igen,
så vida backen ej är nästan lodrät. Jag tillstår,
att jag i början ej fann mig rätt säker på
utgången af denna bråstörtande färd; men snart vande
jag mig dervid, och det var icke utan nöje, som
jag betraktade den otålighet, hvarmed hästarna
ilade utföre de brantaste höjder. Det förstås, att
djur, som äro så lifliga, hafva sällan behof af
piskan; också begagnar man den nästan alldrig.
Sättet att mana på dem är olika med vårt; kusken
smäller med läpparne, alldeles som då en
tobaksrökare smackar, när han drar röken åt sig, och
för att stanna dem, ropar han <i>prrr, prrr;</i> det
är, som man finner, ett tungomål för sig sjelft.

De svenska hästarnas växt är vanligtvis föga
reslig. En vacker och helt och hållit lilliputtisk
race finnes, kallad <i>ölänningar,</i> af ön Öland,
derifrån de ursprungligen härstamma, hvilken är
äfven så utmärkt för sin nätta växt som för sin
litenhet. De finnas så små, att de ej hafva mer
än tre till fyra fots höjd, tagen ifrån manken;
men denna täcka race blir med hvarje dag mera
sällsynt. Skinnet på dessa hästar är vanligtvis
svart eller fuchsrödt; likväl har jag i
Kronprinsens stall sett ett spann, som är alldeles hvitt,
och af en sällsynt skönhet.

Under vägen betraktade jag de ypperliga
arbetena på Götha kanal; de bära denna
vördnadsbjudande stämpel af storhet, som utmärkte de
fordne Romarnes företag.

På något afstånd från Linköping, hade jag
första gången den förmån, att blifva åskådare till de
svenska böndernes dryckenskap; detta hände sig,
för att nyttja Madame Sévigné’s uttryck, uti ett litet
hundhål till by (dans un petit chien de village),
hvarest jag nödsakades att uppehålla mig en stund,
för alt låta laga ett hjul på min vagn. Rummen
i en närbelägen krog voro uppfyllda af
druckna bönder, eller sådane, som voro på god väg att
blifva det; de klokaste blefvo qvarsittande vid
sina ölstånkor och bränvinsglas; de mera
tilltagsna, som samlat sig i spridda hopar,
bemödade sig, så godt de kunde, att stå på benen och
visa sig rediga, och man märkte tydligt all den
möda de använde, för att gifva sig ett allvarsamt
och förståndigt utseende, hvilket förhållande stod
i föga öfverensstämmelse med deras lutande
kroppsställning och raglande gång.

Hos dem, som stannade qvar vid bordet,
rådde mindre förställning; men inga glada
sångor hördes inom deras krets, intet muntert glam,
inga skrattsalfvor, som så utmärkande
karakterisera folkfesterna hos oss och vår nations liflighet;
det var i stället ett dyckesgille af tungt
allvarligt slag, föga lustigt för den ointresserade
åskådaren; också låto de törstiga menniskorna icke störa
sig i deras sysselsättning af min närvaro, helst de
syntes så fördjupade deri, att jag afreste, utan att
de ens hade märkt densamma, ehuruväl jag två eller
tre gångor gått igenom rummet, der de befunno sig.
Svenskarne äro starka drinkare; men det
skenbara lugn, hvarmed de gå till väga i denna för dem
vigtiga förrättning, hindrar ej, att dryckenskapen hos
detta folk, liksom öfverallt annorstädes, har
svåra följder, och förteckningarna på brottmålen inom
riket bevisa, att nästan alla förbrytelser af gröfre
slag äro följder af kroggräl och fylleri.

Skåne är utan tvifvel den rikaste och
bördigaste provins i Sverige; men Östergöthland, som
jag nu genomfor, är den vida öfverlägsen i
skönhet och pittoresk karakter; det är en beständig
omvexling af berg och dalar, höjder och slätter,
sjöar, trägårdar, ängar och skog, som vid hvarje
steg erbjuder nya och förvånande utsigter.

Mången skall kanske finna de taflor, till
hvilka jag, under min hastiga färd, lemnar ett och
annat utkast, något för starkt färglagde; men mig
förefalla de trogna, och de hafva alla blifvit
teknade under inflytelse af ögonblickets intryck.
Sverige bär hela stämpeln af en storhet och ett
majestät, hvilka äro detta land egna; det finnes poesi
i denna natur af förtjusande mångfalld; man
måste vara känslolös för skapelsens skönhet, för att
ej hänföras af de oupphörligt nya behag, som
den här öfverallt erbjuder; och konstnärn
skulle förgäfves anstränga sin förmåga, för att med
sanning återgifva de ömsom leende och vilda,
ömsom landtliga och höga skiftningar detta landskap
har att framvisa. När man imellertid från en, af
denna skönhet exalterad, inbillnings höjder 
nedstiger till verkligheten, kan det väl hända att
några misstag blifvit begångna, och jag erinrar mig
ej utan harm den försmädliga invändning, som
sedermera gjordes mig i Köpenhamn af en
italiensk resande, hvilken genomfarit Sverige; han
trodde sig afkyla min enthusiasm derigenom, att han
med nedslående köld svarade: ”Det är visserligen
ett ganska vackert land, men der finnes intet
annat än gräs.” Denne resande, som var snarare
okunnig än böjd för smädelser, hade utan tvifvel
då föga begrepp om åkerbrukets framsteg i
Sverige, och den utförsel af spannemål, som derifrån
sker.

Vi ankommo i god tid till Norrköping,
hvarest mina saker blefvo noga genomsedda i tullen.
Ehuru denna stad icke är tätt bebygd, är den
likväl stor, i förhållande till dess folkmängd, som
ej går upp till mer än tie eller tolf tusen
invånare. Motala ström, som genomflyter densamma,
för att tvenne mil längre bort kasta sig i
Östersjön, bildar här flera vackra fall eller forsar, som
åt staden ger ett ganska eget utseende; flera
nätta trädbryggor äro slagna öfver strömmen; från
en af dem varseblir man en på udden af en ö
uppförd qvarn, nära intill hvilken strömmen
kastar sig med dån öfver en dubbel rad klippor,
och danar ett präktigt vattenfall. Jag förmodar
att detta föremål icke undgått de svenska
landskapsmålarnes uppmärksamhet.

De svenska städerna förete sällan några
varaktigare monumenter; man hör ej vänta sig, att
der möta dessa konstens mästerstycken, hvilka
som oftast försköna våra stora städer; husen, som
äro af en lätt byggnadskonst och vanligtvis
uppförda af träd, erbjuda öfverallt samma något
enformiga utseende, likväl i förening med en lika
angenäm som utsökt elegans och snygghet.

För sin försköning har Norrköping att tacka
flera tätt på hvarandra följande eldsvådor; den, som
inträffade 1822, och ödelade mer än sexhundra
hus, har i synnerhet gifvit anledning till stadens
nuvarande reguliera och glada utseende; täcka
stenhus hafva efterträdt de gamla trädrucklena,
och denna stad är numera en ibland de skönaste
i Sverige. Jag bodde i ett vackert värdshus, hvars
fönster lågo åt ett stort fyrkantigt, af prydliga
byggnader omgifvet, torg, som på den
ankommande gjorde ett ganska angenämt intryck.

Denna stad var fordom en väl befästad ort,
med en fästning, som låg på en klippa i Motala.
År 1567, under Erik XIV:s regering,
bemäktigade sig Danskarna staden, och lade den i aska.
År 1719, blef den på nytt bränd af Ryssarna,
som landstigit på den närbelägna kusten; 
ödeläggelsen var då så fullkomlig, att ej ett enda hus
stod qvar.

Flera riksdagar hafva blifvit hållna i denna
stad: Drottning Margareta sammankallade
ständerna derstädes år 1404; men den riksdag, som
inträffade i Norrköping, år 1604, under Carl,
hertig af Södermanland, son af Gustaf Wasa,
utgör en vigtig tidpunkt i svenska historien.
Denne prins, som då i fyra år styrt riket, under den
anspråkslösa titeln af riksföreståndare, utropades
här till konung, under namn af Carl IX,
hvaremot hans brorson Sigismund, Pålens och
Sveriges konung, förklarades thronen förlustig. På
denna riksdag reglerades äfven alla sådana saker,
som hade sammanhang med kronans rättigheter.

Den riksdag, som Gustaf IV sammankallade
i denna stad, år 1800, är äfven ganska
märkvärdig. Den retlighet och den oppositionsanda, som
hade bemägtigat sig majoriteten af denna
församlings medlemmar, voro likasom ett förebud till
de olyckor hvilka sedermera oroade denne
konungs regering. Invånarne i Stockholm
tillkännagåfvo ett så mycket lifligare missnöje öfver
riksdagens sammankallande utom deras murar,
som konungens kröning under densamma skulle
gå för sig, och så väl denna stad som Upsala,
vid dylika högtidliga tillfällen, gjorde anspråk på
företräde. De öfverläggningar, som hade likets
financiella ställning till föremål, voro bland de
stormigaste, och gåfvo anledning till en våldsam
söndring bland adeln. Konungen öppnade
öfverläggningar med oppositionspartiets hufvudmän, för
att lugna förbittringen; han lyckades ej häruti,
och denna sinnenas gäsning fortplantade sig i
hemlighet eller uppenbart under hela fortsättningen
af hans olyckliga regering.

Ehuru Norrköping är rikets förnämsta
fabriksstad, bedrar man sig mycket, om man
väntar att der finna den trängsel, verksamhet och
rörelse, som lifva våra stora fabriksorter; gatorna
äro der nästan äfven så tysta och ödsliga, som i
andra svenska städer; endast på vissa timmar,
när arbetsfolket lemnar deras verkstäder, blir det
något lifligare i fabrikernas grannskap. Man bör
ej påräkna att här träffa stora och vidsträckta
anläggningar, som annorstädes sysselsätta hundrade
till tusentals arbetare; tillverkningarna ske till
det mesta af personer, som hafva verkstaden
hemma hos sig, och som vanligtvis arbeta för
fabrikörernas räkning. Antalet af fabriker öfverstiger
ej åtta eller tie; de betydligaste af dem
sysselsätta ej flera än trettie till fyrtie individer, och
hela denna stads fabriksindustri utgöres af
tvåhundra femtie hushåll, som äro fabrikanter, och
tvåhundra trettie hushåll af den arbetande klassen.
I Norrköping finnas äfven ett ganska betydligt
jerngjuteri och ett messingssmide.

Ett ångfartyg befordrar rörelsen imellan
denna stad och Stockholm; det skulle afgå dagen
derpå; jag beslöt att taga denna väg, och
qvarstannade.

*
</chapter>

<chapter name="6. Afresa från Norrköping. — Ångfartyg. — Beskrifning öfver skärgården utanför inloppet till Stockholm. — Pittoreska utsigter. — Ankomst till Stockholm.">
<h2><small>SJETTE KAPITLET.</small></h2>

<small>Afresa från Norrköping. — Ångfartyg. — Beskrifning öfver
skärgården utanför inloppet till Stockholm. — Pittoreska utsigter. —
Ankomst till Stockholm.</small>

Fartyget var belastadt med passagerare af
alla stånd och vilkor. Hvad mig beträffar, var
jag, såsom okänd och ensam midt i denna
talrika samling, hvars språk jag icke förstod, temligen
förlägen för min person; till hvem skulle jag
vända mig? förbehållsam och blyg, som jag är, var
jag dessutom mera böjd att i lugn öfverlemna mig
åt mina grubblerier, än att med tomt prat
förskingra de korta stunderna af vår segling, som
ej skulle räcka längre än ett dygn. Jag tog
således mitt parti, valde min plats på däck, nära
styrmannen, hvarest jag, under fartygets jemna
fart, vid det enformiga och afmätta bullret af
dess machineri, i stillhet öfverlemnade mig åt
betraktelser öfver de föremål, som hastigt flydde
förbi mig.
De trånga inloppen till hamnen äro
uppfyllda af öar, hvilka höja sig, eller ligga
sammanträngda mellan skogbevuxna berg. På vissa
afstånd ser man små landtställen, från hvilka man
har utsigt öfver hafvet och de fartyg, som
inlöpa i hamnen.

Sedan vi nått öppna sjön, höllo vi oss
beständigt, på nära håll, intill kusten, hvars
bugtningar vi följde, ofta midt igenom en labyrint af
klippfulla skär; hela kusten är omgifven af berg,
hvilkas mellanrum framvisa odlade dalar. Ända
sedan morgonen hade jag ej lemnat däcket;
klockan var två; middagsringningens ljud ryckte mig ur
mina betraktelser, och jag bör, såsom sann
berättare, uppriktigt tillstå, att denna signal ej var
mig obehaglig; hafvets skarpa luft begynte att
gifva en annan riktning åt min tankegång, jag erfor
starka distraktioner, och min hänryckning
minskades i samma mån, som min aptit tilltog.

Jag nedsteg i salongen: flera personer suto
redan vid bordet; jag tog den plats, som var mig
närmast, i förmodan att middagen skulle serveras
allmänt, så som jag sett det tillgå på andra
ångfartyg; jag misstog mig; man gaf mig ett stycke
dåligt papper, på hvilket några ord voro skrifna;
jag insåg fullkomligt väl att det var en matsedel;
jag behöfde blott välja; men huru förstå den?
och min betjent, som vanligtvis åtog sig denna
omsorg, var försvunnen bland passagerarne, af
hvilka några voro honom bekanta. Lyckligtvis
ville min goda stjerna, att jag fått plats bredvid
en man af ett högst förekommande och artigt
umgängessätt; han talte franska, och som han
märkte min förlägenhet, täcktes han vara min tolk.
Samtalet kom snart i gång mellan oss och några
andra af bordgästerna, och jag saknade icke ett
ögonblick den enslighet, hvilken jag påräknat.
Min förbindlige granne var en ganska kunnig
person, hvilken isynnerhet förekom mig hemmastadd,
när någon gång frågan gällde svårare problemer
i den politiska ekonomien.

Mot aftonen framkommo vi till den
vidsträckta skärgård, som bildar inloppet till Stockholms
hamn; hafvet är här öfverhöljdt af en
myckenhet öar, hvilkas antal man uppger till mer än
fyratusen; de omgåfvo oss på alla håll, än i täta
flockar, än med större mellanrum, än nära, än
på afstånd, i den sällsammaste oordning; vi
hade inkommet i en irrgång, ur hvilken vi ej
tycktes kunna reda oss.

Vi följde en kanal, omgifven af öar, några
gröna och blomstrande, andra åter betäckta med
tjock skog, eller ock bestående endast af en kal
klippa; på en gång omgåfvos vi från alla sidor
af en tät bergskedja; jag trodde mig i hast
förflyttad midt i en lugn insjö, så förvillande är
Östersjöns klara och genomskinliga vatten. En för
vårt fartyg knappt tillräcklig utgång visar sig; vi
kunna nästan vidröra stranden från båda sidor.
Snart vidgar sig sundet, och vi befinna oss åter
midt ibland flockar af sällsamma och fantastiska
öar; här reser sig en mur af taggiga klippor, och
synes vara ett utanverk till något gammalt götiskt
slott, hvars gluggar och små torn ni tror er
varseblifva; der är en klippa, hvars obeliskformade
spets höjer sig i luften ur vågornas sköte, eller
en kal och ödslig holme, som endast synes hafva
tillkommit, för att tjena till hemvist åt de
sjöfoglar, hvilka der anlagt sina nästen.
Understundom dröjer ögat vid den gräshöljda vallen af en
odlad ö, hvars löfhagar och ängar om vexla med
bondgårdar eller små egendomar, som slumpen
eller nödvändigheten framkallat i denna enslighet.

Allt är förtrolladt på dessa ovanliga
stränder; ofta utbreda sig utsigterna derstädes i en
hög kraftfullhet: här höjer sig den vida branten
af ett bergras, lik en amphiteater, på hvilken
endast gladiatorer och åskådare fattas; längre bort
ser ni, midt ibland en mängd skogbevuxna
holmar, ett stort och på all grönska utblottadt berg,
hvars kolossala sida klyfves af en lodrätt
skrefva, alldeles som ett djupt sår: för min inbillning
framställde sig en af Odens fordna kämpar,
hvilken här blifvit utstäld, för att försvara ingången
till denna trakt. Ensligheten tillväxer och blir
allt mera stor och högtidlig; man tror sig, med
ett ord, förflyttad långt bort ifrån den öfriga
verlden, i de vildaste nejder, eller ock att bivista
ett af dessa magiska skådespel, hvars gycklerier
någon gång förvånat vår inbillning.

Det kan alldeles icke falla någon in, att man,
midt i denna labyrint af öar, är i närheten af
en stor och vacker hufvudstad; men, i samma
mån, som man nalkas densamma, varseblifver man
stundtals en och annan gård, eller någon kronan
tillhörig byggnad, liggande på sluttningen eller
vid foten af ett berg, eller ock på höjden af en
gråstenshäll; skogar och berg framträda i
myckenhet, odlade ställen blifva deremot sällsynta; allt
bibehåller ett sträft och allvarsamt utseende;
konsten synes här vara för vanmäktig att
understödja naturen; hon allena, i sin vilda skönhet,
utgör dessa trakters ära och prydnad.

Denna stora skärgård, hvilken omger
inloppet till Stockholm, bildar utanför denna
hufvudstad ett naturligt värn, som ingen fiendtlig flotta
vågar ostraffad genomtränga, De förnämsta
passen äro försvarade af Waxholms och
Fredriksborgs fästningar, den förstnämda belägen på en
ö, framför köpingen af samma namn, den andra
tvenne mil längre bort.
Min åtrå, att hinna fram, ökades i samma
mån, som vi närmade oss till staden, och min
otålighet bade nått sin höjd, när, vid
kringfarten af en udde, mina blickar på en gång blefvo
öfverraskade genom den hastigt förvånande
anblicken af Stockholm. Intet kan i sjelfva verket
jemföras med denna ögonblickliga öfvergång från
en ödslig naturs djupa enslighet till den ståt
en präktig stad företer. Skådad ifrån sjösidan, är
denna anblick isynnerhet herrlig: man ser
prydliga byggnader, antingen i massa eller på vissa
afstånd omgifvande den vidsträckta hamnen, som
är betäckt med fartyg, af hvilka somliga svaja för
ankar, andra åter trängas långs utmed
skeppsbryggorna; en blandning af vackra hus, berg,
skogar och trägårdar uppfylla midten af denna
tafla, hvars skönaste prydnad är slottet, som med
sin vördnadsbjudande storhet beherrskar allt det
öfriga.

Vi inlupo i hamnen. Jag skulle nu skiljas
från den af mina följeslagare, som visat mig så
mycken välvilja, och som jag ej lemnat under hela
den öfriga resan; men jag var alldeles okunnig
om hvem han var. När jag tog afsked, anhöll
jag om tillstånd att få aflägga min uppvaktning
hos honom, och erfor då först, att jag haft den
förmån göra bekantskap med Hr Poppius, 
president i Kammarkollegium <footnote><small> Hr Poppius har sedermera blifvit utnämd till
statsråd, en ganska hög befattning i Sverige.</small></footnote>, en man af utmärkt
förtjenst; han tillät mig att besöka sig, så ofta jag
önskade, och jag försummade icke att, under mitt
vistande i Stockholm, begagna mig af denna frihet.

När vi framkommo till landningsstället, blef
vårt fartyg genast bestormadt af en svärm
menniskor af båda könen, hvilka skyndade att visa
oss sin tjenstaktighet, somliga för att bära våra
saker, andra för att tillbjuda oss rum;
öfverhopad af deras anbud, på hvilka jag ej kunde
svara ett ord, höllo de på att bortföra både mina
saker och mig sjelf, när min betjent, hvars
befattning hos mig snart skulle upphöra,
lyckligtvis gjorde slut på deras efterhängsenhet och mitt
bryderi. Han lät pålassa mina saker, hvilka ej
blefvo undersökta af tullbetjeningen, utan tvifvel
emedan de redan blifvit det i Norrköping, och
några ögonblick derefter infördes jag i ett
anständigt qvarter, som jag tillsvidare behöll.

*
</chapter>

<chapter name="7. Anledningen till min resa till Sverige. — Företräde hos Konungen. — Konungen. — Den kungliga familjen.— Drottningen. — Öfningslägret på Ladugårdsgärdet. — Vackra trupper. — Konungens folkvänlighet. — General Camps.">
<h2><small>SJUNDE KAPITLET.</small></h2>

<small>Anledningen till min resa till Sverige. — Företräde hos
Konungen. — Konungen. — Den kungliga familjen.— Drottningen. —
Öfningslägret på Ladugårdsgärdet. — Vackra trupper. —
Konungens folkvänlighet. — General Camps.</small>

Här anser jag stället vara för en kort
förklaring öfver de anledningar, hvilka förde mig till
Sverige. Såsom född i Pau, en landsman till
Konung Carl Johan, och från min spädaste
barndom hedrad med dess välvilja, hade jag tjent
under högst densammes befäl, och förtroliga
förhållanden hade ägt rum mellan de flesta
medlemmarna af hans familj och min far. Hänförd af
dessa minnen, intogs jag af den tankan, att om
jag visade mig för Hans Maj:t, under åberopande
af den godhet han fordom hyst för mig, skulle
han värdigas emottaga det anbud jag ernade göra
af min tjenst. Hvilken utgång dessa mina
förhoppningar erhöllo, skall innan kort visa sig.

Dagen efter min ankomst till Stockholm,
skref jag till Konungen, för att anhålla om
företräde. Jag begaf mig genast till slottet. Sedan
jag passerat borggården, ankom jag till foten af
en präktig trappa, hvars steg af granit och
ledstänger af polerad marmor voro prydda af statuer
och bas-reliefs; i hvarje våning stod en skildtvakt,
och tvenne framför ingången till vestibulen. Jag
inträdde utan minsta svårighet; en vaktmästare
anmälte mig, och en af Hans Maj:ts adjutanter
infann sig genast, för att emottaga mitt bref;
några minuter senare underrättades jag, att
Konungen täcktes lemna mig företräde om en timma.
Jag kunde, efter behag, komma igen eller vänta;
som jag föredrog att qvarblifva, infördes jag i de
vakthafvande officerarnes rum, der man 
betraktade mig med någon nyfikenhet, hvilken ej
undgick min uppmärksamhet.

Jag tillstår att denna timmas väntan föreföll
mig temligen lång. Slutligen infördes jag af
Kammarherren, Hr K . . . ., i ett vackert galleri,
som ledde till den mindre salong, i hvilken Hans
Maj:t behagade emottaga mig, och tie minuter
derefter stod jag framför honom. De officerare, som
hafva tjent under general Bernadotte, eller
prinsen af Pontecorvo, påminna sig, utan tvifvel, den
vördnadsbjudande och förskräckande åsynen af
detta örnhufvud och dess lågande blickar, när
någon storm var nära att utbrista; det var nästan
med detta ansigte, eller åtminstone med en föga
uppmuntrande allvarsamhet och köld, som
Konungen väntade mig, och denna emottagning
lemnade mig intet tvifvel öfrigt, att den bräckliga
farkost, som förde alla mina förhoppningar
ombord, lidit skeppsbrott.

”Nå väl, Hr D. . .,” sade Hans Maj:t till
mig, ”hvad har kunnat förmå er att komma till
Sverige? hvilken anledning för er till detta land?”
— ”Sire, det är minnet af den godhet, hvarmed
Eders Maj:t hedrat min ungdom, som lockat mig
hit, och den förhoppning, hvarmed jag smickrat
mig, att Eders Maj:t äfven åt min mognare ålder
skulle värdigas lemna samma hägn.” — ”Men hvad
hoppas ni då?” — ”Sire, jag hoppas att kunna
göra mig nyttig, och min önskan är att få helga
det återstående af min lefnad till Eders Maj:ts
tjenst.” — ”Huru har ni kunnat föreställa er, att
sådant är möjligt? ni är utlänning, ni känner ej
landets språk. Ni borde åtminstone först hafva
skrifvit, innan ni företog denna resa: ni skulle
då fått veta hvad ni haft att vänta. Med ett ord:
det är alldeles utan ändamål, att ni söker blifva
anställd här: ni är icke Svensk, och alla befattningar,
till och med dem, som omedelbart röra min
person, böra uteslutande förbehållas åt infödingar.”

”Jag finner, Eders Maj:t, att jag bör afstå
från mina förhoppningar, att jag måste göra
detta offer; för mig återstår endast att bedja Eders
Maj:t glömma ett företag, som jag ångrar,
emedan det synes hafva varit Eders Maj:t föga
angenämt.”

Det stränga i Konungens utseende hade
småningom mildrats, och då jag slutat dessa ord,
hade han öfvergått till denna nedlåtande godhet,
som klär honom så väl, och han fortsatte
samtalet med en synnerlig välvilja. ”Det är ganska
bra,” yttrade Hans Maj:t, ”var imellertid
öfvertygad, att det skulle varit mig ett stort nöje att
emottaga eder tjenst; men ni ser huru omöjligt
det är.”

”Och huru länge ernar ni dröja här?” —
”Sire, så vida min närvaro är oangenäm för Eders
Maj:t, är jag färdig att på ögonblicket återvända.”
— ”Nej, nej, härom är ej fråga; dröj qvar, men
misstag er ej om hvad jag sagt er; jag har
ansett mig böra genast tala uppriktigt med er, på
det ni ej skulle insöfva er i fåfänga
förhoppningar. Jag har frågat om ni ernade uppehålla er
någon tid här i landet, emedan jag är ledsen
öfver de utgifter, i hvilka ni låtit inleda er, och som
edra uträkningar slagit fel, önskar jag att godtgöra
de kostnader resan förorsakat er. Huru stor
summa behöfver ni?” — ”Sire, jag hav ej glömt att
jag, redan som yngling, har mer än en
förbindelse af denna beskaffenhet till Eders Maj:t; men
nu vågar jag anhålla om Eders Maj:ts tillåtelse
att på det vördnadsfullaste afslå en dylik godhet.”

Hans Maj:t vände samtalet på Frankrike och
de politiska meningarnas ställning. ”En stor strid
var nära att utbrista, partierna stodo väpnade
emot hvarandra; Europa hade sina ögon med
oro fästade på oss;” o. s. v., hvilket jag i största
hast förbigår, för att komma till den verkligen
ej ringa förundran, hvarmed jag varseblef
Konungens utomordentliga öfverraskning, då jag
nämde, att i Frankrike fanns ett republikanskt
parti. ”Huru,” yttrade Hans Maj:t, ”ni påstår er
vara republikaner, och J viljen njuta alla
behagen af ett vekligt lefnadssätt?” — ”Sire, jag vet
att våra seder hafva ingenting republikanskt, och
massan af nationen delar ingalunda dessa
åsigter: den vill hafva en konstitutionel monarki.”
— ”Nå väl! just emedan Frankrike är rikt och
mäktigt, kan det ej konstituera sig till republik,
denna tanka är det dåraktigaste af alla
hjernspöken.” — Eders Maj:t täcktes likväl tillåta mig den
erinran, att man äfven, Spartanernas svartsoppa
förutan, kan vara republikan; Förenta Staterna
äro i nyare tider det rikaste samhälle på jorden;
Venedig, Genua, Holland, England hafva efter
hvarandra innehaft spiran öfver verldshandeln,
och i gamla tider voro Rom, Kartago, Grekland,
och Tyrus, genom sina rikedomar, mäktiga
republiker.”

”Låtom oss ej leka med ord,” yttrade
Konungen, ”tror ni då, att man i Frankrike skulle
vara synnerligen belåten med ett dylikt
samhällsskick som den venetianska republikens. Norra
Amerika är en ung stat, ännu i hela kraften af en
nyfödd republikanism; men när befolkningen och
rikedomarna derstädes nått sin fulla utveckling,
skall dess nuvarande regeringssätt ej längre finnas
användbart för densamma. Se hvilket slut
Holländarnes republikanism fått: Genua och Venedig
voro icke republiker i vår tids mening, det vill
säga: de ägde ej regeringar, grundade på den
demokratiska principen; de voro starka aristokratier.
Hvad de gamla republikerna beträffa, erbjuda de
i detta afseende, under ingen synpunkt, någon
jemförelse. Hvad var, tillexempel, Rom? en
senat af konungar, som höll den öfriga verlden
under ett skamligt ok; ett fritt folk, hvars tvenne
tredjedelar bestodo af föraktliga slafvar och
frigifne.”

”Det enda regeringssätt, som är lämpligt för
nutidens stora samhällen, det enda, som tryggar
deras varaktighet och bestånd, det enda, som står
i öfverensstämmelse med den menskliga
upplysningen och industrin, i deras nuvarande och
fortgående skick, är den konstitutionella monarkin,
i hvilken gränsen mellan båda statsmakterna
finnes tydligt utstakad; endast genom denna äga
folkslagen en borgen för sin lycka och deras
samhällsinrättningars vidmakthållande.”

Samtalet vändes snart på Sverige; jag blef
högst förvånad, då Konungen, med sitt kraftfulla
och korta framställningssätt, uppenbarade allt hvad
han ernade uträtta för det land, som anförtrott
sina öden åt hans ledning. Hans på en gång
upphöjda och nedlåtande samt lifliga språk
tillkännagaf en man, som ägde ett djupt medvetande af
de skyldigheter, hvilka voro förenade med den
krona han bar. Aldrig har jag hört så ädla
tankar framställas i mera okonstlade ordalag.
Då Konungen talte, tycktes han framför allt
vara mån att undvika dessa onyttiga och
besvärande ordvändningar, som äro sä vanliga inom
ett hof; hvarje tanke fick i ögonblicket stöd af
något intressant faktum; han ingick uti statistiska
detaljer, hvilka tillkännagåfvo den vidsträcktaste
kännedom af landet, och voro förenade med en
kort öfversigt af dess åkerbruk, försvarsverk,
financer, handel, m. m. ”Jag fann åkerbruket,”
yttrade Hans Maj:t, ”nästan i sin linda;
under min regering har det gjort stora framsteg.
Före min tid infördes till Sverige en stor
myckenhet säd från utlänningen, för att fylla
otillräckligheten af egna tillgångar; nu utföres hvarje
år flera spannmålslaster; jordbrukets fortfarande
tillvext, de nyodlingar, som på alla håll
verkställas, tyckas lofva att denna utförsel skall med
hvarje år tilltaga. Jag har satt våra financer på den
mest blomstrande fot; vår statsskuld är inemot
tillintetgjord <footnote><small> Förmodligen var det af grannlagenhet, som Hans Maj:t
icke förtrodde mig, att dess enskilda förmögenhet
blifvit använd till godtgörande af svenska statsskulden.
<tab><tab><i>Förf.-s not.</i></small></footnote>; kronouppbörden verkställes
nästan utan all kostnad: man utlyser i kyrkorna
tiden för hvar och en att erlägga sina utlagor; den
skattskyldige infinner sig sjelf, med de för detta
ändamål bestämda penningar; af alla Europas 
länder är Sverige det, hvarest folket är minst
betungadt. Svenskarna äro ett i sjelfva verket
sedligt folk; ingenstädes äro brott så sällsynta, och
här har man intet begrepp om gendarmer. De
kanaler, som jag låtit fullborda, äro på en gång
nyttiga för handeln och landets försvar; vår af
etthundra tjuge tusen man bestående nationalarmé,
med dess förträffliga organisation, är den minst
onerösa af alla, och ehuru Sverige endast är en
makt af andra ordningen, känner jag den vigt
det skulle äga i Europas politik, i händelse jag
nödsakades draga svärdet, för att försvara dess
anseende eller dess fördelar.”

Här afbröt Hans Maj:t hastigt sitt tal, i det
han frågande vände sig till mig; ”Vet ni om
folket är nöjdt? Hvad tänker man om min regering?
Jag skyndade att med uppriktighet omtala den
kärlek och det förtroende, som jag, för min del,
funnit Svenskarna hysa för Konungens dygder och
stora egenskaper; ett förhållande, som i sjelfva
verket ej motsades af allmänna rösten, livilken,
öfverallt, hvarest jag hade tillfälle att förnimma
den, yttrade sig med en tillgifvenhet, som ofta
gränsade till enthusiasm.

Sålunda förlängdes min uppvaktning på ett
vida angenämare sätt, än begynnelsen tycktes
lofva. Hans Maj:t täcktes uttrycka sig, rörande min
person, i ordalag, som voro alltför smickrande,
for att här kunna upprepas, och behagade, i sin
godhet, göra mig åtskilliga förfrågningar,
angående min slägt och min personliga ställning.

Konungen är nu sextionie år gammal<footnote><small> Detta skrefs således 1833, eller tvenne år senare, än
den omförmälta uppvaktningen ägde rum.</small></footnote>; han
är född i Pau den 26 Januari 1764. Dess
starka kroppsbyggnad har nästan icke lidit någon
förändring af åren; ett rikt, ännu alldeles svart hår
betäcker, utan att dölja, denna höga panna, på
hvilken hvarken de bekymmer, som åtfölja
makten, eller tidens hand ännu plöjt någon fåra;
dess uttrycksfulla anletsdrag antaga, under det
han talar, ännu samma liflighet, som då han, vid
trettioåtta års ålder, berättade för mig några af
sina bedrifter vid italienska armén. Alla
musklor inom detta väl organiserade hufvud, hvarest
tankens kraft röjer sig i förening med det för
stora företag danade snillet, äro då i verksamhet; de
svarta, själfulla och genomträngande ögonen
hafva ej förlorat något af deras glans; kroppen har
antagit en ganska obetydlig fetma, ställningen är
reslig och full af värdighet, men naturligtvis
mindre rak och smidig än i ungdomen. Det är
samma utsökta snygghet, i afseende på renlighet och
klädsel; samma enkla och oaffekterade elegans, som
utmärker hans åthäfvor och sätt att vara.

Det finnes ingen regent, den minsta tyska
prins icke undantagen, som det är lättare att
nalkas, och det är mycket svårare att erhålla
företräde hos mången publik embetsman i Frankrike,
än det är i Sverige, att få uppvakta Konungen.
Då han således är tillgänglig för hvem som helst,
som åstundar tala vid honom, kunna de
skildtvakter, som man träffar i slottets porthvalf och
trappor, endast anses såsom ditställde för det
yttre anseendets skull; detta förtroende imellan
regent och undersåtare har någonting rörande och
märkligt hos en prins, som genom sin födsel är
främmande för det folk, han blifvit kallad att
styra. Man finner att denne furste, utgången från
folket, har rätt uppfattat sitt höga kall, genom
den förtroliga beröring, som äger rum imellan
honom och den ringaste af hans undersåter, en
omständighet, hvilken långt ifrån att nedsätta den
vördnad, som bör omgifva thronens majestät,
tvertom bidrager att gifva en ökad helgd åt
densamma. Denna lätthet att meddela sig med
regenten är ett af de samtalsämnen, hvarmed
Svenskarna företrädesvis underhålla utlänningen.

När Konungen beger sig ut, för att fara till
Rosendal, Haga eller Drottningholm, åker han
vanligtvis uti en öppen kalech, endast företrädd
af en hingstridare; några af de högsta
embetsmännen, eller af de personer, som tillhöra hans
omgifning, åtfölja honom, och han reser utan all
svit eller eskort. Om Konungen ej alltid hör
omkring sig dessa konstlade fröjderop, hvilka man
är så angelägen att förbereda på åtskilliga andra
furstars väg, är han åtminstone säker att se sig
hyllad af icke tvetydiga tecken till vördnad och
tillgifvenhet; hvar och en skyndar sig att aftaga
hatten, och glada ansigten tolka mer än
tillräckligt den allmänna belåtenheten. Hans Maj:t
försummar alldrig att svara med en helsning, som
understundom åtföljes af detta uttrycksfulla och
vänliga leende, som sprider så mycket behag
öfver hans ansigte.

Konungen äger också i hög grad den stora
förmågan att tillvinna sig mängdens kärlek, och
kanhända är hans thron en af de fastaste midt
ibland de stormar, som hota Europa; det blir allt
mera tydligt, att hans klokhet och folkvänlighet
med hvarje dag trygga den nya konungaättens
bestånd.

Oaktadt Konungens helsa är ganska god, har
den dock på de senare åren undergått någon
förändring; jag tror dock att den skulle ännu kunna
uthärda mödorna af ett krig, i händelse detta
blefve oundvikligt. Några dagar efter min
ankomst till Stockholm, var Konungen närvarande
vid en stor manöver, som utfördes af de på 
Ladugårdsgärdet församlade trupper. Redan
klockan åtta om morgonen var han till häst, och
fortfor att blifva det ända till nie på aftonen, med
undantag af de få ögonblick, som åtgingo till
middagsspisningen i en på Drottningberget belägen
paviljon, hvarifrån man hade utsigt öfver hela
fältet, och dit således den kungliga familjen, samt
en omgifvande folkskara, hade församlat sig,
för att i sin helhet åskåda truppernes rörelser.
En i sig sjelf ganska obetydlig omständighet satte
mig i tillfälle, att öfvertygas om den klokhet,
Konungen vid alla tillfällen visste iakttaga, på
samma gång den var ett bevis på hans naturliga
godhet. Ett regemente beväringsskyldige
misslyckades till den grad i en bataljonseld, att de
härigenom uppväckte ett högljudt åtlöje, blandadt
med hurrarop och spefulla bifallsyttringar, hos
den omgifvande folkhopen. Konungen, som
varseblef dessa utbrott af otillbörlig munterhet,
hastade fram till regementet, och befallte att elden
skulle förnyas; men salfvorna gingo endast ännu
sämre; genast visade Hans Maj:t en liflig
tillfredsställelse och ropade hastigt flera gånger; <i>bra!
mycket bra!</i> han tryckte öfverstens hand, likasom för
att uppmuntra soldaterne och godtgöra det elaka
skämt, för hvilket de varit utsatte. Elden blef
nu för andra gången anbefallt, och gick
fullkomligt väl. Denna gängen hade herrar belackare ej
ett ord att säga. Konungen talar ej svenska, men
förstår språket fullkomligt väl.

Stället, hvarest vapenöfningarna förehades, är
af den skönaste belägenhet man kan tänka sig;
det utgöres af en stor och vidsträckt, strax utom
staden belägen slätt, som nu höljdes af en
vacker gräsbrodd, här och hvar afbruten af små
höjder, dit de talrika åskådarne togo sin tillflykt.
Trupperne, hvilkas antal uppgick till femton
eller aderton tusen (?) man, voro ypperliga;
isynnerhet utmärkte sig ett dragonregemente,
tillhörande <i>indelta</i> armén: dess vackra sammansättning,
så väl hvad manskap som hästar beträffar, samt
precisionen i dess rörelser lemnade ingenting
öfrigt att önska.

Vid samma tillfälle såg jag Prins Oscar, med
hvilken jag haft den äran vara bekant, då han
ännu var ett barn. Denne unge furste utmärker
sig äfven så mycket genom sitt fördelaktiga yttre,
som genom sitt inre värde och sina personliga
egenskaper; han är af en hög och vacker växt;
hans åtbörder äro behagliga, intagande och fulla
af värdighet. Han är mycket älskad af
Svenskarna, hvilka äro stolta öfver att äga honom, och
anse honom helt och hållit för sin, emedan han
af dem blifvit uppfostrad till det höga kall, som
förestår honom, att en dag regera öfver Sverige.
Också är han helt och hållit Svensk; han talar
svenska språket, har helt och hållit antagit
svenska seder och bruk; hans bord serveras på svenskt
vis, och det gällande sällskapsspråket vid hans
hof är endast svenskan, under det man hos
Konungen blott begagnar sig af franskan. Prins
Oscar har erhållit den ypperligaste uppfostran,
under ledning af Hr Lemoine<footnote><small> Hr Lemoine är, sedan flera år tillbaka, sysselsatt
med utgifvandet af en svensk historia, hvaraf de
första delarna säges innan kort vara att förvänta. (?)<tab><tab><i>
Förf.-s not.</i></small></footnote>, fordom
föreståndare för ett uppfostringsinstitut i Paris; Prinsen är
förtrogen med de gamla och moderna språken,
historien, samt nästan alla europeiska folkslags
litteratur; han odlar med framgång
vetenskaperna, företrädesvis matematik och kemi; äfven åt
de sköna konsterna egnar han sin tid: han är
målare och idkar musiken med en verklig
enthusiasm; hans vanliga sällskap består af lärde och
vetenskapsmän; man ser honom ofta om
mornarna fara i sin droska till den namnkunnige
kemisten Berzelius, eller någon annan lärd man, hos
hvilken han någon gång tillbringar hela dagen.
Denne furste är nu trettiefyra år gammal, och
har lyckligt genomgått den ålder, i hvilken
passionerna äga så stort inflytande på våra
återstående öden; hans böjelser, hans okonstlade och
anspråkslösa tycken hafva tillvunnit honom 
allmän högaktning, och allt synes förutsäga, att han
skall förvara thronen åt den enda ätt, som,
utgången ur franska revolutionens stormar,
bibehållit sig på sin plats.

Prinsens giftermål med Eugène Beauharnai’s
dotter, Konungens af Bayern dotter-dotter, är
märkvärdigt af den orsak, att barnen till tvenne
män, hvilka voro medtäflare i ära, derigenom
blifvit förenade; det är i sanning en egen nyck
af ödet, som på närmaste steget till Sveriges thron
ställde Bernadotte’s son och dottern till
Napoleons stjufson.

Kronprinsen är generalfälttygmästare,
storamiral, befälhafvare öfver alla Konungens lif- och
hustrupper, generalbefälhafvare i Skåne, kansler
för Upsala, Lunds och Christiania universiteter.
Prinsen bestrider i sjelfva verket och med
mycken omsorg alla dessa funktioner; han bivistar
ministerkonseljerna, och följer med
uppmärksamhet kollegiernas göromål; då han af Konungen
sändes till Norrige, sker det alltid i egenskap af
detta lands vice Konung.

Kronprinsessan Josefina Eugenia, är ännu
endast tjugufem år. Prydd med alla behag,
begåfvad med de älskvärdaste dygder, delar hon med
sin höge gemål Svenskarnas tillgifvenhet. Fem de
vackraste barn, af hvilka det äldsta, hertigen af
Skåne, är fem år gammalt, utgöra frukterna af
denna förening. När Kronprinsessan visar sig
bland allmänheten, omgifven af sin späda och
sköna familj, hastar folket att öfverhopa henne
med de omisskänneligaste fröjdebetygelser.

Drottningen har nästan bibehållit det friska
utseende, som tillhör de yngre åren; hennes
behagliga anletsdrag bära uttryck af en godhet, som
utgör den herrskande böjelsen i hennes karakter;
hon lefver temligen indraget, och delar sin tid
imellan sin familj, en vald omgifning och
utöfvandet af välgerningar, hvilkas hemlighet som
oftast blifvit röjd af tacksamheten, och
som förvärfvat henne allmän vördnad.

Hela denna familj tyckes hafva gjort sig till
en orubblig lag, att vid alla tillfällen iakttaga
varsamhet och klokhet, i förening med det mest
nedlåtande yttre, och sträfvar oupphörligt att
tillvinna sig en hyllning af nationen, om hvilken
den icke heller gått miste. Jag har, under mitt
vistande i Sverige, lefvat på en förtrolig fot med
personer af olika vilkor, af hvilka de flesta ej
visste att jag var känd af Konungen; de hade
följaktligen icke någon anledning, som kunde
hänföras dit, att för mig yppa sina hemliga
tänkesätt, och jag kan tryggt försäkra, att jag alldrig
hört den minsta klagan eller det minsta knot.

Vid en af de uppvaktningar, som Hans Maj:t
täcktes sedermera bevilja mig, gaf han mig del
af de ädla känslor, som lifva honom: ”Den enda
omständighet, som i denna stund fäster mig vid
lifvet,” yttrade han, ”är öfvertygelsen att min
tillvaro ännu kan vara nyttig för Sveriges sällhet;
om Försynen tillåter mig att lefva ännu några år,
hoppas jag att, inom detta land, kunna utveckla
alla elementerna för ett stigande välstånd.” Ädla
och sköna ord, värdiga en Henrik IV, denne
furste, som i flera afseenden tyckes vara Carl Johans
förebild, och med hvilken han dessutom ur
flera synpunkter har någon likhet.

Bernadotte visar sig, med ett ord, i alla
afseenden värdig den höga plats, på hvilken ödet
ställt honom. Han uppfattar liela vidden af de
pligter, hvilka åligga honom såsom regent, och
hans adopterade fäderneslands sällhet är det
beständiga föremålet för alla hans tankar.

Denne furste har blifvit illa bedömd och illa
förstådd i Frankrike, ej af de upplystare, utan
af den stora hopen, hvilken, alltsedan 1814, är
intagen af de fördomar och minnen den tidens
händelser qvarlemnat, hvarföre de också anse
honom såsom en nutidens Coriolanus. Dessa
menniskor äro i en fullkomlig okunnighet om de
tilldragelser och svåra omständigheter, af hvilka
arftagaren till Sveriges krona då befann sig
omgifven; men ehuru beklagansvärd till sina följder
den andel var, som han hade i dessa olyckliga
händelser, är numera ingen i okunnighet, att han
tvingades dertill af den mest befallande
nödvändighet, hvilken kan sökas dels i hans ställning
till de krigförande makterna, dels i fortsatta
våldsamheter och tyranniska åtgärder å Kejsarens
sida, våldsamheter, dem en stolt nation ej borde
fördraga. Han var denna nations chef, och det
tillhörde honom att hämnas de oförrätter, som
blifvit densamma tillfogade. Men då han nödgades
att deltaga i detta korståg af konungar och
folkslag, skedde det med en hofsamhet, för hvilken
en rättvis och sann historia skall hålla honom
räkning; han samtyckte ej att gripa till vapen på
annat vilkor, än att Frankrikes jord skulle
obrottsligen hållas helig. Vi skola på ett annat ställe
orda något om denna vigtiga tidpunkt, och
framställa Konungens förhållande vid de svåra
tillfälligheter, som derunder mötte honom, och vi
hoppas att till deras rätta värde kunna nedsätta
omdömen, hvilka med hvarje dag erhålla nya
skäl emot sig, och som tiden snart skall
tillintetgöra.

Den ende Fransman, som Konungen
qvarhållit nära sin person, är general Camps, en af
Hans Maj:ts förste adjutanter. Jag gjorde min
uppvaktning hos honom, och blef emottagen med
en landsmans hela hjertlighet. Jag hade
sedermera ofta tillfälle att träffa honom, och de bevis
af godhet och deltagande, hvarmed han dervid
täcktes öfverhopa mig, skola alldrig utplånas ur
mitt minne. Denne aktningsvärde general har,
som jag tror, på sin del erhållit alla intimare
detaljer, som röra Konungens, i Frankrike boende,
slägtingar; det är genom hans händer, som Hans
Maj:t utdelar sina välgerningar till dem; ett ädelt
uppdrag, värdigt den mans upphöjda sinne och
ädla karakter, som erhållit detsamma.


*
</chapter>

<chapter name="8. Stockholms slott. — Staden. — Dess herrliga läge. — Dess fördelning. — Dess ursprung. — Mälarn och Östersjön. — Hus. — Gator. — Salubodar. — Stenläggning.— Vackra delar af staden. — Förstader. — Torg. — Bryggor. — Roddarbåtar. — Fiske. — Publika byggnader. — Promenader. — Omgifningar. — Kongl. lustslott. — Rosendal. — Carlberg. — Drottningholm. — Ulriksdal.">
<h2><small>ÅTTONDE KAPITLET.</small></h2>

<small>Stockholms slott. — Staden. — Dess herrliga läge. — Dess
fördelning. — Dess ursprung. — Mälarn och Östersjön. — Hus. —
Gator. — Salubodar. — Stenläggning.— Vackra delar af staden.
— Förstader. — Torg. — Bryggor. — Roddarbåtar. — Fiske. —
Publika byggnader. — Promenader. — Omgifningar. — Kongl.
lustslott. — Rosendal. — Carlberg. — Drottningholm. —
Ulriksdal.</small>

Då en resande kommer till Stockholm, är
den imponerande anblicken af slottet det första,
som fäster hans uppmärksamhet. Det är en
präktig byggnad; men också den enda verkligt
märkvärdiga i staden, kanske derföre, att den genom
sina i ögonen fallande proportioner fördunklar
alla andra. Stilen i dess arkitektur, röjer en ädel
storhet; byggnaden är fyrsidig, med en borggård
innanföre, alldeles som Louvern i Paris; men
denna är högre och vidsträcktare; tvenne flyglar
utgå i parallel riktning från motsatta sidor af
slottet, samt bilda imellan sig, på östra sidan, åt
hamnen, en föga vidsträckt trägård, och på den vestra
en slags förgård, helt och hållit värdig sin plats;
der är gardeshögvakten förlagd, på densamma
defilera vaktparaderna, och fyra kanoner äro der
uppställda i batteri, så att, när någon ifrån
detta håll nalkas slottet, erfar han redan af det
yttre, att en i fält uppfostrad konung regerar
öfver en krigisk nation.

Detta slott är uppfört på en höjd, hvarifrån
det beherrskar staden och hamnen; det byggdes
under ledning af den namnkunnige grefve Tessin,
som var generalintendent öfver alla kronans
byggnader. Det på samma plats förut belägna gamla
slottet förstördes af en eldsvåda, strax efter Carl
XI:s död, medan ännu denne konungs likkista
stod qvar på sin katafalk, så att man till och
med nödgades rädda densamma genom ett
fönster. Under det slottet ombyggdes, bodde
hofvet i ett gammalt palats, kalladt kungshuset, som
likaledes brann upp i början af detta
århundrade, under Gustaf IV:s regering.

Nu regerande Konungen har låtit sätta slottet
i alldeles nytt stånd, och på dess norra sida
anbringa en skön terrass (Lejonbacken?), som
innan korrt blir färdig; i de kungliga rummen råder
en mindre vanlig lyx, i förening med smak och 
elegans: friser, bas-reliefer, målningar, marmor,
granit, porfyr, statyer, ingenting är sparadt.

Stockholms läge är herrligt. Denna stad är,
tillika med Edinburg, Konstantinopel, Lisabon
och Genua, en af de skönast belägna i Europa.
Intet är att jemföra med det egna i anblicken af
en stad, som på en gång förskönas af konsten
och en vild naturs kraftfulla behag; palatser och
hus omvexla med vattenytor, berg, gräsvallar,
häckar, trägårdar, skog, fartyg och båtar, hvilka
föremål, förenade till helt, erbjuda en den mest
hänförande anblick.

Den delen, som egentligen kallas Staden, är
icke annat än en ö af ganska medelmåttig
storlek, och som ej upptar en tjugondedel af hela
stadens vidd; den utgör ensam det gamla
Stockholm, hvars grundläggning man tillskrifver
Birger Jarl, i 12:te århundradet; den var
ursprungligen endast en befästad ort, anlagd vid inloppet
till Mälaren, för att beskydda Upsala, rikets
dåvarande hufvudstad. Omfånget af denna ö är ej
stort mer än tretusen <i>mètrer</i> <footnote><small> En mètre svarar ungefar emot tre fot och en tum.</small></footnote>, och hela stadens
omkrets, dess förstäder inberäknade, kan antagas
till tjugutvåtusen <i>mètrer</i> eller fem <i>lieues de poste</i>.
Några mindre underlydande öar omgifva den,
som upptages af den gamla staden, såsom
Skeppsholmen, Kungsholmen, Riddarholmen,
Blasieholmen, Helgeandsholmen, Kastelholmen och
slutligen den lilla on Strömsborg, som blott rymmer
ett enda hus.

Mälarens tvenne utlopp, som, på ömse
sidor om den gamla staden, falla i Östersjön,
skilja denna del af Stockholm från förstäderna eller
malmarna, ungerfär som, i Paris, Seinen skiljer
<i>la Cité</i> ifrån den öfriga staden; dessa tvenne
förstäder, hvilka äro mycket vidsträcktare än
sjelfva staden, åtskiljas af benämningarna Norrmalm
och Södermalm, den förstnämda belägen i
provinsen Upland och den senare i Södermanland;
likväl är denna fördelning endast geografisk,
emedan Stockholm och dess närmaste område utgör
ett distrikt för sig sjelft, med sin egen styrelse.

Vattendragen framtränga på alla håll till
staden; men de bestå ingalunda af kanaler, dessa
menniskohandens verk, utan af vikar från saltsjön
eller mälaren; sjelfva vattnet är, som vi förut
haft tillfälle att anmärka, ytterst klart och
genomskinligt, och man skönjer mångenstädes på
sanden eller leran, som betäcker dess botten,
åtskilliga örter, hvilkas stjelkar nå ända upp till
ytan, der de utslå sina på vågorna gungande
blommor.

Stockholm är en öppen stad, ulan murar;
endast vid tullarna finnas bommar, hvilka
derstädes äro anbragte i anseende till tulluppbörden.
Gatorna äro alldeles raka, och skära hvarandra i
räta vinklar; de ljusa och välbyggda husen äro
vanligtvis två eller tre våningar höga. Sedan den
slora branden 1756, är det förbjudet att bygga
af trä, hvarföre hela staden numera nästan består
af stenhus.

Husen i Stockholm, likasom i de flesta
svenska städer, förena med sitt enkla byggnadssätt en
viss elegans, och erbjuda i följd deraf den
angenämaste anblick; nästan alla äro de utvändigt
öfverstrukna med lifliga och glada färgor, oftast
äro de hvita; deras utsida prydes af reguliert
ordnade och med stora rutor försedda fönster,
hvilka ej litet bidraga till husens vackra utseende åt
gatan, helst dessa fönster äro anbragta jems med
murarna, och ersätta de hos oss brukliga
innanluckor och fönsterskärmar, hvilka man här
ingenstädes varseblir; inuti rummen har man en
ytterligare omgång fönster, innanföre de andra,
hvilka insättas om vintern, för att utestänga kölden.
De flesta hus, hvilka tillhöra välmående ägare,
hafva, i stället för vanliga rullgardiner, en slags
målade, hvilkas begagnande äfven blifvit infört
hos oss, och som utgöra en ganska vacker
prydnad för rummen; dessa rullgardiner, hvilka äro
af målad och med gummi öfverdragen väf,
föreställa åtskilliga föremål, allt efter deras smak,
som beställa dem i fabriken, och de ritningar
eller anvisningar, som af desse meddelas;
rullgardinerna i en general Camps tillhörig salong
föreställde några utsigter af Henrik IV:s slott i Pau.

Husen äro uppförda enligt goda arkitektiska
principer; indelningen af rummen tillkännager en
fulländad smak; de äro med största urskiljning
inredda till salonger, kabinetter och alla slags
bekvämligheter, ingen plats lemnas obegagnad;
möbleringen är vacker och smakfull.

Salubodarna äro icke försedda med dessa
prydliga framsidor af till åskådning utsatta varor, som
utgöra de vackra Parisergatornas prydnad;
klimatets stränghet tillåter icke upptagandet af detta
bruk; här skulle man icke kunna berga sig med
dylika öppna bodar som hos oss; de bestå
derföre af vanliga rum på nedra botten, försedda med
fönster och en dörr åt gatan.

Stenläggningen utgör icke någon af denna
hufvudstads lysande utsidor, den består af
kullriga gråstenar, hvarmed hafsstranden förser i
öfverflöd; gatorna äro icke dessmindre ganska
snygga, väl underhållna och ekläreringen ganska god;
dock är användandet af gas till densamma ännu
icke infört.
Staden har föga rörelse, särdeles under
sommaren, då nästan alla, som tillhöra de högre
klasserna, sådane personer undantagna, hvilka qvarhållas
af sina embetsgöromål, flytta ut på landet; de
gator, som äro belägna längst ut på malmarna, äro
isynnerhet litet besökta och folktomma.

Det är i den egentliga staden, i de närmast
hamnen belägno qvarter, isynnerhet vid den
vackra kaj, utmed hvilken tullverket är belägen,
kallad Skeppsbron, som hela Stockholms handel har
sin föreningspunkt. Tunnor, uppfyllda med
tjära och pottaska, jern, bräder, timmer äro
uppstapplade på strandbrädden, hvarifrån man har
utsigt öfver hela hamnen. Skeppsholmen ligger
midt framför, med sina kaserner, varf och skjul
för kanonsluparna; en dubbel rad af lummiga trän
bidrager att försköna den.

Kastelholmen sammanhänger med den förra
genom en liten brygga; hela ön bildas af en
enda stor gråstenshäll, hvars ena sida är temligen
hög, och beherrskar inloppet till hamnen;
härifrån sluttar marken eller, rättare sagdt, klippan
ner åt stranden, som är betäckt med mossor,
gräsvallar, löfträn och stora stenar, mellan hvilka
skuggrika och väl underhållna gångar slingra sig,
på ömse sidor omgifna af häckar och försedda
med hvilobänkar. Detta ensliga ställe var ofta
målet för mina vandringar; jag fann ett nöje i
att nedsätta mig på höjden af denna klippa,
hvarifrån jag kunde öfverskåda inloppet till hamnen,
staden och den mängd landtställen, som hölja
bergens sidor eller kröna deras spets; en viss
oöfvervinnerlig dragningskraft ditförde som oftast
mina steg; ifrån denna afskilda vrå njöt jag
anblicken af de omgifvande föremålens behag; jag
såg nedanför mina fötter huru fartygen med
fulla segel ankommo eller afgingo; på närmare håll
lågo en myckenhet små båtar, i hvilka
stadsboarna roade sig med fiske. Det är ett sällsamt
skådespel, att betrakta dessa till större delen nätta
och med glada färgor utsirade farkoster, i hvilka
vanligtvis blott en enda person sitter och skakar
den korta metref han har i hvardera handen;
denna exersis, ty man kan väl gifva deråt en
sådan benämning, synes, ehuru tröttande, göra dess
idkare mycket nöje; dessutom är detta slags fiske
ganska ynmigt och fullkomligt fritt.

Den grund, på hvilken Stockholm och dess
förstäder äro uppförde, är ganska ojemn och
stenbunden, ofta bestående af sjelfva hälleberget;
öfverallt träffar man höga backar af sten eller jord, och
slundom åter dammar. Den vackraste platsen är,
i mitt tycke, Slottsbacken, som på ena sidan
omgifves af slottet och på den andra af en rad
sköna hus; den sluttar i form af en amfitheater
och vidgar sig ner emot skeppsbron, der Gustaf
III:s vackra staty af brons möter ögat; öfversta
delen af denna plats prydes af en granit-obelisk,
upprest af svenska ständerna till nämde konungs
minne <footnote><small> Upprestes af Konungen till ett minne af Stockholms
borgerskaps nit och trohet under kriget.</small></footnote>, och af storkyrkan, som här gör en
förträfflig effekt. Det hela framvisar en perspektiv,
som, i anseende till de omgifvande föremålens
och den sluttande terrängens beskaffenhet, är helt
och hållit af en theatralisk hållning.

Gustaf Adolfs torg och Drottninggatan
utgöra dernäst de mest lysande partierna af Stockholm.
Prinsessan Sofia Albertinas palats, Operahuset
och åtskilliga andra större byggnader omgifva
torget, som förskönas af Gustaf Adolfs staty; det
sammanhänger med slottet genom den vackra
Norrbro, som är byggd af huggen gråsten, och på
båda sidor omgifves af breda trottoarer. Denna
brygga är, under sommaraftnarna, en
föreningspunkt för hufvudstadens sysslolöse, som der
inhemta nyheterna för dagen.

De vackra kajerna kring hamnen hafva alla
blifvit uppförda af granit, genom nu regerande
Konungens försorg. Denne monark har äfven
låtit förvandla den fordna Kungsträgården till det
praktfulla Carl XIII:s torg, och der låtit
uppresa sin höge företrädares staty i brons.
De ansenligaste gatorna i Stockholm, näst
Drottninggatan, äro Regeringsgatan, Hornsgatan och
Göthgatan; alla de öfriga äro mer eller mindre
väl bebyggda, och man finner ingenstädes dessa
vämjeliga och af eländiga kyffen omgifna gränder,
hvilka till ett så stort antal uppfylla Frankrikes
smutsdigra hufvudstad, som likväl bröstar sig
öfver att vara medelpunkten för civilisationen och
de sköna konsterna.

Norra förstaden är den största och bäst
bebyggda; Södermalm är nästan helt och hållit
kringfluten, och sammanhänger med närmaste land
endast genom tvenne smala näs, vid Danviken och
vid <i>Horns Tull,</i> genom hvilken den vanliga
vägen går till Skåne <footnote><small> Det är vid Skans tull och icke vid Horns, som detta
senare näs är beläget.</small></footnote>.

Den mängd hafsvikar, som från Östersjön
intränga och omgifva staden, gör flera broar
nödvändiga till underhållande af gemenskap imellan dess
skilda delar; alla, med undantag af Norrbro, äro
uppförda af träd, och flera hafva en ovanlig längd,
såsom den imellan Kungsholmen och Norrmalm;
men der finnes en ej långt utom staden, hvars
längd är alldeles utomordentlig, nemligen
Lidingöbro, som är anlagd öfver en hafsvik, kallad <i>Lilla
Värtan</i>; det fordras icke mindre än en fjerdedels
timma, för att komma öfver densamma.

Ehuru många dessa broar äro till antalet,
skulle deras begagnande förorsaka en stor omväg
på åtskilliga ställen, der rörelsen är ganska liflig,
såsom imellan Skeppsbron och Skeppsholmen. Man
har alltså föranstaltat om ett betydligt antal
båtar, af hvilka de, som äro anslagna till
underhållande af en ständig kommunikation mellan vissa
ställen inom staden, betjenas af ett eget skrå,
kalladt <i>rodderskor;</i> hvad åter beträffa de föga mindre
talrika farkoster, som gå till och ifrån åtskilliga
i hufvudstadens grannskap belägna ställen, ägas
dessa af dertill jemväl privilegierade enskilde, och
det är vanligtvis unga och starka dalkullor, som
ro dem.

De enda byggnader, som, näst Kongl.
Slottet, förtjena någon uppmärksamhet, äro
Prinsessan Sofia Albertinas palats, som, efter hennes
död, tillfallit Arfprinsen, Operahuset,
Riddarhuset, beläget utmed Riddarhustorget, Packhuset,
Rådstugan och Myntet. Med undantag af de
begge förstnämda, som äro af en ganska smakfull
arkitektur, sakna dessa byggnader mycket, för att
äga anseende af verkliga konstverk; de till och
med öfverträffas i prakt af flera hus, tillhöriga
enskilda personer.

Man räknar i Stockholm 12 till 14 kyrkor;
ingen af dem är uppförd i någon stor stil, men
alla äro i hög grad utmärkta, så väl af deras på
en gång enkla och prydliga byggnadssätt, som
deras ljusa och städade inre. I Adolf Fredriks
kyrka finner man en minnesvård öfver Cartesius;
Riddarkyrkan, belägen på Riddarholmen, är
märkvärdig genom sin vackra gothiska arkitektur
och sin tornspets; den innesluter större delen af de
kungliga personernas grafvar allt sedan de första
Wasakonungarnas tid, och är Sveriges S:t Denis.
Här hvila Magnus Ladulås, Carl VIII, Gustaf II
Adolf, Carl X, Carl XI, Carl XII, Adolf
Fredrik, Carl XIII, drottning Lovisa Ulrika, den
store Fredriks syster; prinsessan Sophia Albertina
och prins Christian (Carl August) af
Augustenburg.

Den store Gustaf Adolfs kista Öppnades den
6 November 1832, då den af Konungen, till
hjeltens minne, påbjudna jubelfest firades.
Kroppen hade på ett förvånande sätt bibehållit sig,
och ansigtsdragen voro fullkomligt igenkänliga.
Riddarkyrkan är invändigt beklädd med en del
af de talrika troféer, som hemfördes från
trettioåriga kriget.

Staden innesluter tvenne allmänna
promenadplatser, hvilka alltid förekommit mig föga
besökta; de ligga på Norr: den ena, nära
Operahuset, består endast af en vacker och vidsträckt
fyrkant (Carl XIII:s torg), som på tvenne sidor
omgifves af dubbla alléer; den andra, kallad
<i>Humlegården</i>, är en skön, temligen stor trägård,
der de breda hufvudgångarna omgifvas af
höghvälfda lummiga lindar, hvilka, i förening med
de öfriga träden och häckarna, öfverallt sprida
den angenämaste svalka. Man hade för afsigt att
der anlägga ett slags Tivoli under sommarn; men
Stockholmsboarnas smak, som tyckes föga gynna
ett dylikt företag, omintetgjorde detsamma.

Det är till Rosendal och Djargårdsparken,
gom de flesta ställa sina vandringar. Detta ställe
förenar också allt hvad för ett sådant ändamål
kan vara lockande och angenämt; det är en
verklig engelsk park, till hvars förskönande naturen
nästan ensamt bidragit. Djurgården är större än
Boulogneskogen vid Paris och Pratern vid Wien.
Terrängens och en rik vegetations omvexlande
beskaffenhet dana här de täckaste landskap; än
går vägen genom en allé, än slingrar den sig
genom en skog eller öfver ett fält, än uppföre eller
imellan höjder; den ömsom jemna, ömsom
bergiga jordytan erbjuder vid hvarje steg någon ny
tafla. Den på vildsköna lägen frikostiga natur,
som utmärker Stockholm, företer sig i en ännu rikare
mångfalld bland dess omgifningar, och förherrligar
isynnerhet Djurgården, hvars östliga strand badas af
en Östersjövik, och som i vester, åt Mälaresidan,
endast skiljes från staden af den inlöpande
hamnen, der hundradetals seglare gifva ökadt lif åt
denna lysande tafla. Hjortar och rådjur vandra
fritt omkring på skogbevuxna ställen och på
ängarna. Den närmaste delen af Djurgården är
uppfylld af en mängd landställen, tillhöriga
åtskilliga af den förmögnare klassen. Längst innanföre
en ifrån hamnen inträngande vik ligger en
hälsobrunn. Nära derintill uppreser sig det vackra
slottet Rosendal, som den nu regerande
Konungen låtit uppföra; skogsdungar, behagliga
lundar, syren- och törnroshäckar nästan bortskymma
den enkla men smakfulla byggnaden; ingen
stängsel omgifver densamma, ingen vakt förbjuder
vandraren att nalkas. Detta ställes skönhet ditlockar
hopen, och det är knappt exempel att någon
åverkan ens träffat de blomstersängar, som på
alla håll ligga utmed vägen. Konungen tycker
isynnerhet om denna angenäma tillflyktsort, der
han vanligtvis äter middag alla dagar, så länge
den vackra årstiden räcker. Rummen inuti
slottet äro möblerade med den utsöktaste elegans;
de göra största heder åt Hans Maj:ts fina smak,
som, enligt hvad man sagt mig, sjelf förordnat
om deras inredning, och sjelf bestämt valet af
dertill erforderliga effekter. Konungen låter
oupphörligt arbeta på parkens försköning.
Öfverståthållaren i Stockholm har sig uppdraget, att till
föreståndaren för dessa arbeten afsända det folk, som
i hufvudstaden saknar förtjenst; alla som anmäla
sig, de må vara alldrig så många, aflönas på
Konungens bekostnad, till det vanliga
dagsverkspriset. Det är framför Rosendal, som man uppställt
den ryktbara vasen af blekröd porfyr, från
Elfdalns stenbrott i Dalarna; den är af ett enda
stycke, och håller elfva fot i diameter.

Det blir lätt förklarligt att de allmänna
promenaderna i Stockholm äro så litet besökta, då man
erfar att större delen af stadens invånare, ifrån
den stund de hunnit förvärfva någon välmåga,
skaffa sig i den närliggande trakten ett emot
deras tillgångar svarande sommarnöje, der de alldrig
försumma att tillbringa söndagarna, så länge den
vackra årstiden varar; de till och med begifva
sig dit ut hvarje afton, hvartill de äga bästa
tillfälle, medelst de båtar, som, för ett obetydligt
pris, i hvarje stund öfverföra dem åt hvilket
håll som helst.

Den staden omgifvande nejden är i hög grad
pittoresk; den företer ömsom de mest leende,
ömsom de vildaste utsigter; än omvexla de af
berg, slätter och dalar, än af välodlade åkerfält
och hedar, än af dystra granskogar och
blomstrande ängar, här framlyser ett herresäte,
förskönadt af rikedom och konst, der gömmer en
rödmålad stuga sitt torfhöljda tak; här reser sig
en kal mossbelupen klippa, der utbreder en vik
sin lugna spegel; allt finnes här sammanfördt
om hvartannat, med en ombytlighet, hvars behag
endast ökas af jemnförelsen mellan det ena
ställets enslighet och det andras buller och lif.

Kronan innehar eller njuter inkomsterna af
flera vackra slott, bland hvilka några af de
betydligaste äro belägna omkring Stockholm, och
dem jag, få dagar efter min ankomst, hastade
att besöka.

Först var jag till Haga. När man ifrån den
långa och vackra Drottninggatan kommer till
Norrtull, föres man af en angenäm väg, inom få
minuter, till grindarna utanför parken, som är
anlagd i den behagligaste moderna smak, och i
hela sin vidd begränsas af <i>Brunsviken</i>. Ställets
läge och naturbeskaffenhet har lånat sig till de
skönaste anläggningar. Slingrande alléer kröka
sig imellan sjöstranden och en kedja af bergiga
höjder; än afbrytes vägen af en kanal, den man
öfverfar på en smakfull brygga; än leder en af
rosenhäckar omgifven gångstig till en minnesvård,
än banar den sig fram mellan vilda
haggtornshäckar till någon undanskymd hydda. Denna park har
en viss likhet med den vid Raincy; men har ett
ojemnförligt större öfverflöd på rinnande vatten
och en starkare vegetation. Slottet bestod i
början endast af en enda paviljong, som Gustaf III
lät uppföra; sedermera ha åtskilliga andra
byggnader tillkommit utmed sjön, hvilka, ehuru 
enkla och föga betydliga, likväl icke äro utan
elegans. De stället tillhörige stall, som äro anlagde
midt i parken, föreställa ett ofantligt stort tält,
ett byggnadssätt, som tyckes hänvisa till Gustaf
III:s tid och regering.

Carlberg beboddes länge af den kungliga
familjen; men sedan fyrtio år tillbaka är det en
militärskola. Slottet är uppfördt på stranden af
en från Mälaren inträngande vik. Regeringen
underhåller derstädes tvåhundrade elever (?). Fyra
kanoner, ämnade att begagnas vid förefallande
öfningar, äro uppställda i batteri utanför den åt
sjön liggande framsidan af slottet. Trägården är
anlagd i en äldre stil, med raka alléer, klippta
trän och statyer (?); det hela är gammalmodigt
och dystert, men fullkomligt väl underhållit.
Allt på Carlberg återkallar Christinas tidehvarf,
såsom varande det ställe, åt hvilket denna
drottning gaf ett synnerligt företräde. Det var utan
tvifvel i skuggan af dessa alléer, som hon njöt
nöjet af sina samtal med en Salmasius, en Huet,
en Bourdelot och andra lärde, hvilka tillika med
Cartesius, hvars namn man icke heller får
förbigå i denna förtekning, begåfvo sig till Sverige på
inbjudning af grefve <i>de la Gardie</i>; en
landsflyktig Fransman af Calvinska läran (?), som
blifvit upptagen vid detta hof, der han spelade
en så betydande rol.

Drottningholm är Sveriges Versailles. År
1661 anlatles detta slott af Hedvig Eleonora,
Carl X:s enkedrottning. Drottningholms slott är
det praktfullaste kungliga residens i Sverige: det
är uppfördt i en ädel stil; men hvad storleken
beträffar, är det långt ifrån att kunna jemföras
med Versailles. Drottningholm förhåller sig i
smått till Versailles, ungefär som Gustaf III till
Ludvig XIV<footnote><small> Blott en Fransman kan yttra sig så. Det enda dessa
regenter ägde gemensamt var älskvärd personlighet, kärlek till
prakt och en stark machiavelism i grundsatser. Gustaf var
frivol, Ludvig vällustig; men den förre var verksam,
snillrik, folkvänlig, danad till stora företag; den
senare deremot en af asiatisk yppighet och ett
förgudande harem omsluten despot, en annan Salomo,
som på gamla dagar förföll i det mest ursinniga
bigotteri, och hvars så kallade storhet historiens
Nemesis längesedan utplånat.</small></footnote>. Rummen innesluta en dyrbar
samling af de första mästares taflor samt ett rikt
bibliotek. Trägårdarna äro till en stor del
anlagda i den moderna smaken, de framvisa en
utomordentligt kraftig växtlighet, och de
lummiga träden erbjuda en skugga, hvars täthet är
ogenomtränglig för solstrålarna. En del af
parken utgör det så kallade Canton (China?), och
består af en större paviljong och flera smärre,
alla uppförda i den kinesiska smaken. Lofön,
på hvilken Drottningholm är beläget, framvisar
öfverallt en leende och bördig natur, och den
förstad, som ligger på föga afstånd från slottet,
bidrager ej litet att gifva lif och behag åt dess
omgifning.

Ulriksdals slott höjer sig på stranden af en
liten sjö, som sammanhänger med en vik af
hafvet. Dess vackra byggnad har numera blifvit
egnad till ett invalidhospital. Man ser i
arsenalen den hatt, som Carl XII bar, då han blef
skjuten i löpgrafven vid Fredrikshall, och den
värja, hvarpå han lade handen, då han kände
sig träffad; den är af en ansenlig längd, och
beslagen med messing, utan alla prydnader. Här
visas äfven den store Gustaf Adolfs blodiga
skjorta, som han efterlemnade vid sin död på
Lützens fält.

Kronan äger åtskilliga andra gods, dem jag
ej besökt. Slottet Rosersberg anses för ett af de
vackraste i Sverige; Strömsholm är märkvärdigt
för dess sköna läge, Svartsjö för sin herrliga park
och såsom vistelseort för drottning Lovisa Ulrika,
denna konsternas och vetenskapernas ihärdiga
beskyddarinna; slutligen bör ihågkommas det genom
sina historiska minnen namnkunniga Gripsholm,
hvarest en Erik XIV, en Gustaf IV inneslötos,
sedan de blifvit störtade från thronen.

*
</chapter>
<chapter name="9. Mälaren. — Sigtuna. — Upsala. — Gamla Upsala. — Oden och skandinaviska mythologien. — Slottet. — Domkyrkan. — Eddan och gamla skandinaviska litteraturen. — Linné’s botaniska trädgård. — Universitetet; professorerne, deras fördelning och olika undervisningsämnen; de studerandes antal. — Rigsmal, saga (qväde).">
<h2><small>NIONDE KAPITLET.</small></h2>

<small>Mälaren. — Sigtuna. — Upsala. — Gamla Upsala. — Oden och
skandinaviska mythologien. — Slottet. — Domkyrkan. — Eddan
och gamla skandinaviska litteraturen. — Linné’s botaniska
trädgård. — Universitetet; professorerne, deras fördelning och
olika undervisningsämnen; de studerandes antal. — Rigsmal,
saga (qväde).</small>

Jag lemnade Stockholm på ett ångfartyg, för
att fara till Upsala, hvarifrån jag ernade anställa
några utvandringar till de närmast belägna
trakterna af Upland och Dalarna, samt besöka Faluns
och Dannemoras märkvärdiga grufvor. Jag fann
ombord ett talrikt sällskap, och bland, passagerarne 
sökte jag närmare bekantskap med Hr R......,
föreståndare för ett ansenligt bruk, en man af
mycken erfarenhet i allt som rör bergsväsendet,
hvilken jag förut haft tillfälle att träffa i
Stockholm.

Mälarens stränder äro herrliga, och förete
belägenheter, hvilka i skönhet kunna jemföras med
allt hvad jag i den vägen hittils sett; den
omgifvande landtbygden har en ögonskenlig
anstrykning af hufvudstadens närhet; byarna äro
talrikare, och jordbrukarne anses i allmänhet för
välmående och förmögna; deras boningsbus äro bättre
bygda än annorstädes; de mera vårdade
åkerfälten och gärdesgårdarna tillkännagifva märkliga
framsteg i välstånd; de oräkneliga öar, som 
uppfylla sjön, äro nästan alla fullkomligt odlade;
understundom får man, nära utmed stranden, se
någon dessa fredliga öboar tillhörig gård,
omgifven af lummiga trän och en omsorgsfullt arbetad
trägård; med ett ord: allt i denna nejd andas
förnöjsamhet och trefnad, dessa ordningens och
flitens frukter.

Landet bibehåller samma fysionomi, samma
karakter af vild storhet, som utmärker nästan
hela Sverige; men då man nalkas Upsala,
försvinna bergen, nejden blir mera jemn och
enformig, en skön och fruktbar slätt utbreder sig för
edra ögon: det är den för sin bördighet och sitt
fullkomnade åkerbruk så beryktade Uplands
slättbygd, och imellertid hafva invånarne i denna del
af provinsen ej det bästa namn för arbetsamhet.

På Mälarens högra strand visa sig ruinerna
efler det gamla Sigtuna. Af Odens stad finnes
icke mera några spår; en eländig, af fyra hundra
invånare bebodd köping vegeterar kring dessa
fornlemningar, som imellertid äro ännu de
vackraste och bäst bibehållna i hela riket. Sigtuna
fortfar att bära namn och anseende af stad. I
granskapet af densamma ligger Rosersbergs slott,
som, genom de försköningar den nu regerande
Konungen påkostat, är ett af de täckaste och
behagligaste ställen i Sverige; i detta slott förvaras
en högst märkvärdig marmorgrupp, föreställande
Juno och Hercules, arbetad af den namnkunnige
svenske bildhuggaren Byström, som för
närvarande är bosatt i Rom. Jag befann mig nu midt uti
en nejd, som varit den svenska monarkins vagga.
De bygder, jag nu såg omkring mig, hade tillhört det
rike, som beherrskades af Upsalas öfverkonungar,
hvilka småningom underlade sig det öfriga Sverige.

Det var i synnerhet på Mälarens stränder,
som min inbillning skapade sig dessa förfallna
lemningar af gamla borgar, hvilka ära af en så
förträfflig effekt i landskapsmålningar; jag tyckte
mig, mellan de framstående och täta grenarna af
yfviga granar och ekar, skönja åtskilliga murar
och torn, hvilka likasom sökte skydd mot tidens
åverkan bakom dessa trän. Men en resande är,
som oftast, blottställd för misstag, och sannolikt,
någon gång, för vissa mystifikationer. I den stund
jag öfverlemnade mig åt nämde föreställningar,
var landet ännu öfverhöljdt af en lätt
morgondimma, som åt de omgifvande föremålen gaf de
sällsammaste och mest fantastiska former; i
uppriktigheten af min hänförelse, sökte jag att göra
mina följeslagare delaktiga af densamma, och hade
haft lust att slå dem för den liknöjdhet och flegma
de visade. Den synvilla, ty det var icke annat,
hvaraf jag hänfördes, var fullkomlig; jag var dock
för långt ifrån Afrikas öknar, att förblindas af de
hägringar, som der äro gängse; jag skulle likväl
velat gå ed på att hvad jag tyckte mig se var
verklighet, och det var först, när min beundran
nått sin höjd, som mina goda Svenskar helt
kallsinnigt underrättade mig, att alla dessa slott,
murar och torn, hvarmed jag förskönade nejden,
endast funnos till i min inbillning; jag hade på
sin höjd sett qvarlefvorna af någon vördig men
oansenlig landtkyrka.

När morgondimman försvunnit, utbredde sig
ett vackert landskap för min blick. Jag bemärkte
här ett större antal landtegendomar än tillförene,
hvilka förekommo mig rymligare och bättre
bygda, än alla de, som jag hittills träffat på min väg;
nästan alla kyrkor här, som i det öfriga Sverige,
ligga för sig sjelfva, afsides från byarna, på
någon upphöjd plats, tätt kringskuggad af höga och
åldriga trän. Prestgårdens byggnader och
gårdsplats ligga sällan invid kyrkan; man ser dem på
något afstånd och merendels i någon väl vald
lokal.

Vi blefvo ändtligen varse Upsala. Anblicken
af detta Sveriges Athen har ingenting
imponerande, men allt tillkännager en angenäm
vistelseort; den omgifvande nejden är rik, bördig, och
öfverflödar på herrliga belägenheter.

Ett fördelaktigare läge kunde svårligen väljas
för anläggningen af en hufvudstad; Mälaren, hvars
vikar intränga djupt i landet, öppnar, å ena
sidan, genom sina många sund och tillhörande
vattendrag, en lätt och vidsträckt gemenskap med
det inre landet, och, å den andra,
sammanhänger denna insjö med Östersjön.

Upsala ligger på tvenne lieues’ afstånd från
Mälaren, vid början af Upplands-slätten, den
vackraste och vidsträcktaste i det mellersta Sverige.
Den lilla Fyrisån, hvars klara vatten genomflyter
denna slätt, delar staden, och faller trefjerdedels
mil derifrån ut i Mälaren. Ån, som nästan
under hela sitt lopp är farbar, har gifvit sitt namn
åt slätten, den redan ifrån Odens tid i Sveriges
historia namnkunniga Fyrisvall.

Gatorna i Upsala äro reguliert anlagda;
husen, af träd eller tegel, samt utvändigt målade,
äro nästan alla försedda med rymliga gårdsrum
och trädgårdar, hvilket gifver åt staden ett
mycket vidsträcktare utseende än som motsvaras af
dess folkmängd, hvilken ej öfverstiger fyra tusen
fem hundra invånare, studenterna oberäknade.
Upsalas ålder är lika hög med svenska monarkins,
hvars hufvudsäte denna stad blef efter Sigtuna intill
den tidpunkt, då fördelarna af Stockholms
belägenhet, såsom handelsstad, och dess betydliga
tillväxt förmådde regenterna att flytta residenset dit.

Det nuvarande Upsala ligger ej på samma
plats, som den gamla hufvudstaden, af hvilken
man finner spår i det på slätten, en lieue
längre bort, belägna gamla Upsala; här var det,
som det i hedenhös ryktbara afgudatemplet
uppbyggdes af Yngve Frey, Odens son och
efterträdare; nu återstår endast sjelfva grunden, och
snart skall tidens hand utplåna ända till
minsta lemning deraf. Inom den krets, der denna
urgamla stad var belägen, äfvensom i den
närgränsande trakten, träffas flera ättehögar; dessa
vilda minnesvårdar af en försvunnen storhet
gömma de skandinaviska hjeltarnes ben. Väl borde
aran hafva förevigat deras ägares namn; men seklers
stoft hafva öfverhöljt dem med en ogenomtränglig
slöja.

Sagotidens minnen gifva åt hela denna nejd
det lifligaste intresse; Sigtuna, Upsala, Mälarens
stränder voro skådeplatsen för de händelser, från
hvilka det svenska konungaväldet ledde sitt
ursprung, äfvensom den religionshistoria, hvilken
lemnat oss det högtidliga och lockande skådespelet
af en skandinavisk olymp, befolkad med
gudomligheter, hvilka väl äro vilda, men
vördnadsbjudande och förfärliga, som de luftsyner, bakom hvilka
de bo. Eddans berättelseer hafva uppenbarat för
oss denna hemlighetsfulla verld, i hvilken
historiska händelser omvexla med allegoriska dikter
och religiösa trosläror, och der man finner en
sällsam blandning af hjeltemodiga bedrifter och låg
vidskepelse, grofva villfarelser och höga tankar,
behagliga och hänförande tekcningar vid sidan af
stränga och skräckfulla bilder.

Oden, öfverhufvudet för denna kosmogoni,
synes vara en af de hjeltar, som mythen lånat
af historien; också framställes hans gåtlika
tillvaro såsom verklig af flera nordiska
historieskrifvare, hvilka gifva honom ett rum bland
folkslagens stora eröfrare och lagstiftare; men deras
påståenden äro endast grundade på gamla
munksagor och folktraditioner, hvilka tilläfventyrs på
en enda person hafva sammanhopat och förenat
flera märkvärdiga mäns handlingar; huru ville
man också i sjelfva verket förklara, att ett
halfvildt folkslag, hos hvilket ett skrifvet språk var 
nästan okändt, inskränkt till oformliga runor <footnote>
<small> Runorna bestodo i tecken, som voro inskurna i tunna
trädplankor; denna slags skrift blef införd under Oden, men få
voro de, som förstodo bruket deraf, hvilket nästan var en
hemlighet; deraf kom det sig, att man ansåg runskriften som
ett trolleri.<tab><tab><tab><i>Förf:s not.</i></small></footnote>,
hvars historia endast bestod i muntligen
fortplantade sånger, skulle i oförändradt minne kunna
förvara stora händelser och bragder?

Vare hur som helst med alla hypoteser, se
här hvad man anför om denne eröfrare.

Oden var en af anförarne för dessa Geter
om hvilkas hårda och plumpa seder Ovidius, som
tillbragte flera år i landsflykt hos dem, har 
lemnat oss så lifliga och föga smickrande målningar.
Det var imellertid bland samma folk, som
Anacharsis och några andra forntidens namnkunnige
filosofer föddes. Oden är ett tillnamn; rätta namnet
på denne anförare var Sigge, och han utmärktes
af det förra genom sina stora gerningar. Oden
är egentligen en arabisk benämning, som betyder
gudomlig; Oden, på slaviska språket, antyder en
varelse af högre fullkomlighet, och på ryska vill
Oden säga en eller den förste.

Geterne eller Götherne, ty det synes hafva
varit ett och samma folk, bodde nära stränderna
af Svarta Hafvet och Donaus utlopp. Några
århundraden före vår tideräkning <footnote><small> Jordanes och andra skriftställare gifva Götherna namnet Geter,
och det synes som Romarne utan åtskillnad gåfvo dessa
folkslag båda namnen. Plinius och Strabo äro ännu obestämdare
i sina uppgifter: de kalla dem Gytoner, Gutoner och Geter. 
<tab><tab><tab><i>Förf:s not.</i></small></footnote>, när den stora
folkrörelse började, som hvälfde österns massor
på Europa, företog Oden, i spetsen för sina
Göther, en stor utvandring, och vände sina steg mot
norden; han inkräktade Gardarike (det nordliga
Ryssland), Sarmaternes land, Saxen eller norra
Tyskland, hvarifrån han inträngde i Skandinavien,
sedan han öfverallt på sin väg infört sina
samhällsinrättningar och lagar, byggt städer, samt
utdelat kronor till sina talrika barn, hvilkas namn
man haft den omsorgen att öfverföra ända till oss.

Den riktning Göthernas härtåg sålunda
erhöll, synes i hög grad oförklarlig, när man tager
i betraktande att de, öfvergifvande Svarta Hafvets
stränder, det vill säga ett af de bördigaste länder
i verlden, vände sig mot norr, der de fördjupades
i Gardarikets stepper, moras och skogar, i stället
att tåga till söderns leende och fruktbara länder,
som voro det ständiga och enda föremålet för de
asiatiska hordernas inbrott.

Det synes troligare att Oden, såsom anförare
för någon vild germanisk folkstam, hvilken blifvit
af andra lika vilda stammar tillbakaträngd till
Östersjöns stränder, öppnat sig en väg genom
Danmark, der han, före sitt inbrott i Sverige,
grundlagt sitt första nybygge på ön Fyen, hvars
hufvudstad, Odensee, ännu bär hans namn.
Sedan han, efter hand, satt sig i besittning af
öarna Seeland och Gottland, nedsatte han sig
omsider på Mälarens stränder, hvarest han anlade
staden Sigtuna (Sigges-tuna, Sigges-stad), hvilken
han gjorde till hufvudsäte för sitt nya rike.

Oden hade ett vördnadsbjudande yttre, ett
omfattande och kraftigt snille samt en
hänförande vältalighet, med ett ord, han egde alla de
stora egenskaper, alla de fysiska och moraliska
fullkomligheter, som tillhöra hjelten; men till
alla dessa naturliga eller förvärfvade
förmögenheter, förenade han några andra, för hvilka han
hade att tacka sin slughet, och dessa medel
försäkrade honom om ett oinskränkt herravälde öfver
råa och enfaldiga sinnen. Man berättar att
tvenne korpar tjenade honom till sändebud i de
förbindelser, som han förmenade sig hafva med
himlen; före och under striden såg man dem flaxa
omkring hans hufvud, och han underlät aldrig
att underrätta sina krigare det gudarna låtit
förkunna honom seger. Ett balsameradt hufvud, som
han förvarade bland sin fälttross, följde honom
på alla hans tåg; detta hufvud föresade honom
det tillkommande, och afslöjade, som han sade,
de hemligaste tankar. När han gaf sin befallning
till något företag, lade han händerna på
anförarens hjessa samt förklarade honom oöfvervinnelig
och odödlig; det var på detta sätt, som han
åstadkom en krigisk fanatism, en blind lydnad,
som tryggade framgången af nästan alla hans
företag, och ingaf den öfvertygelsen att han hade
segern i sina händer.

Berättelsen om hans eröfringar utbredde sig
hastigt och grundlade hans rykte. Konung och
öfversteprest i en person, underlade han sig
opinionen hos ett om sina pligter och sin
bestämmelse lika okunnigt folk, genom det föregifna
sambandet mellan honom och förfärliga samt
hemlighetsfulla gudamakter; detta folk vande sig att anse
Oden, medan han ännu lefde, såsom ett
öfvernaturligt väsende, hvilket, efter behag, kunde råda
öfver lif och död, rikedom och armod, krig och
fred, afhålla landsplågor och befalla elementerna.

Oden afled i Sigtuna, sin hufvudstad. För
att gifva sig ett ännu förfärligare utseende och
äfven efter döden injaga skräck och vördnad,
befallte han att kroppen skulle ristas med udden af
ett svärd. Han tillegnade sig de tappre mäns
andar, hvilka stupade, med vapen i hand, för äran
och fäderneslandet; de skulle möta honom i
okända rymder, hvarest en evig sällhet väntade dem.
Oden blef, efter sin död, vördad som en
skyddsgud och på samma gång som en väldig sinnebild
af det skandinaviska folket.

Hela denna gamla, af en dyster slöja höljda,
mythologi lemnar oss samma allegoriska
framställningar, samma idéer, som förefinnas hos de flesta
andra folkslag.

Man finner der, att börja med, en slags
Genesis (skapelsebok). Ask och Embla äro
menniskoslägtets föräldrar; de gifva lif åt tvenne olika
slägten: det ena elakt och Gudarne olydigt,
härstammar från Ymer, det andra hörsamt och
dygdigt leder sitt ursprung från Bure. Jätten Ymers
blod uppfyller jorden och förorsakar syndafloden;
Bergelmer, deras Noach eller Deukalion, frälsar
sig i en båt med de sina; gyllene åldern eller
oskuldens tid begynnes under Balder den gode;
menniskorna äro, enligt gudarnes vilja, fria från
allt ondt; men Loke, det ondas ursprung, kommer
att förstöra denna lycksalighet; af ett träd, det
enda i sitt slag, förfärdigar han en pil, med
hvilken Balder blir dödad; Thor söker upp Balder i
afgrunden och återför honom till jorden. Denne
Balder, det godas princip, är tilläfventyrs en
häntydning på de svenska grufvorna. Thor, denne
nye Orpheus, är äfven den nordiska mythologiens
Vulkan; han råder öfver blixt och åska. Dessa
allegorier tyckas tillkännagifva fysiska begrepp,
hvilka i ett tidehvarf, som bar stämpel af högsta
okunnighet, äro ganska ovanliga.

De flesta af dessa gudomligheter leda sitt
ursprung från apotheoser; Oden, Thor och Freyer
hafva regerat i Sverige. Oden är öfverguden, den
skandinaviske Jupiter, dundrets och krigets gud.
Freyer råder öfver solsken och regn; han gifver
god årsväxt, eller ock hungersnöd. Njord, eller
Neptun, herrskar öfver hafvet och luften; han
håller i sin hand lugnet och stormarna. Brage,
eller Apollo, är vältalighetens och skaldekonstens
fader. Freja är fredens och ymnighetens gudinna;
Skyma (Skade?), skogarnas gudom; Starkotter, eller
Herkules, styrkans gud; Heimdall, eller Merkurius,
gudarnes budbärare, honom åligger äfven att vakta
den bro, som förer till de sällas boningar, o. s. v.
Likasom i den grekiska mythologien, finnes
här äfven gudomliglieter af en lägre ordning:
solen, ljuset, segern, förskräckelsen, den
näringsgifvande jorden hafva sina altaren; allt är
lefvande, allt vinner behag i dessa sinnrika dikter;
den minsta källa har sin najad, träden ha deras
hamadryader, den tarfligaste koja äger en
skyddande husgud.

Läran om själens odödlighet erkändes: ett
annat lif ägde belöning eller straff för de goda
och elaka. De krigare, som stupade på slagfältet,
sågo hoppet skaka sin fackla öfver deras hufvuden
och visa dem vägen till Valhall; der väntade dem
hos Oden ett nytt lif, som förherrligades af
kämpalekar och krigssånger samt ständiga gästabud,
i hvilka Valkyriorna, dessa det skandinaviska
paradisets jungfrur eller houris, öfverflödigt iskänkte öl
och mjöd åt dem, ur deras fienders hufvudskålar.

De fege deremot, mördare och sådane, som
utsått oenighet bland anhöriga, nedstörtades till
Hel (helfvetet), som beherrskades af Loke, en
annan Pluto inom detta dystra tillhåll; den bleka
och svartblå nöden blef deras sällskap, hungern
gäst vid deras bord, deras tjenare voro
senfärdighet och olydnad, deras steg voro lika så
många fall, och deras sömn en förfärlig nattmara.

En apokalyps slutar denna målning. Menniskoslägtets 
sista tider skola uppfyllas af de 
hiskligaste laster och brott, och jorden skall förgöras
genom eld; då inträffar den yttersta domen: Valhall
och Hel skola försvinna, de rättfärdige skola flyttas
till Gimle, gudarnes hemvist, och de ogudaktige
nedstörtas till Nastrand, för att der lida eviga plågor.

Oden hade uppfört det första tempel eller
<i>Blothus</i> <footnote><small> Af <i>blota,</i> ett gammalt skandinaviskt ord, som betyder offra.
<tab><i>Förf:s not.</i></small></footnote> i Sigtuna; men det, som hans son,
Yngve Frey, bygde i Upsala, förvärfvade en
större ryktbarhet. Odin införde i Sverige blodiga
afgudaoffer; de bestodo vanligtvis af oxar och
hästar; men vid utomordentliga tillfällen offrades
äfven menniskor.

Trenne stora offerfester inföllo inom året.
Den första, kallad Jul, firades vid årets slut,
eller i början af vintern, för att tacka gudarne
för en god årsvext; man offrade då en tjur eller
några oxar. Denna högtid var äfven känd under
namn af Sonnablot, offer till solen. Allt som
fanns till öfverflöd af mat och dryck förtärdes
slutligen, och man öfverlemnade sig, vid dessa
tillfällen, till den oförsigtigaste omåttlighet.
Denna fest motsvaras af den nuvarande Julhögtiden,
som är synnerligen firad i Sverige; vid denna tid
på året står bordet ständigt dukadt äfven hos den
ringaste bonde, och högtider samt gästabud följa
hvarandra ofta en hel månad.

Den andra festen firades i Februari månad,
i Upsala, till gudinnan Disas, den nordiska Ceres,
ära; då offrades en tjur, äfvensom julgalten,
emedan man holl före att detta djur, genom sina
gräfningar i jorden, för att der söka föda, gifvit
menniskorna de första begreppen om åkerbruk.
Vid samma tid höll man i Upsala en allmän
sammankomst, känd under namn af Disating eller
Disting. Numera hålles, i början af Februari, en
stor marknad i Upsala, som är ganska
märkvärdig af sitt urgamla ursprung från dessa
hednatidens årliga högtider, och som än i dag är känd
under namn af Distingen; denna marknad
besökes isynnerhet af invånare från det nordliga
Sverige, hvilka ditföra boskap, väfnader, lin, smör,
husgerådssaker, samt en ofantlig myckenhet
villebråd, isynnerhet hjerpar och orrar.

Den tredje och sista festen firades i början
af våren, till Odens eller krigsgudens ära, för att
af honom utbedja sig seger och lycka; dervid
offrades vanligtvis hästar. Till denna högtid finnes
ännu spår: i början af Maj månad upptändes
öfverallt, så väl på landet som nära städerna, stora
lusteldar, kring hvilka folket samlar sig, och
den vackra årstidens återkomst firas medelst
gästabud och frikostiga förplägningar.

Hednaålderns Svenskar voro kända såsom
ifriga afgudadyrkare, likasom nutidens anses för
nitiska lutheraner; imellertid plågades de aldrig
af något omvändelsebegär. När kristendomen
predikades bland dem, satte de sig icke emot dess
införande, och det är tilläfventyrs denna
fördragsamhetsanda, som orsakade långsamheten af
kristna lärans framsteg i detta land.

Jag använde de näst följande dagarna att se
mig om i Upsala. Denna stad hyser inga
minnesmärken af någon märkvärdighet; men den
innesluter deremot inrättningar, som förtjena det
största intresse.

Om gamla Upsala var hedendomens
hufvudsäte, har den nya staden fortfarit att vara
detsamma för lutherska kyrkan i Sverige.
Domkyrkan är i sitt slag det skönaste och äldsta
monument i riket; den byggdes i 13:de seklet af en
fransk byggmästare, som till förebild tog
Vårfrukyrkan i Paris; jag har ej funnit någon annan
likhet mellan båda byggnaderna, än i
byggnadssättets plan och anordning. Upsala domkyrka är,
tvifvelsutan, uppförd i en ädlare och renare stil;
men hon står långt efter sin förebild i
proportionernas kolossala storhet; stilen är göthisk och dess
inre är äfvenså märkvärdigt genom de djerfva och
prydliga hvalfven, samt de af refflade pelare
uppburna hvalfbågarna, som af altarprydnadernas ädla
enkelhet. Gustaf Wasas grafvård, af hvit marmor
och i alla fyra hörnen omgifven af pyramider,
erbjuder en ganska vacker anblick. Konungarne
hafva, äfven sedan Stockholm blifvit hufvudstad,
någon gång, låtit kröna sig i denna kyrka; det var
här, som Carl XII, i det ögonblick han skulle
krönas af erkebiskopen, ryckte kronan ur hans
händer, och satte den sjelf på sitt hufvud.
”Mängden,” säger Voltaire, ”som låter hvarje anseende
af storhet verka på sig, yttrade bifall till denna
Konungens handling; till och med de, som mest
hade suckat under faderns despotism, låto
hänföra sig, att hos sonen berömma den stolthet,
som var en borgen för fortfarandet af deras 
förtryck.”

I sakerstian visas en groft tillhuggen
trädklump, föreställande ett manshufvud, som man
påstår vara lemningarna efter en Thors-bild.
Äfven såg jag ett silfverskrin, innehållande
qvarlefvorna af den kungliga martyren, Erik den helige.

Upsala slott förstördes genom vådeld, år 1792;
men har åter blifvit satt i stånd, och begagnas
såsom residens för länets höfding. Det är
uppfördt på en höjd, hvarifrån man ser öfver staden
och dess omgifning. Nära slottet höljes marken
af några lemningar efter en gammal fästning.

Botaniska trägården erbjuder ett dubbelt
intresse, dels i anseende till de naturrikdomar den
innesluter, dels såsom en stiftelse af Linné; denna
föga vidsträckta anläggning vårdas med största
omsorg; de plantor, som ej kunna uthärda
klimatets stränghet, förvaras derstädes inom präktiga
drifhus, hvarest man ständigt underhåller en
passande värmgrad. I Sverige råder en allmän smak
för naturvetenskaperna, isynnerhet botaniken. Alla
förmögnare hus, ja, äfven de, hvilka endast njuta
ett vanligt välstånd, hafva sina trägårdar och
drifhus, i hvilka de sällsyntaste plantor och
blommor uppdragas. Denna böjelse för trägårdsskötsel
och blomsterodling i ett land, hvarest naturen är
så sparsam med sina gåfvor, böra äga välgörande
följder; ty alla dessa försök, äfven de till
utseendet onyttigaste, kunna vara af gagn för
åkerbruket.

Upsala universitet har förvärfvat en stor 
ryktbarhet öfver hela Europa, också är detsamma
namnkunnigast i hela norden. Det stiftades, år
1478, af riksföreståndaren Sten Sture den äldre;
Gustaf Wasa, som uppfostrades vid detta
universitet, skänkte det privilegier och uppmuntringar
af alla slag, och Gustaf II Adolf gaf det en ny
sammansättning, samt anslog alla Wasa-ättens
fädernegods till dess underhåll; det är isynnerhet
från denna tidpunkt, som universitetet utspridt
så mycken glans inom den lärda verlden.

En kansler står i spetsen för universitetet;
Kronprinsen är för närvarande beklädd med
denna vigtiga befattning; hvartill hans vidsträckta
kunskaper gör honom fullkomligt värdig.
Kanslerens utnämning sker genom Konungen.
Erkebiskopen i Upsala är, i följd af sitt embete,
vice-kansler.

Undervisningen är delad mellan tjugefyra
professorer; af dessa tillhöra fem den theologiska
fakulteten, tvenne den juridiska (en för civil och
kommerciel lagfarenhet, en för romersk och
fosterländsk), samt fem den medicinska (trenne för
theoretisk och praktisk läkarekonst, en för kirurgi
och anatomi, en för botanik); den filosofiska
fakulteten utgöres af fjorton professorer <footnote><small> Således 26 professorer i stället för 24; dock torde det senare
antalet vara riktigast, emedan statskalendern endast angifver
4 theologiæ professioner, samt upptager bland de 14 filosofiska
äfven akademiæ-räntmästaren, för hvilken intet särskildt
läroämne finnes utsatt.</small></footnote>, hvilka
äfhandla följande ämnen: vältaligheten, historien,
litteraturen, matematiken, statshushållningen,
kemin, fysiken, botaniken, logiken, metafysiken,
grekiskan och de orientalska språken.

Professorernes honorarier äro, ehuru till 
utseendet föga betydliga, icke dess mindre ganska
fördelaktiga; deras bestämda underhåll öfverstiger
knapt 3,000 francs; men de gifva enskilda 
föreläsningar åt största delen af sina disciplar, och
det arfvode de derföre uppbära bidrager att
försäkra dem om en ganska hederlig utkomst.
Professorn i statshushållningen, Olof Kolmodin, är
den ende, som åtnjuter fria boningsrum; denna
förmån har tillfallit honom i följd af ett
testamente, stiftadt af riksrådet och
akademie-kansleren Skytte, hvilken anses hafva varit en naturlig
bror till Gustaf II Adolf, och som till förenämde
ändamål skänkte Akademien ett hus. När
professorerne under en viss följd af år bestridt deras
lärarekall, äro de berättigade till en pension, som,
efter trettio års fortsatt tjenstgöring, uppgår till
lönens fulla belopp.

De studerandes antal är oupphörligt i
stigande: under Gustaf II Adolf funnos ej fler än
etthundra femtie; 1780 voro de trehundra, och nu
uppgå de till ett antal af åtta eller niehundra.
De bo, hvar för sig, hos stadens invånare, der
de inackordera sig i husen, eller också äta de vid
ett slags <i>tables d’hôte;</i> om aftonen samlas de i
klubbar, hvilka merändels utgöras af studenter
från samma landskap. Det var i en af dessa
kretsar, och vid den tid jag uppehöll mig i
Upsala, som man uppkom med förslaget att utgifva
en åt litteraturen och vetenskaperna uteslutande
egnad, samt af professorer och studerande
redigerad, jurnal. Denna idé, som icke kunde sakna
borgen för sin framgång, har sedermera blifvit
verkliggjord medelst utgifvandet af <i>Svea</i>
(Skandia?) en genom sin talangfulla redaktion ganska
utmärkt tidskrift.

Polis-uppsigten öfver studenterne tillhörer,
enligt gamla privilegier, uteslutande akademien.
Samtlige professorerne bilda, för detta ändamål,
en domstol, i hvilken hvar och en af dem i sin
ordning förer ordet. Denna domstol, som bär
namn af Consistorium Academicum, är fördelad
i tvenne instanser, af hvilka den ena emottar
vädjomål ifrån den andra; alla tvistigheter, som
uppkomma studenterne imellan och alla små
förseelser, som de kunna begå, höra under dess
domsrätt.

Biblioteket har en passande lokal, och vårdas
med yttersta ordning och omsorg; det är ständigt
och ofta besökt af studenterne, samt hålles eldadt
om vintern, likväl utan några synnerliga
försiktighetsmått till förekommande af eldsvådor. Det
innesluter mer än sextiotusen volymer och ett
stort antal manuskripter, bland hvilka några äga
en stor namnkunnighet.

Det märkvärdigaste af dem alla är <i>Codex
argenteus</i>, som är inbunden i massift silfver,
hvaraf manuskriptet ock fått sitt namn. Denna
codex är omsorgsfullt inlagd i sarstyg, och
förvaras, som jag vill påminna mig, i ett fodral.
Den beslår i ett quartband af medelmåttig
storlek; bladen äro af velin eller pergament, samt
målade i lilas eller violet, som dock börjat
förlora något af sin glans. Bokstäfverna äro af
silfver, initialerna af guld. Detta arbete är utfördt
med en förvånande finhet; men ordningen och
proportionen mellan bokstäfverna äro öfverallt så
noga iakttagna, att flera personer hafva stadnat i
den förmodan, att detta arbete blifvit verkstäldt
medelst någon stenografisk behandling, hvartill
spåren gått förlorade, och jag delar fullkomligt
denna mening. Manuskriptet eller boken har på
flera ställen blifvit skadad, och sidor finnas, der
silfret tärt sig in och genomträngt pergamentet.
Texten i denna codex innehåller de evangelier,
som Ulphilas, Göternes biskop, lät i fjerde seklet
öfversätta på mesogothiska språket, en germanisk
eller teutonisk dialekt. Den är följaktligen det
äldsta minne, som återstår oss af denna munart.
Upsala bibliotek står för detta dyrbara verk i
förbindelse hos en man, som är fransk till sitt
ursprung, Grefve Magnus de la Gardie, den nu
lefvande grefve Jakob de la Gardies farfader,
tillhandlade sig det efter Vossius, drottning Christinas 
bibliotekarie, hvilken, sedan samma furstinna
afsagt sig thronen, hade bortfört och medtagit
denna dyrbarhet till sitt fädernesland, Holland.
Grefve de la Gardie köpte igen manuskriptet för
sextusen francs, och gjorde deraf en gåfva till
Upsala akademi; dessutom har akademien honom
att tacka för det fullständigaste exemplar, som
finnes qvar af Eddan, hvilket han på sin bekostnad 
lät hitskaffa ifrån Island.

Det finnes tvenne Eddor, af hvilka den ena
sammanskrefs i tionde seklet, och den andra i
början på det adertonde. De innehålla förnämligast 
gamla skaldeqväden, hvilkas gigantiska idéer,
ofta lånade af naturens vilda storhet, hafva en
vördnadsbjudande och hög karakter. Hela
skandinaviska mythologien innehålles i dessa arbeten,
som gnistra af snille och skönhet.

Utom dessa båda arbeten ådraga sig de så
kallade <i>Sagorna</i> främlingens synnerliga
uppmärksamhet; de bestå vanligtvis i en blandad
sammansättning af vers och prosa, och äro ämnade att i
minnet förvara någon märkvärdig historisk händelse 
eller helt enkelt några teckningar af sederna
och det enskildta lifvet.

De flesta af dessa sagor, hvilka till stort
antal finnas i Upsala bibliotek, förskrifva sig ifrån
tionde, elfte och tolfte seklerna. Deras författare
benämdes <i>Skalder</i>, och voro för Skandinavien
ungefär detsamma, som trubadurerne för Frankrike
och det södra Europa. Dessa de nordiska bardernes 
sånger voro tilläfventyrs de första gnistor af
smak, som utgingo från detta den vilda råhetens
sköte. Ehuru Skandinavien var skådeplatsen för
dessa fornsägner, och äfven var det land, der
skalderne i långliga tider utöfvade sin konst,
synes det, som deras landsflyktiga sångmö, vid
kristendomens införande i nionde seklet, sett sig
tvungen att på Island söka en fristad.

En koloni af Norrmän, hvilka tilläfventyrs
blifvit drifna från fädernejorden af samma religiösa
ofördragsamhet, stiftade, på Islands stränder, en
liten republik, som förvärfvat stor märkvärdighet
i denna tids historia. Denna koloni blef sannolikt 
en tillflyktsort för olyckliga förföljda, hvilka
dit medförde sin gamla gudalära, samt alla de
uråldriga seder och bruk, hvilka under seklers
lopp der fortplantades. Men skaldernes sånger
uttrycka ofta, i en rörande ton, den saknad de
kände öfver förlusten af deras verkliga fädernesland, 
och det var, utan tvifvel, denna känsla, i
förening med det på en gång hemska och högtidliga 
skådespelet af en vulkanisk naturs förödelser, 
som denna ö öfverallt företer, de hade att
tacka för sina förvånande ingifvelser och den glans
dessa qväden då kastade öfver norden.

Denna isländska litteratur, med sin rikedom,
sitt lif, sina trogna skildringar af medeltidens
seder och naturens stora uppträden, utgör en
historisk tilldragelse af största märkvärdighet; redan
länge har den varit ett föremål för de lärdes 
uppmärksamhet, och en af dem, Hr Ampère, har
nyligen, i ett litterärt arbete af mycken
förtjenst, för oss upptäckt denna hittills dolda
rikdomskälla.

Vi vilja meddela ett af dessa qväden, som
vi hemta ur Hr Forssells arbete (<i>ett år i
Sverige</i>). <footnote><small>Här och i nästföljande båda kapitel har öfvers. ordagrannt
följt den sköna originaltexten, hvars meddelande säkert med
nöje emottages af de läsare, som ej varit i tillfälle att göra
bekantskap med densamma. Upplysningsvis får man anföra att
dessa beskrifningar äro ett, ty värr alltför sällsynt, vedermäle
af Professor Grafströms lika snillrika och älskvärda som
rättvist värderade författareskap. Då Hr Daumont sjelf citerar,
kan hvarken hans egen eller arbetets sjelfbeskaffenhet förlora
af de få olikheter, som förefinnas mellan den svenska texten
och franska öfversättningen. </small></footnote>

<h2>RIGSMAL. — QVÄDE.</h2>

”Denna märkvärdiga sång, som till våra
dagar, ty värr! blott i ett fragment blifvit
bibehållen, lemnar en beskrifning på Skandinaviens
invånare under hedentimma, i hvilken vi igenkänna
många ännu qvarlefvande seder och bruk bland
vår tids allmoge. Den är en allegorisk målning
af ståndens uppkomst i norden, och visar oss de
trenne olika folk, som i fornsagans tid bebyggde
våra dalar. Dessa voro nemligen <i>trälarnes</i> ätt,
det förtryckta underkufvade folket; <i>böndernes</i>,
det fria jordägande; och <i>jarlarnes</i> eller
<i>kungastammens</i>, det herrskande.”

”Guden Heimdal, under namn af <i>Rig</i>,
föreställes på en vandring besöka dessa trenne
folkklasser. Först kommer han till trälarnes bostad.
De beskrifvas såsom fula, med mörk färg,
skrynklig hud, lutad rygg och långa hälar. De framlefva 
de ”tunga dagar” med mödosamt och föraktligt
arbete, såsom att släpa bördor, göda åkern, sköta
svin, gräfva torf, o. s. v. — en teckning, som
tyckes antyda Skandinaviens urinvånare af lappsk
eller jotisk stam, antingen kufvade af de
invandrande Götherna eller frivilligt säljande sig till
dem såsom lifegne.”

”Derefter besöker Rig en annan boning, den
frie odalhondens. Härom heter det:

<poem>	  <small>Rig gick framåt sedan,
	Kom till ett hus;
	Dörrn stod på glänt,
	Eld brann å golfvet;
	Hjon satto derinne,
	Hade att syssla.

	  Mannen slöjdade
	Träd till väfbom:
	Hans skägg var putsadt
	Och lugg för ännet;
	Trång var hans skjorta,
	Spänne vid halsen.

	  Der satt hans qvinna
	Och svängde rocken;
	Lagade till kläder;
	Band om hufvudet,
	Smycke för bröstet,
</small></poem>
<poem><small>
	Duk om halsen,
	Dvergar på skuldrorna</small> <footnote><small>”Detta uttryck kan antingen beteckna en bandprydnad eller 
också ett broderi.” </small></footnote>.”
</poem>

”Om den son, som hon derefter med Rig
födde, säges att han

<poem>	<small>Sveptes i linne,
	Vattenöstes
	Och kallades Karl,
	Röd och blomstrande,
	Ögonen glimmande.

	  Han började växa
	Och väl trifvas,
	Lärde oxar tämja,
	Göra plogar,
	Hus timra,
	Söm smida,
	Göra kardor,
	Och köra plog.” </small></poem>

”Till honom fördes som brud den
”<i>nyckelbehängda</i>” <i>Snör</i> (den snälla). Hon sattes under
pell <footnote><small>”Egentligen den slöja, kallad brudlinet, hvar med bruden
betäcktes, såsom sed var hos Romarne och ännu brukas i Orienten, 
och hvilken slöja, under namn af pell, ett ord, som
betyder <i>fint linne</i> ännu förekommer vid bröllop i Skåne.
Sannolikt är det också brudslöjan, som betecknas med den af band
och blommor prydda pell eller duk, som i de flesta svenska
landsorter, under vigseln, hålles <i>öfver</i> bruden af brudriddarne.” </small></footnote>. De delte ringar och bygde bo. Af dem
äro alla karlaätter komne.”

”På sin tredje vandring ändtligen besöker Rig
en <i>jarls</i> boning. Ur beskrifningen på denna och
dess invånare vilja vi, för jemförelsen med de
föregående, anföra några drag. Rig, heter det,
kommer till en sal. Dörrn var, på södra sidan,
nästan tillyckt, prydd med en ring. Golfvet var
strödt (med halm, granris, eller också sand,
såsom i Skåne brukas). Der suto hjon, sågo
hvarandra i ögat, deras handarbete var lek.
Husbonden böjde båga, snodde sträng, glättade pilar;
hustrun drog ut linne, stärkte armar och uppsatte
hufvudbonad. Hon hade smycke på bröstet, sid
kjortel, blånadt linne, bröst ljusare, hals hvitare
än mjellaste snö. Hon lade den märkta, hvita
duken på bordet, framtog tunna, hvita hvetekakor, 
silfverbeslagna fat, fulla med fläsk, frukter
och stekta foglar. Vin var i kannor och beslagna 
bägare. Den son hon födde sveptes i silke (ej
i linne som bondesonen), vattenöstes <footnote><small>”Ett slags dop fanns äfven under hedendomen. Då barnet
vattenöstes, skulle någon dertill vald person gifva det <i>namn</i>,
hvilket kallades <i>namnfesti</i>; han var stundom äfven förbunden
till faddergåfva.” </small></footnote> och
kallades jarl. Håret var ljust, kinderna fagra,
ögonen hvassa som på unga ormar. Han växte opp,
svängde sköld, snodde bågsträng, skäftade pilar,
red på hästar, drog svärd och öfvade sig i
simmande. Honom lärde Rig <i>runor</i> och erkände för
sin son; han drog öfver fjellen till mörka nejder,
väckte örlig, vann riken och utdelade gods och
gårdar. Hans brud blef den smärta, hvita, glada
<i>Erna</i> (ordet betyder <i>den raska</i>), en <i>herses</i> dotter.
Af deras barn, hvilkas namn i qvädet alla
utmärka något förhållande af börd, är <i>Konr</i>
(konung) den yngste <footnote><small>Under Odens efterträdare bildade sig i Sverige en slags
feodalstyrelse, eller, rättare sagdt, blef detta land en skådeplats
för den fullkomligaste anarki; större delen af de maktägande
lösgjorde sig ifrån den kungliga myndighetens ok, samt
upphäfde sig till sjelfrådande, under de olika benämningarna af
<i>Fylkes-, Härads-, Wald-</i> och <i>Sjö-Konungar</i>.

Fylkeskonungarne, som voro de mäktigaste, påstodo sig
härstamma ifrån Oden, och låto tilldela sig provinser, hvilka
kallades <i>fylken</i>; de afslöto förbund med sina grannar, eller
förklarade dem krig, och sammankallade sina underhafvande
till krigstjenst; hvar och en af dem utlyste allmänna möten
eller ting och skipade lag. De erkände dock Upsalakonungens
öfvervälde, och denna förening af smärre stater till en större
bildade ett så kalladt <i>systema civitatum</i>, eller ungefär ett
dylikt förbuud, som det fordna tyska riket; dock kommo
dessa småkonungar med tiden i öppen fejd mot sin öfverherre.

Häradskonungarne erkände vanligtvis Fylkeskonungens öfvervälde, 
så vida de ej stodo i något fiendtligt förhållande till honom.

Waldkonung kallades ägaren af en borg eller ett fäste,
hvars underlydande omgifning endast bestod af skogar. Hvad
Sjökonungar beträffar, lät ägaren till den minsta af de talrika
farkoster, som på denna tid oroade Östersjön och ofta äfven
Oceanens kuster, kalla sig sjökonung af besättningen.
 <tab><tab> <i>Hr Daumonts not.</i> </small></footnote>.”

*
</chapter>

<chapter name="10. Dalarna. Dalarna. — Åtskilliga seder och bruk. — Lekar. — Dansar. — Giftermål. — Socknar. — Stark känsla af oberoende. — Ägodelning. — Böjelse för äganderätt. — Invånarnes rådighet och urskiljning. — Märkvärdig näringsflit. — Hungersnöd och barkbröd. — Periodisk utvandring om våren. — Måttlighet och föda. — Gästfrihet. — Klädedrägter. — Ett bröllop i Dalarna.">
<h2><small>TIONDE KAPITLET.</small></h2>
<img>Dalarna.</img>
<small>Dalarna. — Åtskilliga seder och bruk. — Lekar. — Dansar. —
Giftermål. — Socknar. — Stark känsla af oberoende. —
Ägodelning. — Böjelse för äganderätt. — Invånarnes rådighet och
urskiljning. — Märkvärdig näringsflit. — Hungersnöd och
barkbröd. — Periodisk utvandring om våren. — Måttlighet och
föda. — Gästfrihet. — Klädedrägter. — Ett bröllop i Dalarna.</small>

Provinsen Dalarna är föga känd af
Fransmännen, till och med de flesta Svenskar hafva
blott ett högst ofullkomligt begrepp om denna
aflägsna trakt, der okonstlade menniskor, i skötet
af deras berg och deras fattigdom, bibehålla
forntidens rena seder, i förening med den varmaste
fosterlandskänsla.

Det gifves få nejder, som, medelst det
intresse dess nuvarande invånare ådrar sig, förtjena
en större uppmärksamhet; olyckligtvis hafva mina
utflykter i Dalarna endast varit inskränkta till
några hastiga besök i Falun och dess omgifning,
hvarom jag i ett senare kapitel, rörande
bergverket, får tillfälle att tala.

För att fylla den lucka, som härigenom
uppkommit i mina egna iakttagelser, har jag lånat
några beskrifningar af ett svenskt arbete, som,
under titel <i>Ett år i Sverige</i>, utgafs i Stockholm,
år 1830, af Hr Forssell <footnote><small>Hr Forssell är en gravör af utmärkt talang, som derjemte har
mycken litterär bildning; han har länge vistats i Paris, hvarest
han efterlemnat hedrande minnen af sin konst; han bör ej
förblandas med Hr <i>af Forsell</i>, adjutant hos Konungen (hvars
statistik förf. rådfrågat vid utgifvandet af sitt arbete). <tab><tab> <i>Förf:s not.</i> </small></footnote>. Detta arbete är
framstäldt under formen af en pittoresk vandring
genom rikets aflägsnaste provinser, och prydes af
en med öfverlägsen talang utförd gravyrsamling,
hvaröfver förklaringar igenfinnas i texten.

Hr Forssell lärer, enligt hvad man försäkrat
mig, erna att på franska låta öfversätta och trycka
denna resa, som säkert skall med begärlighet 
emottagas af alla personer, som förena konstsinne med
hågen för en angenäm och undervisande lektyr;
detta arbete skall blifva den fullkomligaste och
märkvärdigaste beskrifning, som på franska språket
hittills utkommit öfver Sverige. De utdrag, hvaraf
vi i detta och nästföljande kapitel meddela
öfversättning, skola lemna ett tillräckligt begrepp om
samma arbetes förtjenst, och torde tilläfventyrs,
genom det intresse de väcka, bidraga till
påskyndandet af dess utgifvande.

<h2><small>DALARNA.</small></h2>

”Landet omkring Dalelfvens tvenne stora
grenar, den östra och vestra, hvilka från närbelägna
källor i norrska fjellen, efter ett långt, böjdt, af
skogar och bergstrakter åtskildt lopp, sammanflyta
vid Djurås i Gagnäfs socken — är hvad man i
egentlig mening kallar Dalarna, hvilka derföre
delas i Öster- och Vester-dalarna, så väl till
folkets lynne, som landets natur, betydligen olika.
Österdalarna, i hvilkas sydliga trakt Leksand först
möter, äga omkring elfven, och der de omsluta
de stora Orsa- och Siljans sjöar, mera öppna och
rymliga slätter (såsom vid Mora), samt njuta,
ehuru nordligare än Vesterdalärna, en mildare
luft än de.”

”De sednare deremot, med betydligt högre
läge öfver hafvet, trängre dalar och närmare 
granskap till fjellen, hafva hårdare klimat och äro
oftare blottstälda för vårens och höstens förstörande 
nattfroster. I lynnet skilja sig äfven dessa
båda trakters invånare. Vesterdalkarlen är mera
lätt och gladlynt samt har i sina seder mycket
som liknar Norrmännen. Dess lekar äro mera
lifliga. Den vackra <i>Hallingdansen</i> <footnote><small>”Af Hallings socken i Norrige; dansas äfven i Jemtland och
Wermland. Den är en slags hastig vals med svåra, ofta
konstiga brytningar, och af stor skönhet, då den väl utföres.” </small></footnote>, en, som
namnet utvisar, norrsk nationalpolska, får man
der se utföras med en förvånande ledighet och
vighet i språng och rörelser. Österdalkarlen
förefaller mera tung och allvarsam. Men äfven inom
dessa områden, ofta mellan närgränsande socknars
allmoge, röjes i seder, bruk, själsförmögenheter,
till och med kroppsbildning (såsom mellan Rättvik 
och Mora), en så stor olikhet, att man skulle
nödgas antaga till dess förklaring flera i de äldsta
tider skedda invandringar af olika folkstammar,
hvarom likväl våra fornhäfder icke lemna någon
upplysning. Dessa skiljaktigheter, som äfven
betecknas af socknarnas olika klädedrägt, underhållas 
ännu sorgfälligt, synnerligen derigenom att
giftermålen vanligtvis inskränka sig inom socken,
ofta byn. Byarna äro här mycket stora.
Ungkarlarne i en sådan tillåta ej gerna att en
främmande der friar, om han ej genom föregånget 
öppet tillkännagifvande af sin böjelse och passande
välfägnad förstått att dertill vinna deras bifall.”

”De för denna allmoge gemensamma
karaktersdrag äro öppenhet, svenskt allvar, redligt
sinne och ett ljust, ofta skarpt förstånd, hvilket icke
sällan framlyser i deras qvicka och fintliga svar.
Med yttre sträfhet förena de en varm känsla för
billighet och rättvisa. Deras kärlek till frihet
yttrar sig i en lugn vaksamhet öfver egna rättigheter, 
utan småaktig afundsjuka öfver andras
företräden. Tycket för det kraftfulla, ofta hårdt
allvarliga gör, att de snarare fördraga utbrottet af
manligt våld än ett kallt med afsigt yttradt
gäckeri. Då, med få undantag, hvarje jordbrukare
i denna trakt äger sjelf det hemman han odlar,
gifver detta honom, huru litet det än må vara
och knapp den bergning han deraf drar, en 
känsla af sjelfständighet och oberoende, som
återspeglar sig i hans lynne, seder och handlingar;
sådan är den anda, som äfven den minsta del af
fosterjorden ingjuter i sin ägares bröst. Vid de
täta hemmansklyfningarna mellan sönerne i ett
hus, uppkomma ofta så små lotter, att af dem,
för nya ägaren, ingen full besutenhet kan vara
att hoppas, äfven med ansträngd och ökad odlingsflit 
— utan han måste tillgripa binäringar; men
så stor är Dalkarlens kärlek till fosterjorden, att
han högre än penningevinst värderar äfven en
ringa arfslott i fadershemmet och sällan med fri
vilja säljer en jordteg. Obekant med umgängsspråkets 
stela, ofta löjliga fordringar, helsar han
ännu alla med det förtroliga <i>du</i>; likväl behåller
knapt någon svensk allmoge mera aktning för
sina styresmän, prester och domare. Icke sällan
röjer denna sig i en sjelfmant frivillig
uppmärksamhet. När landshöfdingen, vid någon
embetsresa, eller häradshöfdingen, för att hålla ting,
komma till socken, sedan det blifvit mörkt, möta
dem ofta skaror af Dalkarlar, hvilka, på längre
eller kortare afstånd från kyrkan eller byn,
skynda att med bloss upplysa deras väg. Antalet af
sådane fackelbärare är stundom rätt betydligt.”

”Van att kämpa med faror och nöd, äger
Dalkarlen en stor rådighet vid ovanliga händelser
och beräknar lugnt kraften af sin verksamhet.
Ännu, som fordom, utmärker honom hans stora
skicklighet i handaslöjd. Denna sätter honom icke
allenast i stånd att åt sig sjelf förfärdiga alla till
ett landtbruk eller hushåll nödiga saker och
verktyg, utan äfven att, genom föryttrande af sådana
till andra provinser, bereda sig lönande binäringar. 
Dalplogen är för sin godhet allmänt berömd
och eftersökt. I Mora socken förfärdiga bönderne
väggur till betydlig försäljning. I tvenne af denna 
sockens byar, Östnor och Öna, sysselsätter och
föder denna tillverkning, jemte åkerbruket, de
flesta hushållen, till ett antal af omkring 70.
Urtaflorna målas och ritas, med väl formade
siffror, af bondflickor. Elfdalsbon, som isynnerhet
utmärker sig för slöjdflit och händighet, förfärdigar 
väfskedar, hvilka ofta utom riket afyttras,
och de arbetare, som vid porfyrverket tillhugga
pjeserna, innan de slipas, äro bönder, som
mellanåt sköta sin jord. Laggkärl, korgar, skåp,
båtar, spinnrockar göras med stor skicklighet i flera
socknar, och smärre smiden, såsom liar, halster,
pannor, m. m., isynnerhet i trakten kring
Hedemora.”

”Oaktadt den stora öfverbefolkning, hvaraf
isynnerhet de egentliga Dalsocknarna lida, skulle
denna skicklighet i mekaniska yrken och det
trägna arbete, som på jorden användes, likväl kunna
sprida bergning och välmåga, om ej förfärliga
missväxter så ofta förstörde för Dalkarlen alla på
jordens afkastning fästade förhoppningar. Då
måste han i hungersnöden tillgripa trädens bark, att
deraf bereda sig en usel näring, lycklig om
styrelsen, af en faderlig omtänksamhet, bereder
honom tillfälle att, mot ett billigt framtida
återgäldande, erhålla understöd af spannemål. Detta
måste han dock sparsamt begagna, att ej en nöd
af ökad skuld må tillkomma till den, som en oblid
himmel vållat. I sådana hårda år äro äfven
utvandringarna att söka arbete talrikare. Dessa ske
vanligtvis tidigt om våren, då såningen hemma
öfverlemnas åt den ålderstegne fadren, åt hustrun,
eller någon granne; mot hösten sker
återvandringen.”

”Dalkarlens lefnadssätt är i allmänhet ytterst
tarfligt. Säd till gröt eller bröd är hans
förnämsta födoämne; tre eller fyra strömmingar med
något potatoes ett middagsmål. Brännvin och
dricka finnas vanligtvis ej hemma i huset, utom
hos de förmögnare. Till högtider brygges
särskildt så kalladt högtidsdricka. I Dalarna,
äfvensom i rikets norra provinser, nyttjas ett slags
bröd, kalladt tunnbröd, hvilket utbakas till stora
kakor, tunna som papper, och hopvikes sedan det
gräddats. Till detta bröd begagnas vanligtvis korn
eller hafremjöl, någon gång, isynnerhet i Rättvik,
ärtmjöl. I de fattigare socknarna måste alltid,
äfven i goda år, invånarna blanda något bark i
sitt bröd.”

”Den gamla nordiska gästfriheten håller
Dalkarlen ännu i helgd, och villigt öppnar han för
den främmande sitt tarfliga matförråd. Han anser
som en ohöflighet, att fråga efter den främmandes namn, 
innan den njutit något af hans bord.
— Denna sed är bevarad från de tider, då
åtnjuten gästrätt gaf skygd och säkerhet äfven åt
en fiende, som begärt den, och då man fruktade
att, vid upptäckten af ett hatadt namn, råka i
frestelse att bryta mot gästfrihetens heliga lagar.
I Särna socken i Vesterdalarna brukade förr
bonden, då han, om sommaren, med allt sitt folk
flyttade från byn ut i skogen, till sina fäbodar,
att upphänga på sin stugudörr en tafla, på
hvilken han tillkännagaf under hvilken sten vid
gården nyckeln till visthuset låg gömd, på det att
den trötte eller hungrige vandrarn skulle, äfven
under hans frånvaro, finna i hans hus hvila och
förfriskning. ”<i>Men</i>”, yttrar sig Hülphers, som i
sin resa i Dalarna anfört detta vackra prof på
gästfrihet, ”<i>de hafva nu blifvit försiktigare.</i>”

”Klädedrägten, som vexlar i de flesta socknar, 
är äfven inom hvarje sådan till vissa delar
olika, vid olika tillfällen och högtider.
Klädförrådet i ett Dalkarlshushåll är derföre temligen
dyrbart, ofta dyrbarare än en ståndspersons, samt
utgör en betydlig del af det lösa boets värde.
Klädstugorna äro icke sällan fullsatta kring
väggarna med klädespersedlar, till det mesta dock
af egen tillverkning. Qvinnorna i Leksand och
Mora utmärka sin förmögenhet, bland annat, med
antalet af veck på kjortlarna, och i sistnämde
socken bör en högtidligt klädd kullas lintyg
synas nedanför kjorteln en eller flera tum. <i>Kullorna</i>, 
eller de ogifta, bära äfven hvitt hufvudkläde, 
men öppet i nacken, så att det låter se den
omsorgsfullt lagda och med lysande hand omgifna
hårflätan; det kallas då <i>timb</i>. En kullas hårklädsel 
för kyrkogången upptager mycken tid. Bruket
af olika hufvudbonad för gifta och ogifta är, med
få undantag, allmänt i Dalarna; det förekommer
äfven i andra trakter af Sverige, såsom i
Vingåker <footnote><small>”Walter Scott anför, i noterna till sitt poëm <i>Lady of the Lake</i>
(3:dje sången), en dylik sed äfven i Skottland. Flickorna der,
då de gifta sig, utbyta sina bandprydda hårflätor (<i>snood</i>) mot
ett hufvudkläde (<i>toys</i>). I allmänhet igenkänner man hos
Dalallmogen många af de skottska seder, som denne ryktbare
författare målat.” </small></footnote>. Förklädet, som i Leksand får namn af
<i>magd</i>, har der en viss betydelse, i anseende till
färgen, hvilken bestämmes af olika årstider och
högtidsdagar. I sorg nytjas gult <footnote><small>”Chinesarnes sorgdrägt är gul.” </small></footnote>, men för
öfrigt grönt eller blått, stundom randigt; det är
vanligtvis af chalong eller hemmaväfdt tyg. Äfven
lifstycket är af chalong eller, hos de förmögnare,
af siden. Qvinnorna, likasom karlarna, bära icke
sällan knif vid sidan.”

<h2><small>ETT BRÖLLOP I DALARNA.</small></h2>

”Aftonen för brölloppet, kallad <i>bröskålsqvällen</i>, 
som är lördag, börja gästerna redan tidigt
att samlas, och ur åkdonen utpackas de bidrag
till gästabudsförtäringen, som de medfört, såsom
smör, ost, skinka, m. m. I brölloppsgården och
de närmaste husen i byn inqvarteras de
främmande. Bruden begifver sig nu, om byn är
aflägsen från kyrkan, till kaplansgården, att der,
i tid följande dagen, iklädas sin skrud. Derifrån,
öfver kyrkvallen, sker också det egentliga
brudtåget, sedan brudgummen, ridande med brudskaran, 
hunnit ankomma. Någon gång klädes bruden
hemma, då hon åkande beger sig till kyrkan. Vid
kaplansgården ordnar sig tåget.”

”Först går kyrkvaktarn eller spögubben, med
en liten käpp eller sticka i handen, näst honom
spelmännen, och derefter brudgummen, klädd i
den högtidligaste drägten, beledsagad af någon
ansedd man inom hans slägt (kallad brudsven
eller reduman), eller också af soldaten i roten,
samt åtföljd af en skara brudriddare <footnote><small>I Sverige rådde, under en del af medeltiden, en sådan
laglöshet, att våld och qvinnorof icke ansågos för brott; tvertom
gjorde man sig en heder deraf; en brud kunde derföre ej med
säkerhet föras till altaret, med mindre hon på sin väg beskyddades 
af ett talrikt följe. Man såg sig föranlåten att utfärda
en lag om qvinnofrid och att hota med himlens straff. Detta
är ursprunget till den mängd brudriddare, som än i dag
figurera vid bröllopp på landsbygden. <tab><tab> <i>Hr Daumonts not.</i></small></footnote>. Efter
dem uppträda brudpigorna, 8 eller 10, i en
särskild drägt, nära lik den, i hvilken bruden sjelf
visar sig i kyrkan nästföljande söndag, då hon
heter <i>ungbrud</i>. De bära gröna kjortlar, svarta
tröjor, om halsen flera rader glasperlor, och på
fingrarna många förgylda silfverringar, med 
hängande berloquer. Hufvudet är bart, utan <i>timb</i>,
och från den i ring kring hjessan lagda flätan
nedhänga brokiga sidenband, ofta med guld eller
silfverkanter. Endast i hufvudets klädsel är
brudpigornas drägt olika ungbrudens, hvilken, såsom
gift hustru, bär hufvudet alldeles betäckt af den
så kallade <i>hatten</i>, som för tillfället vanligtvis är
prydd med spets, och baktill hopfästad med gröna 
sidenband. Klaffarna på en ungbruds skor äro
utsydda, och de blå banden, med hvilka de
hopfästas, fullsatta med tennperlor. Efter
brudpigorna kommer bruden, följd af brudsätan eller
brudframman, merändels någon gift qvinna af
hennes nära anhöriga. Bruden bär öppen förgyld
silfverkrona (kyrkans tillhörighet, som för dagen
utlånas), utsirad med silfverband och glimrande
prydnader. Från denna nedhänga kring halsen,
bland det utslagna lockade håret, mångfärgade
sidenband. Stundom nytjas ej eget hår, utan
kronan fästes på en peruk af lin, hvilken,
nedfallande på axlarna, skall föreställa <i>gullgula
lockar</i>. Flera hvarf glasperlor och annan prydnad
betäcka halsen. Broderade handskar och en grannt
utsydd bröstlapp, fästad på den gammalmodiga
svarta sidenklädningen, äro äfven nödvändiga
delar af hennes skrud.”

”Spelmännen stanna vid kyrkdörrn, och
vigseln förrättas före gudstjensten. Vid brudskarans,
på Dalspråket <i>brudkärreds</i>, återkomst till
bröllopsgården, möta på trappan brudgummens eller
brudens mor samt kokerskan (redejan).  Den förra
leder brudlaget till bröllopsrummen, den sednare
för bruden till köket, att smaka på maten, vid
hvilken sed något skrock sannolikt är fästadt.  Vid
bröllopsbordet intager bruden sin plats mellan
presten och brudgummen; soldaten vid roten har
alltid ett af högsätena, en märklig hyllning åt
krigsståndet.  Efter måltiden, som sker i flera rum, då
hvart matlag sitter omkring sin smörklimp, och
sedan talen för de nygifta af presten äro hållna,
går bruden, åtföljd af brudsvennen och spelmannen,
omkring bland gästerna, som ännu sitta qvar i
sina rum, och räcker hvar en af dem en silfverskål, 
kallad <i>skänkkosa</i>, fylld med någon bättre
dryck, vanligtvis öl.  Sedan gästen tömt den,
lägger han sin gåfva på det fat, som redumannen
bär, eller också förbinder sig till något understöd
för de nygiftas bosättning, och gåfvans storlek
och beskaffenhet förkunnas laget högtidligt af
redumannen.  Under denna vandring, som kallas
<i>skänka</i>, hvilket i deras språk tycks vilja säga <i>få
skänker</i>, uppstämmer spelmannen en egen melodi,
<i>skänklåten</i>.  Någon gång ännu, ehuru ej allmänt,
plägar bruden, då hon räcker skänkkosan, nytja
dessa ord: ”sitt i Guds frid! det är min och min
dannemans skål.”

”Efter skänkgången börjar dansen, som
presten med bruden öppnar.  Den är långsam; hvarje
par rör sig omkring sin fläck, med ett tungt steg
mellan tvenne lättare, en gravitetisk daktyl.  Mot
aftonen dansas bruden bort.”

”Ett bröllopp räcker alltid flera dagar, och
ända till 300 personer kunna dervid vara samlade.  
Spelmannen är vanligtvis den, som förlustar
laget med allehanda gyckel och förklädningar.”

”Andra brölloppsdagen ger bruden skänker af
band, vantar, tråd o. a. åt hvarje slägt, i mån af
dess gåfvor första dagen; då hemsläpa äfven
ungkarlarna en hög gran, som ställes midt på
gården, för hvilket besvär brudgummen serskilt
måste bestå dem brännvin.  På någon af de sednare 
bröllopsdagarna dansas brudgummen bort.  Då
festen skall slutas, inträder kökssvennen i
bröllopsrummet och med bedröflig min framvisar för
laget en tom kittel eller så (som de kalla björnen), 
eller också en tunntapp att dermed symboliskt 
framställa dryckesförrådets ömkliga tillstånd,
hvarefter gästerna åtskiljas.”

Några dagar efter min återkomst (från Dalarna, 
der författaren lärer bivistat första dagen af
en dylik bröllopsfest, som den nyss beskrifna)
gjorde jag en liten utfart till ett annat Mora, i
Upland.  Detta i svenska historien märkvärdiga
ställe är beläget vid pass en mil från Upsala.

Ingen ort i Sverige står i så nära samband
med detta lands historia, som denna nejd.  Det
var på Mora slätt, som Svenskarne fordom
förrättade sina konungaval; man ser ännu den sten,
på hvilken den nyvalde konungen upphöjdes, och
från hvilken han emottog folkets hyllning; man
inristade i en annan sten dagen och åratalet, då
händelsen inträffade, och flera af dessa stenar
finnas än i dag väl behållna.

Den sten, som uppbar de fordna regenterna,
låg länge utan allt skygd på fältet; men nu
regerande Konungen har låtit öfverbygga densamma,
hvarigenom detta minnesmärke fredas för den
åverkan, hvarmed den hotades af de strängare
årstiderna.

Slätten, som omgifver Mora, är betäckt med
ett stort antal ättehögar.

*
</chapter>

<chapter name="11. Dalarna. — Gustaf Vasa. Gustaf Wasa. — Ornäs. — Mora. — Rättvik. Karakteristisk olikhet i utseende, seder och klädedrägt bland invånarne inom denna socken. — Elfdalen. Vanor och bruk, som utmärka finskt ursprung. — Skönt porfyr-brott. — Återresa till Stockholm.">
<h2><small>ELFTE KAPITLET.</small></h2>
<img>Dalarna. — Gustaf Vasa.</img>
<small>Gustaf Wasa. — Ornäs. — Mora. — Rättvik. Karakteristisk olikhet 
i utseende, seder och klädedrägt bland invånarne inom denna 
socken. — Elfdalen. Vanor och bruk, som utmärka finskt
ursprung. — Skönt porfyr-brott. — Återresa till Stockholm.</small>

”I södra trakten af Dalarna, Thorsångs socken, 
1¼ mil vesterut från Fahlun, omkring 22 mil
från Stockholm, på en högländ udde vid stranden af 
sjön Runn, ligger Ornäs, denna, i svenska frihetens
historia, namnkunniga herregård.  Bland de många 
orter, som genom Gustaf I:s märkvärdiga
ungdomsöden blifvit för svenska hjertan dyrbara och
heliga, intager denna ett utmärkt rum.  Den
händelse, som gifvit den ett sådant värde, är 
följande:”

”I skymningen en Novemberafton, år 1520,
omkring helgamässotiden, satt i hvardagsstugan,
vid öfra ändan af det långa ekbordet, dåvarande
ägaren till Ornäs, den rike och mäktige Arendt
Pehrsson (Örnflycht), och samtalade förtroligt med
sin hustru, Barbro Stigsdotter, af slägten
Svinhufvud.  Rummet upplystes endast af en väldig
brasa, som sprakade ur den stora och öppna
spiseln, omkring hvilken, som då sed var, husets
tjenstfolk satt i en halfcirkel och arbetade; pigorna 
spunno eller sydde; drängarne slöjdade, och
några gamla tjenare, i en vrå, bundo på fiskredskap.  
Öfver dörrn och på sidorna om den hängde
bågar, spikklubbor, pilkoger och spjut, och nederst
vid golfvet stodo yxor lutade mot väggen.”

”Arendt var just nu sysselsatt att i förtroende
för sin hustru berätta de förskräckliga tidningar
från Stockholm, hvilka han kort förut hört af
Brun Bengtsson på Sätra, hennes systerson och
Konung Christierns befallningsman öfver Bergslagen 
och Dalarna; huru Konungen, vid sin 
kröning, hade, på erkebiskop Trolles anklagelse,
låtit på Stockholms torg halshugga öfver nittio
män, andliga och verldsliga, till största delen af
rikets förnämsta slägter; huru han öfverallt
efterspanade Sturens anhöriga och vänner, som
undsluppit hans hämnd, och hade äfven upp i
Dalarna afsändt bud, synnerligen med befallning att
uppsöka och fängsla den unge Gustaf Eriksson,
hvilken troddes dit hafva tagit sin tillflykt, sedan
han försvunnit från sin fädernegård Räfsnäs i
Södermanland; ett högt pris vore utlofvadt för den,
som kunde bringa honom lefvande eller död i
Christierns våld.”

”Han hade nyss slutat sin berättelse, hvilken
hans hustru, med knäppta händer och klappande
hjerta, afhörde, då dörrn öppnades, och en ung
man, omkring 30 år gammal, med raska steg
inträdde.  Han bar en yxa på axeln och var klädd
som Dalkarlar då brukade, hvilka gingo omkring
på bygden att söka arbete, med rund hatt, kort
jacka och håret tvärt afklippt omkring halsen.  
Hans stolta blick och ädelheten i hans väsende
väckte Arendts uppmärksamhet, hvilken äfven tyckte 
sig igenkänna främlingens anletsdrag.  Denne
nedsatte sin yxa vid dörrn, steg fram till Arendt
och begärde af honom ett enskildt samtal.  De
åtföljdes i ett sidorum, och här yppade den
främmande, att han vore den af Christiern förföljde 
Gustaf Wasa; han påminte Arendt deras vistande
tillsamman vid Upsala akademi och de strider de
delat under Sten Sture den yngres fana; han
fordrade nu med vänskapens och gästfrihetens rätt
beskydd, och uppmanade honom att medverka till
fäderneslandets räddning. Gustaf berättade: att,
sedan hans far och svåger fallit under bödelsyxan,
han sjelf nödgats, oaktadt Christierns lejdebref
och den säkerhet, som Christina Gyllenstjerna,
vid öfverlemnandet af Stockholm, för honom
utverkat, dölja sig i den förklädnad han nu bar.”

”Arendt tycktes afhöra honom med deltagande; 
han utforskade hans afsigter, ingick i hans
förslag och lofvade honom allt bistånd, som han
möjligen kunde åstadkomma. Han förde Gustaf
öfver gården till loftsbyggningen, der han, sedan
de gått uppföre en hög vindeltrappa, anviste
honom, vid ändan af en lång gång, ett rum
(fatburen), der han bad honom med trygghet hvila
sig; han ville, sade han, imellertid inhemta
grannarnas tanka.”

”Arendt hvälfde dock inom sig helt andra
planer än Gustafs räddning; det pris, som var
satt på dennes hufvud, och det anseende han,
genom Gustafs fängslande, hos Konungen hoppades 
vinna, retade på en gång hans girighet och
hans ärelystnad. Han for genast till sin granne,
Måns Nilsson (Svinhufvud), upptäckte hvilket 
dyrbart rof lyckan gifvit i hans händer och hvad
bruk han tänkte deraf göra; men denne redlige
man afskydde ett våld mot den i norden så heligt
hållna gästfriheten, och afrådde honom från sitt
företag. Arendt missnöjd lemnade honom och
for, utan att stanna, tvert genom sin gård,
söder ut till Sätra, der han af Brun Bengtsson
hoppades finna mera beredvillighet, hvilken icke
heller uteblef.”

”Denne gjorde sig strax färdig att med
beväpnade män skynda till Ornäs och gripa Gustaf.
Men den säkerhet, i hvilken de trodde sig hafva
sin flykting, och glädjen öfver den vinst de skulle
skörda af dess lätta tillfångatagande, gjorde att
de tillbragte den sena aftonen och en del af natten 
mellan fyllda bägare, och uppbröto först
morgonen derpå.”

”Gustaf hvilade imellertid sorglös; men hans
och Sveriges skyddsengel vakade. Arendts hustru,
ehuru tillhörande en slägt, i allmänhet tillgifven
Christiern och Danmark, hade fattat medlidande
för den förföljde svenske ädlingen. Hon hade
sett sin man, då han for genom gården, med
brådskande ifver taga vägen till Sätra, och väl
bekant med hans karakter, anade hon hans afsigt.
Hon befallte derföre genast en dräng, på hvilkens
trohet hon kunde lita, att under natten sätta häst
och släda i ordning, och tidigt om morgonen hålla
dem vid yttre sidan af det hus, der Gustaf
hvilade. Långt innan dagen ljusnade väckte hon
denne, berättade i hvilken fara han sväfvade, det
medel till räddning hon beredt, och rådde honom
att fly norrut till Svärdsjö, till presten Jon,
hvilken hon kände som en redlig man. Rörd och
tacksam mottog Gustaf hennes förslag. Ännu
återstod dock en svårighet: huru han skulle komma
från öfra våningen, ty åt gårdssidan, der trappan
var, vågade hon ej föra honom, af fruktan att
någon bland tjenstfolket skulle blifva dem varse.
Med tillhjelp af en flera alnar lång handduk,
sådan som då brukades och ännu ses någon gång i
aflägsna bondgårdar, hissade sig Gustaf lyckligt
ner till sin släda.”

”Knapt var han i säkerhet, förrän Arendt
Pehrsson och den kunglige fogden med 20
beväpnade män stormade in på gården, då de med
harm och raseri funno sitt rof borta. Barbro
förebar, att Gustaf redan aftonen förut saknats,
utan att någon visste hvart han tagit vägen. En
tradition berättar att Arendt sedermera aldrig
kunnat tåla sin hustru, och aldrig velat lefva med
henne.”

”Den byggning, ur hvilken Gustaf på detta
sätt räddades, är till våra dagar med omsorg
bibehållen. Den är uppförd af rundt otäljdt 
timmer, med öfre våningen (eller det så kallade
loftet) på ömse sidor framskjutande utom den nedre;
ett byggnadssätt, som, i de gamla sjelfhämdens
tider, tycktes vara beräknadt på försvar, då huset
nära får karakteren af en borg. Den höga trappan 
leder till en gång, hvilken löper längs efter
yttre sidan af öfra våningen. På norra ändan är
det rum, ännu <i>fatburn</i> <footnote><small>”Af gamla svenska ordet <i>fat</i>, som betyder kärl, kläder och
i allmänhet dyrbarare husgeråd, samt <i>bur</i>, hus, kallades så
det rum, der gårdens ägare förvarade sina helgdagskläder,
hvilket tillika var främmandstuga. Ännu är det ej ovanligt,
isynnerhet i Sveriges norra provinser, att en resande, som
besöker någon aflägsen bondgård, föres att hvila i ett rum,
som de kalla <i>herrstugan</i>, der mannens och hustruns 
helgdagskläder hänga, husets silfver och dyrbarheter förvaras, och
grannt målade linneskåp pryda väggarna.”</small></footnote> kalladt, dit Gustaf
fördes, och den säng står ännu qvar, i hvilken
han öfver natten hvilade.”

”Ornäs sednare ägare har här samlat, såsom
till ett museum, flera dyrbara minnesmärken af
Gustafs vandringar i Dalarna. I öfre hörnet af
rummet står han sjelf, i en målad träbild, under
en himmel, med handen hvilande på den svenska 
bibeln, sådan den, år 1541, på hans försorg,
först utkom. Ett fickur af messing, hvilket han
burit, en bössa med hjullås, på hvilken synes
bokstäfverna G. S. G. R., jernhandskar, vapen
och dryckeskärl från denna tid visas den 
resande, hvilken äfven säkert med nöje betraktar det
porträtt af Gustafs räddarinna, som här förvaras.
Omkring dörrn till rummet synas några stela illa
skurna träbilder, hvilka, beväpnade och klädda i
den tidens drägter, föreställa de Dalkarlar, som
i Gustafs öden haft något närmare deltagande.
De stå här som hans lifvakt, symboler af den
trohet svenska allmogen i alla tider för sina
konungar visat. Med sitt ringa antal tyckas de
äfven vilja påminna kommande slägter hvad få krafter 
Försynen behöfver att ur slafveri rädda ett
folk, hvars sinnen ännu ej blifvit förslafvade.”

”Bland dessa bilder är äfven Morakarlen
Engelbrekts, densamme som på skidor sändes att
uppsöka och till de ångrande Dalkarlarne återföra
Gustaf, då denne, misströstande efter det vägrande 
svar han i Mora erhöll på sin första begäran
om hjelp, var på vägen att lemna sitt olyckliga
fädernesland och redan hade hunnit till Lima,
en gränssocken mot Norrige. Engelbrekt stridde
sedan troget och tappert för fäderneslandets sak.
Den drägt hans träbild på Ornäs bär, är kanske
sådan, som den bars af de sexton Dalkarlar, hvilka 
Gustaf till sin lifvakt utvalde, och består i
kort hvit vadmalsrock med gröna uppslag och röda
kanter, samt hatt med hög spetsig kulle; han
stöder sig på sin enkla men väldiga dalbåge, och
pilkogret hänger vid hans sida.”

<h2><small>MORA.</small></h2>

”Hit ankom Gustaf några dagar före julhelgen, 
år 1520, ständigt förföljd af Christierns
utsände efterspanare. I Mora prestgård emottogs
han med välvilja af kyrkoherden Jakob Pehrsson.
Men denne vågade ej hos sig behålla honom. Han
fördes till den närbelägna byn Utmeland, der han
hos bonden Tomt Mats Larsson gömdes i dess
källare, och mat från prestgården sändes honom.
Men äfven här söktes han af sina förföljare. En
dag, då bondens hustru var sysselsatt med
julbrygden i den stuga, der nedgången till källaren
var, hörde hon Christierns folk komma. Hon
skyndade då att vältra ett bryggkar öfver
källarluckan — och lyckades således att göra äfven
denna efterspaning fruktlös <footnote><small>”Källaren, der Gustaf doldes, underhålles ännu, och gården
kallas, efter sin fordne ägare, ännu Tomtgården.”</small></footnote>. Så låg Gustaf
gömd, tills han en dag under julhögtiden
framträdde, och efter slutad Gudstjenst tilltalade den
på kyrkovallen församlade allmogen. Manligt ljöd
hans stämma och nordanvinden förde hans kraftfulla 
ord öfver fältet <footnote><small>”Dalkarlarne uppmuntrades att bistå Gustaf äfven deraf att
det alltid blåste nordan, då han tilltalade dem; en vind, som
ansågs lycklig vid stora och vigtiga företag.”</small></footnote>. Han beskref för dem
rikets tillstånd, påminte dem hvad deras fäder
gjort under Engelbrekt och Sturarne, uppmante 
dem att förena sig med honom, till fäderneslandets 
räddning, och slöt med dessa ord: ”mina
förfäders mod, mitt svärd och mitt blod — ty
mer har icke tyrannen lemnat mig — är
fäderneslandets, och fäderneslandets sak är min.”

”Han erhöll väl ej genast af allmogen det
svar, han hade hoppats, dock förvärfvade han sig
ännu många nya hemligen tillgifna vänner. Denna 
sinnesstämning visade sig snart; ty då, kort
derefter, en dansk fogde, utsänd att gripa Gustaf,
kom till Mora, blef han af Rasmus Jute, en der
bosatt man, öfverfallen och ihjälslagen, och då,
under samma tid, Morakarlarne en dag från
kyrkvallen sågo en tropp ryttare, af 100 man,
komma tågande på isen, uppåt Siljan, och nalkas
stranden, sprungo de tillsamman och började med
all kraft att klämta i kyrkklockorna, såsom det
brukades, då någon stor fara hotade. Vädret låg
uppåt socknarna, och från alla håll nedströmmade
skaror af beväpnade bönder från bergen.
Prestgården, dit danska hären tagit sin tillflykt,
stormades; dörrarna uppslogos med stockar, och
Danskarne kunde blott rädda sina lif genom en
högtidlig ed, att ej tillfoga Gustaf något ondt.”

”Vi hafva redan nämt huru denne, då han
ej kunde förmå allmogen till något enhälligt
beslut, begaf sig bort på vägen åt Norrige, huru
han återkallades och af de utsände skidlöparne
upphanns i Lima socken, nära gränsen. Det var
till Mora prestgård han då återvände. Det var
der han fann allmogen samlad sig till mötes. På
fältet derinvid mottog han, som rikets höfvidsman, 
deras ed om trohet och lydnad, och der
utdelade han de första pilar, bågar och spikklubbor 
åt de trehundrade tappre, som, anförde af
honom, nu skulle uttåga till fäderneslandets
räddning. Mot Christiern, beherrskaren af trenne
riken, mot en konung, befryndad med Europas
mäktigaste furstehus, mot ett välde, understödt
af talrika och öfvade härar, af flottor, fästen och
borgar — utvandrade från Mora slätter denna
ringa, oöfvade, illa beväpnade bondehop — för
att åt verldshistorien gifva ännu ett stort och
lysande vittnesbörd hvad ett folk förmår, som,
lifvadt af kärlek till frihet och sjelfständighet, reser
sig att hämnas förtryck och våld, och att
återgifva åt en förtrampad mensklighet dess kränkta
rättigheter <footnote><small>Då man sade danske biskoppen, Jöns Beldenacke, som med
en här af 6000 man, vid Brunebäcks färja, mötte de
nedtågande Dalkarlarne, att desse, när nöden fordrade, kunde lefva
af barkbröd och vatten, utropade han med häpnad, ”ett folk,
som äter barken af träd och dricker vatten, kan icke fanden
tvinga, mindre någon man. Gode vänner! låtom oss hasteliga
draga hädan.” Den fruktan han yttrade var grundad:
oöfvervinnerligt det folk, som kan <i>umbära</i>. Den som lärt att kämpa 
mot <i>naturens</i> våld, fruktar ej heller <i>menniskors</i>.”</small></footnote>.”

”Med bestämd visshet käner man ej det ställe 
på Mora kyrkvall, der Gustaf tilltalade 
allmogen. Sannolikast har det skett från en nu till
hälften nedsjunken jordhög, kallad klockgropen;
men ingen minnesvård betecknar ännu denna
märkvärdiga plats. Nära derinvid och närmare
stranden är det ställe der Gustaf III, 1788, höll
sitt tal till Dalkarlarne. Det utmärkes af en
upphöjning, omgifvet af ett staket och planterade
träd. Vid Mora kyrka mottog äfven Konung Carl
XIV Johan en deputation af Öster-Dalarnas
allmoge. Så många minnen förena sig att gifva
denna nejd ett värde, stort och dyrbart för hvarje
svenskt hjerta.”

”Men ej blott i sina minnen, äfven i sin
natur är denna trakt märkvärdig. Den hör till en
af de skönaste inom Sverige. Det öppna odlade
fältet, kyrkan och dess omgifvande prestgårdar
och många byggnader omslutes i norr af den
väldiga Dalelfven, i söder af Siljan. Denna vackra
sjö, med sina ljusa stränder och klara lätta bölja,
öppnar här de mest leende utsigter öfver byar,
åkerfält och lundar. På afstånd synes Sollerön,
hvars kyrka, nära vid stranden, tyckes likasom
höja sig ur vågorna. De aflägsna blåa bergen
begränsa slutligen, likt en hög molnkrans, denna
tafla, hvars total-uttryck är ett mildt, stilla
majestät.”

”I seder och lefnadssätt bibehåller detta folk
ännu mycken renhet och enkelhet, och den 
karakteristik vi redan lemnat öfver Dalallmogens
berömvärda egenskaper i allmänhet, torde här och
i de omgifvande Elfdalns och Orsa socknar finna
de minsta undantag. Väl hafva utvandringarna,
hvilka, för landets öfverbefolkning och det
bristande utrymmet till odling, ske mycket talrika
(från Mora utvandra årligen öfver 2000), någon
gång på de återkommande visat ett menligt
inflytande, dock är det en tröst att finna den fordna 
dygden och redligheten från de flesta af deras
boningar ej ännu försvunnen.”

”Ehuru umgänget mellan könen är i hög grad
otvunget, har dock sällan sedligheten lidit deraf.
De så kallade hedersnätterna äro äfven här gängse; 
likväl är det nästan alldeles oerhördt att finna
inom något Dalkarlshus en okysk lefnad, och oägta
barn födas ytterst sällan. I Mora, Leksand och
några andra socknar är brukligt att kullorna
under vintern, vissa aftnar i veckan (vanligen
Tisdagar och Fredagar), samla kring sig drängarne i
byn, utan att föräldrarne äro tillstädes. Dessa — 
<i>soiréer</i> anställas merendels i fähuset (på dalska
<i>fjåset</i>), der man på en stubbe, beslagen med en
jernplåt, har stickbloss brinnande till lysning.
Kullorna virka då band, muddar, m. m., åt sina
tillbedjare, som deremot förlusta dem med
muntert glam. Sammankomsten räcker vanligen långt
inpå natten.”

”I de ofantliga skogar, som på norra och
östra sidan omgifva Moras odlade trakter, hafva
bönderne sina fäbodar. Till dessa (nära motsvarande 
Schweitzarnes <i>sennenhütten</i>) utvandra de
med sin boskap på nomadiskt vis, vid början af
sommaren, hvilken utvandring de kalla <i>bufyera</i>.
Merändels äro kring sådane små ensliga skogsställen 
små åkertegar och ängsfläckar upptagna, hvilka 
med mycket besvär och tidsspillan skötas och
underhållas. Boskapens vård är anförtrodd åt
unga flickor, som, under det de vandra omkring
i den öde bergsbygden, ofta uppstämma på sina
vallhorn eller långlurar <footnote><small> ”De förra göras af kohorn, med tre eller fyra små hål på
sidan, att modulera tonerna och spelas som en vanlig spetsflöjt.
De sednare bestå af tätt hopfogade tunna granspjelor, 
omlindade med näfver. De äro långa och raka, hafva vidgad
mynning som ett valdthorn, och begagnas när ljudet bör höras på
långt afstånd — vanligen att bortjaga björnar eller vargar.
Att skrämma dem, måste äfven kullorna då och då, om
nätterna, aflossa ett bösskott, hvilket likväl ofta ej gör någon
verkan. På deras vallhorn blir man stundom varse inristade
bokstäfver; dessa äro ej initialerna till ägarinnans namn, utan
till någon ungdomsväns eller leksysters, hvars minne de på
detta sätt återkalla och upplifva.”</small></footnote> de enkla, hjertliga
melodier, som ännu i aflägsna byggder finnas bevarade 
från Nordens urgamla folksharpa.”

”Runor äro här ännu kända och nyttjade.
De bomärken, som bönderne rista på sina
åkerredskap och husgeråd, äro merändels runbokstäfver, 
och runstafven nyttjas såsom en stående
almanach. Vi ha redan nämt om det egna språk,
som allmogen i denna nejd talar. Då det tydligen 
bevarar så många märkvärdiga lemningar af
den för Skandinaviens folkstammar fordom
gemensamma Norräna-tungan, förtjente det i hög grad
att närmare, än hvad hittills skett, af någon
fornforskare granskas och undersökas.”

<h2><small>RÄTTVIK.</small></h2>

”Då man lemnar Leksands kyrka, hvars läge
på en udde i Siljan är ett af de vackraste i
Dalarna, och följer nordöstra sidan af sjön, vidtager
efter en kort timmas färd Rättviks socken. Den
omsluter en stor, af leende stränder omgifven,
vik, af hvars form den äfven erhållit sitt namn.
Landet är här mycket tätt bebygdt. Omkring
viken, mellan vackra lunder och höjder, ligga dess
flesta byar. De äro merändels mycket stora och
folkrika; Vikarby, till exempel, räknar öfver 90
grannar. Jordens kalkartade blanning gynnar
åkerbruket mer här än på någon annan trakt af
Dalarna, en omständighet, som gör det sannolikt,
att denna nejd blifvit tidigt odlad och bebodd.”

”Folket skiljer sig, både till lynne, utseende
och klädedrägt, i många märkliga drag, från sina
grannar. Synnerligen visar sig denna jemförelsen
med Moras allmoge. Rättviksbonden, med mera
mörklagd hy, bredare och rakare ansigtsform,
röjer tydligen sitt ursprung af en annan stam.
Växten är mager, knotig och ovanligt lång, den
längsta, som någon allmoge i Dalarna har.
Klädedrägten, som i fordna tider haft många
utmärkande egenheter, hvilka småningom blifvit aflagda,
behåller dock ännu, synnerligen i sin form, mycket
som skiljer den från den drägt grannarna bruka,
och som bevittnar en högre ålder. Så är det,
både af karlar och qvinnor allmänt iakttagna,
bruket af vida, något öfver skon hängande strumpor, 
eget för denna socken, och sannolikt mycket
äldre än det vanliga. Att det i fordna tider varit
gemensamt för flera trakter af Dalarna, bevisar
Morakarlen Engelbrekts bild från Gustaf I:s tid.
Sådana benkläder bära äfven de figurer, föreställande 
götiska fångar och krigare, hvilka på
basrelieferna af Colonna Trajana i Rom förekomma.
Kullornas hufvudbonad är, utom timben, hvilken
allmänt nyttjas i denna som i de flesta andra
trakter af Dalarna, en svart mössa, af kläde vid
högtidliga tillfällen, eljest af kläde med röda
kanter, till formen lik de finska och lappska
mössorna. Karlarne nyttja vanligen svart rock, men på
helgdagar äfven blå. Då aflägges också det breda,
med fyra eller fem söljor fästade, lifbältet.
Qvinnorna nyttja röda strumpor, stundom hvita vid
foten, karlarne deremot alltid blå. Till de förras
sorgdrägt hör svart förkläde.”

”Om Rättviksbonden, oaktadt sin långa resliga
växt, i sitt yttre icke äger några särdeles för
skönhet märkbara drag, äro i denna socken kullorna
deremot vanligen särdeles vackra, och utmärka
sig, genom detta företräde, framför qvinnorna i
andra trakter af VesterDalarna <footnote><small> ”Men den vackraste af all Dal-allmoge är den i Malungs och
Floda socknar i VesterDalarna. Kullorna isynnerhet utmärka
sig för ovanligt hvit och skär hy, samt lifliga uttrycksfulla
ögon.”</small></footnote>.”

<h2><small>ELFDALN.</small></h2>

”Denna, af höga berg både omgifna och
genomskurna, socken är belägen i norr från Mora.
Afståndet mellan de båda socknarnas kyrkor är
nära 4 mil. Folket, som i utseende och bildning
mycket liknar Moras allmoge, har dock i vissa
sedvanor och äfven i sin drägt några egenheter,
som gifva anledning till den förmodan, att det i
äldre tider blifvit blandadt med finska kolonister,
af hvilka ännu några få slägter finnas qvar i de
öfra trakterna af Moras vidsträckta skogsbygder <footnote><small> ”De kallas derföre äfven Finnmarkerne. Märkligt är att ett
kapell i Mora kyrka ännu heter Finnchoret.”</small></footnote>.
Så nyttjade Elfdalsbon fordom allmänt de finska
så kallade kullmössorna, en hufvudbonad, som i
allmänhet utmärker jägaren och skogsbon, då
hatten med skärm mot solen tyckes tillhöra
åkerbrukaren; de vanliga skoplaggen äro ännu
kängor, som hafva långa tunna sulor, och hoprynkas
kring benet. För öfrigt är i drägten ingenting
märkligt.”

”Jagt, fiske, boskapsskötsel, slöjdarbeten,
upptagande och förädling af myrjern äro socknens
äldsta näringsgrenar. Den sista har numera
upphört. Åkerbruket, i början en bisak, har väl i
senare tider mycket utvidgats; men en svårbrukad 
odlingsmark, förstörande frostnätter och
jordegornas för långt drifna sönderstyckning lägga
stora hinder deremot. Folket är fattigt; utan
barkbröd kan det ej framlefva något år. Den
resande, som besöker dessa ställen, och ser vid
vägen långa rader af unga tallar stå afbarkade,
hör på sin fråga, hvarföre de blifvit det, visserligen 
ej utan rysning sin skjutsbondes svar: ”till
bröd åt oss och våra barn.”

”Ett räddningsmedel från hungersnöd har
dock detta folk i det här anlagda porfyrverket.
Då det af Europa beundras i de arbeten, som
derifrån utgå, välsignas det af den fattige
Elfdalsbon, som, vid en förhärjad gröda, ser bergens
stenar, på detta sätt, likasom förvandlas för
honom till bröd. Det är genom dess höge ägares,
Hans Maj:t Konungens, enskildta stora
uppoffringar, som detta verk ännu kunnat fortfara,
och Sverige skryta af att kunna producera arbeten, 
sådana som intet annat land i Europa äger
att framvisa.”

”Porfyrverket började att bearbetas först 1788,
af ett bolag, stäldt på aktier. Sjelfva verket är
anlagdt <sup>3</sup>/<sub>8</sub> mil norr om Elfdalns kyrka, ¼ mil
öster om landsvägen, och nästan i midten af
porfyrbrotten, som ligga på spridda afstånd, 1½
eller 2 mil deromkring. Det förnämsta, och som
ger de tätaste och största blocken, är Blidbergs
grufva. Sjelfva arbetssättet och alla dertill nödiga
inrättningar äro af svensk uppfinning. Slipverkets
mekanism är isynnerhet snillrik och beundransvärd. 
Den är uppfunnen af öfverdirektör
Hagström, inrättningens äldste förtjenstfulle
styresman. Icke sällan göra bönderne sjelfve lyckliga
uppfinningar, som bereda dem genvägar och
lättnad i deras möda.”

Porfyrverket har i flera års tid afsändt till
sitt i Paris varande nederlag <footnote><small> Hos Hr Galle, bronsarbetare, gatan Richelieu, N:o 89. Han
åtar sig uträttandet af alla beställningar till porfyrverket, som
hos honom blifva anmälda.</small></footnote> en mängd pjeser
af alla slag. Man förfärdigar af porfyr mångfalldiga 
eleganta och dyrbara möbelartiklar, såsom
skålar af stora och små dimensioner, vaser, af
hvilka somliga gå till ett ganska högt värde,
kolonner, runda och fyrkantiga bordsskifvor, pendyler,
spiselkransar, bläckhorn, brefpressar, smörkannor,
saltkar, knifskaft, färgstenar med löpare, mortlar
med stötar; på dessa båda senare pjeser är mycken
brist i Paris, och det gagn, som pharmaceuter och
färgtillverkare, m. fl., hafva deraf, bör ensamt
leda till en ganska lönande afsättning, då man
jemför tillverkningen, relatift till dess dimensioner 
och tjocklek, med industriidkarnes behof.

Dessa på en gång nyttiga och förträffliga
tillverkningar äro icke så kända och värderade i
Frankrikes hufvudstad, som de förtjena, isynnerhet 
hvad bordskifvor och spiselkransar beträffa,
som, i anseende till porfyrens egenskap att emotstå 
alla verkningar af syror, äga ett ovedersägligt
företräde framför marmorn och hvarje annat ämne, 
som öfverflöd och konst använda till förskönandet 
af det inre i den rikes boningar.

Bland de vaser, som i stor mängd blifvit
afsända till Paris, äro isynnerhet de större utmärkta
af deras prydliga och fulländade former; i
allmänhet äro alla arbeten från detta förträffliga
manufakturverk utförda med ojemförlig omsorg;
kanternas jemnhet äfvensom slipningen lemna
intet öfrigt att önska.

Elfdalens porfyr är af flera slag; de, som äro
kända under namn af klitt och rennås, äro de
vackraste; de äro också rarast, och användas
isynnerhet i finare tillverkningar.

Af de svenska gråstensarterna finnas jemväl
många slag; de ljusa med små svarta prickar äro
minst vanliga; de låta, likasom porfyren, slipa
sig. Till Paris afsändas ganska vackra vaser och
kolonner, äfvensom bordsskifvor af detta ämne.

Porfyren är särdeles användbar att förvara
mjölk uti; det är bekant att mjölken snart tärer
sig in och genomfräter den vanliga marmorn,
deremot har den ingen verkan på porfyren. Den
skulle likaledes med fördel vara användbar till
urtaflor på tornklockor, sådan som den man ser
på stadshuset i Paris.

Vi hafva i det föregående omnämt den präktiga 
porfyrvasen vid Rosendal, som är af en enda
sten och håller elfva fot i diameter. Den antika
formens renhet och elegans, det fina och i
kanterna väl utförda arbetet, den ojemförliga slipningen, 
allt förvånar i detta sköna arbete, isynnerhet 
då man erfar att endast simpla bönder utfört
detsamma.

I Sverige är begagnandet af porfyrtillverkningar 
allmänt, till en synnerlig och smakfull
prydnad för rum, trädgårdar och monumenter.
Ett ansenligt nederlag för dem finnes i Stockholm, 
och utförseln deraf till främmande orter
ökas årligen, samt börjar blifva betydlig.

Sedan jag användt nära en månad på mina
besök i Upsala och dess omgifningar, tog jag
vägen åter till Stockholm, i de första dagarna af
Augusti, hvarunder jag likväl icke möttes af
något nytt föremål, värdt läsarens uppmärksamhet.

*
</chapter>
<chapter name="12. Seder och bruk. Polis. — Pass. — Tullstyrelse. — Folkets beskedlighet. — Dess smak för bullrande nöjen. — Höflighet och dess fordringar. — Fattningsförmåga, långsamhet, folksvordomar. — Korporationsfester. — Nationella sympathier och antipathier. — Barndop, giftermål, begrafningar, kyrkogårdar. — Sällskapslif, giftermål, passion för spel. — Fruntimmer. — Moder. — Toiletten. — Fruntimmernas vackra utseende i allmänhet. — Sedeslöshet
bland de lägre klasserna. — Eldsvådor. — Ekipager. — Kaffehus. — Postverket och skillingsposten. — Välgörenhets-inrättningar.">
<h2><small>TOLFTE KAPITLET.</small></h2>
<img>Seder och bruk.</img>
<small>Polis. — Pass. — Tullstyrelse. — Folkets beskedlighet. — Dess
smak för bullrande nöjen. — Höflighet och dess fordringar. — 
Fattningsförmåga, långsamhet, folksvordomar. — Korporationsfester. 
— Nationella sympathier och antipathier. — Barndop,
giftermål, begrafningar, kyrkogårdar. — Sällskapslif, giftermål, 
passion för spel. — Fruntimmer. — Moder. — Toiletten.
— Fruntimmernas vackra utseende i allmänhet. — Sedeslöshet
bland de lägre klasserna. — Eldsvådor. — Ekipager. — Kaffehus.
— Postverket och skillingsposten. — Välgörenhets-inrättningar.</small>

Ehuru jag, vid min ankomst till Sverige,
var försedd med ett ganska utförligt franskt pass,
såg jag mig likväl föranlåten att uttaga ett svenskt,
utan tvifvel till kronobetjeningens beqvämlighet,
i händelse någon skulle fallit på den tankan att
efterfråga detsamma, och detta nya pass kostade
mig omkring tjuge francs.

Så snart en utlänning ankommer till Stockholm, 
låter polisen affordra honom dess pass, och
ett par dar derefter infinner sig en af dess
embetsmän, som förevisar honom ett tryckt
papper, hvarå flera frågor finnas uppsatta på
franska, engelska, tyska och ryska språken, hvilka
böra skriftligen besvaras på det i bredden
lemnade rum; några af frågorna voro af följande
innehåll: Hvad är ändamålet med er resa? Af
hvilka personer är ni känd? Till hvem är ni 
rekommenderad? Huru långt blir ert tillämnade
vistande här? m. fl. Utlänningar äro föremål för
en synnerlig uppmärksamhet; om deras härvaro
ger anledning till ringaste misstanka, blifva alla
deras företag med omsorg bevakade; imellertid
måste man tillstå, att de njuta den oinskränktaste
frihet; ickedessmindre är det oangenämt att vara
ett föremål för alla dessa forskningar.

Polisen, såsom en särskild styrelse, afsöndrad
från den allmänna lagskipningen, hvarunder den
bland alla Europas folkslag fordom hörde, är en
af nyare tiders uppfinningar; i hela norden är
den ganska formalistisk, emedan den behöfver
någon sysselsättning, för att motsvara ändamålet
med dess inrättning.

Polisen och tullstyrelsen hafva någon likhet
med hvarandra; den förstnämda är en politisk
institution till beskyddande af enskild säkerhet
och för att vaka öfver personliga förhållanden;
den senare är en fiskalisk inrättning, hvars
föremål är att beskydda industriella intressen och
fylla regeringens kassa.

Tullstyrelsen i Sverige är nästan äfvenså sträng
som polisen, och det kan ej vara annorlunda med
en författning, som än i dag är uppfylld af
förbud, hvilka endast locka till ständiga
ofverträdelser; koffertar, knyten, kläder, allt visiteras,
genomletas, undersökes med en noggrannhet, som
är alldeles förtviflad för den stackars resande,
hvilken ofta med konst och möda inpackat sina
saker, och nu ser dem upprifvas om hvartannat;
till och med hans resväska är icke fridlyst; dock
slipper han några undersökningar på sin person,
och i sådant fall är den svenska tullbeljeningen
vida höfligare än i åtskilliga andra länder.

Flera handlande i Stockholm idka
uteslutande lurendräjeri; fastän dylika spekulationer äro
underkastade flerfalldiga missöden och
olägenheter, hvilka entreprenörerne tvifvelsutan haft den
försiktigheten att på förhand upptaga i deras
budget, leda de dock hastigt nog till förmögenhet.

Oaktadt den stränghet tullbetjeningen visar,
tyckes det likväl som om de icke skulle vara så
alldeles omedgörliga, som de vilja anses; det
gifves medel att blidka dem, och jag är öfvertygad
att herrar lurendräjare i det fallet äro af samma
tanka som jag. Under mitt vistande i Stockholm
blef jag bjuden till en middag, der gästerna
syntes tillhöra tvenne alldeles motsatta elementer;
på ena sidan såg man några embetsmän, sannolikt
underordnade vid tullen, och, å den andra,
trenne köpmän; det är mig icke bekant huruvida
frågan gällde någon ynnest, som dessa senare
önskade erhålla, eller om de ville visa sin erkänsla för
en dem redan bevisad tjenst, allt nog, dessa
förfärliga motståndare syntes mig för ingen del
förvånade att finna sig tillhopa vid samma bord;
likväl röjdes en viss min af hemlig förlägenhet
i våra hederliga tullkarlars åtbörder och skick;
men småningom dränkte de sin allvarsamma min
och sin förlägenhet i vinglaset; på den förra
förbehållsamheten följde lif och munterhet, och det
bästa förstånd tycktes råda mellan de båda
partierna, som innan kort inför det allmänna skulle
återtaga deras, åtminstone till utseendet,
fiendtliga förhållande.

Oaktadt alla de små obehagligheter å tullens
och polisens vägnar, som en utlänning, vid
ankomsten till Sverige, måste underkasta sig, kan
han ej emotstå en viss känsla af välvilja för det
goda, vänliga, fredälskande och gästfria folket, och
han varseblir innan kort på hvilket högt steg af
hyfsning det står. De förbrytelser, som störa
samhällens lugn, de brott, som inom dem
utbreda skräck och bedröfvelse, äro här nästan okända;
knapt gifves det exempel att stöld och mord
blifvit begångna på öppen landsväg; man kan resa
natt och dag i den fullkomligaste säkerhet. De
försiktighetsmått, som man på andra ställen
vidtager, för att försvara sig, i händelse af ett
oförmodadt anfall, äro här alldeles öfverflödiga och
utan allt ändamål. Jag påminner mig, i 
anledning häraf, den förvåning, som folket på en liten
aflägsen gästgifvaregård visade, när de sågo huru
jag på bordet i det mig anviste sofrum lade ett
par pistoler och en dolk, sådan som den begagnas
af sjöofficerare, och hvarmed jag i hvarje händelse
försett mig; karlarne gjorde stora ögon, i hvilka
snarare förvåning än fruktan var tecknad; hvad
fruntimmerna angår, fingo de en alldeles förfärad
min, och jag är numera öfvertygad, att jag i
deras begrepp ansågs för en slags Fra Diavolo, eller
för någon annan bandit, som från den innersta
vrån af Calabrien undkommit till Sverige, för att
frälsa sitt hufvud från galgen. Jag hade
tillräckligt af denna oangenäma erfarenhet, och ifrån
samma ögonblick gömde jag de onyttiga vapnen
längst ner i min koffert.

Med all den fromhet och beskedlighet, som
utmärker detta folk, finnes ickedessmindre knapt
någon nation, som utveklat ett kraftfullare lynne,
och månget blad i dess historia vittnar om den
ihärdighet och det mod, hvarmed de uthärdat de
hjeltemodigaste strider till försvar af sina
rättigheter och sitt oberoende.

Den afsöndrade lefnad, som en stor del af
Sveriges invånare föra midt ibland sina skogar och
berg, bidrager ej litet att gifva dem sinne för
betraktelser och forskningar, och denna håg leder till
en märklig utvekling af deras själsförmögenheter;
men under denna lugna och tänkande yta döljes
ofta en eldig och de största företag vuxen själ.

Man beskyller Svenskarna för att vara
afundsjuka, hatfulla, samt att hafva en afgjord böjelse
för rättegångar och chikaner. Den fattigdom, som
i allmänhet råder inom landet, ger ett ökadt
värde åt äganderätten, hvarföre man icke heller tål
minsta kränkning af densamma, och hemtar af den
ringaste omständighet anledning till en process.

Höflighet är ett hufvuddrag hos denna nation,
och tillika ett talande bevis på dess vackra
karakter och långt hunna hyfsning.

Engelsmännen äro, som man vet,
utomordentligt sparsamma på alla yttre
höflighetsbetygelser; de undvika hvarje åsidosättande af deras
värdighet som frie män; de hafva helt och hållit
satt sig i oberoende af de obeqväma och
barnsliga bruk, som en nyckfull sällskapsverld
öfverallt sökt påtvinga menniskorna, och de anse med
högsta förakt dessa odrägliga artigheter, som äfven
de eländigaste stackare slösa på hvarandra i
främmande länder. Upphöjda tänkesätt och ädla
handlingar, se der, säga de, hvad som bör
karakterisera den sanna höfligheten; men Engelsmännen
äro i allmänhet icke besvärade af mycken värma,
och dessa vackra tankar kunna ej vara så
alldeles fria från brittiskt öfvermod.

Dessa åsigter, som äfven börjat rotfästa sig i
Frankrike, hafva ännu icke vunnit burskap i
Sverige; man blottar der hufvudet i sällskap, för
sina förmän och då man talar till fruntimmer;
men för öfrigt måste man medge att ryggraden
hos Svenskarna är på långt när ej så mjuk, som
hos Danskarna, Tyskarna och Italienarna; deras
åtbörder tvertom tillkännagifva ett folk, som är
stolt öfver sina regenter, samt menniskor, hvilka
äga full känsla af deras egen värdighet.

Det skulle imellertid icke vara omöjligt att
denna nationalstolthet, uppjagad till en viss
öfverdrift hos somliga personer, gör dem misstänksamma, 
snarstickna och pockande. Jag anser mig,
såsom trovärdig berättare, böra till stöd för denna 
sats anföra ett litet äfventyr, som hände mig
i Upsala.

Under mitt vistande i denna stad, företog
jag en lång utvandring i trakten, hvarunder Hr
R<sp>....</sp>, som talade ganska väl franska, hade den
godheten att vara min ledsagare; när vi återkommo, 
ingingo vi på ett slags kaffehus, der vi
begärde ett glas limonad, men som någon sådan icke
fanns, måste vi i stället åtnöja oss med svagdricka, 
en lätt, angenäm och svalkande dryck. Vid
detta tillfälle erhöll jag en liten lexa, i afseende
på Svenskarnas öfverdrifna granlagenhet i
höflighetsfrågor. Åtskilliga personer voro tillstädes i 
detta kaffehus, hvarföre jag också icke underlät
att vid inträdet aftaga hatten; men som jag blifvit
mycket varm, ansåg jag mig kunna åter påsätta
densamma. Tvenne personer, hvilkas yttre
förhållande tillkännagaf en bättre uppfostran,
fästade uppmärksamhet vid denna omständighet,
hvilken de upptogo såsom en ohöflighet, och
började betrakta mig med vreda ögonkast, samt 
tillkännagåfvo deras missnöje medelst några ord,
dem de helt lågt frammumlade. Jag var helt och
hållet okunnig om orsaken till detta deras
uppförande, och kunde minst af allt förmoda, att
dessa herrar hade godheten i det ögonblicket
sysselsätta sig med min ringa person; men min
hederlige följeslagare skyndade att leende
underrätta mig om min förseelse, samt rådde mig
att, till undvikande af några obehagligheter, aftaga
hatten. Rådet var visserligen ganska godt, och
det hade kanske varit i sin ordning att jag följt
detsamma; men jag ansåg mig icke böra gifva
efter. Det tillhörde tvifvelsutan mig att respektera
bruket; men jag fruktade att genom för mycken
eftergifvenhet röja någon slags feghet. Jag tyckte
äfven, att man var skyldig mig en viss
granlagenhet såsom främling, samt tillstår dessutom, att
jag ansåg mig fullkomligt tryggad, och, om jag
icke bedrar mig, till och med något uppmuntrad
af de välvilliga ögonkast och det gillande 
smålöje, som jag förmärkte bland flera närvarande
hyggliga ynglingar, hvilkas medhåll jag ganska
tydligt kunde påräkna: jag fortfor således ganska
tappert att upprätthålla min flaggas anseende.

Imellertid fortsattes knotet, utan att jag
derföre på minsta vis lät störa mig. Slutligen skredo
de trätgiriga kamraterne till ett afgörande beslut:
de ropade med hög röst på kyparen och begärde
sina hattar, som de gerna sjelfva kunnat taga,
emedan de hade dem under sina händer, hvarefter 
de med mycken värdighet satte dem på sig,
och för att desto tydligare låta mig förstå afsigten
med denna pantomim, gingo de fram och betraktade 
mig med mycket allvar; jag deremot kunde
ej längre återhålla mitt löje, min följeslagare icke
heller, och de unga herrarne, som varit vittne
till detta uppträde, följde vårt exempel; när mina
båda förfärliga kämpar sågo att allas munterhet
vändes emot dem, gingo de på dörrn med ett
utseende, som på långt när ej var så stolt, som
det de nyss förut antagit. Det öfriga sällskapet
skyndade sig nu fram till mig, och sökte att i
de förbindligaste uttryck godtgöra det obehag,
som denna lilla händelse förorsakat. Jag anför
dessutom denna anekdot endast såsom ett äfventyr, 
och man lär utan svårighet inse huru långt
det är ifrån mig, att af denna tillfälliga småsak
vilja draga några karakteristiska slutföljder.

Beträffande allmänna höflighetsbetygelser,
underrättades jag af en person, hvars omdöme och
karakter jag bör värdera och högakta, att folket
beständigt ådagalade det största oberoende i
yttrandet af sina känslor. ”Denna allmänhet,”
yttrade han, ”som nu hastar att blotta sina hufvuden 
på Carl Johans väg, hade, under Gustaf IV:s
tid, råkat i en sådan förgätenhet af gamla
höflighetsbruk, eller umgicks så beständigt med farhågan 
att förkyla sig, att den stackars monarken
såg sig nödsakad åt polisens vård anförtro denna
del af nationalkänslan, som man tycktes alltför
mycket vårdslösa i hans närvaro.”

Högtidligheterna vid barndop aflöpa utan
mycket prål. När en familj förökas med någon ny
medlem, tillkännagifva föräldrarna sådant för
kyrkoherden i församlingen, som en af de nästföljande 
dagarna infinner sig i de båda makarnas
boning, der han döper den nyfödde. Merändels
äro ett par vittnen närvarande på mannsidan och
lika många af det andra könet. Sällskapet
serveras vanligtvis med thé och dragéer.

Giftermål tillgå nästan med samma enkelhet.
Föräldrarna infinna sig i kyrkan med sina barn
och förklara deras afsigt att förena dem; härmed
är förlofningen skedd; giftermålskontraktet har
merändels förut blifvit uppsatt. Påföljande söndag 
förkunnar presten, efter slutad predikan, med
hög röst det tillämnade giftermålet; detta
kungörande upprepas på samma sätt trenne söndagar
efter hvarandra. Brölloppet firas vanligtvis hos
brudens föräldrar, utan allt uppseende, i närvaro
af slägten och några vänner. Det är ingenting
ovanligt att det uppskjutes några månader. Äfven
här igenfinner man Svenskens lugn och tålamod.

All yttre ståt är förvarad åt begrafningar;
dessa firas med en verklig högtidlighet; alla den
aflidnes anhöriga och vänner inbjudas att deltaga
i liktåget, som, ju talrikare det är, ju mera hedrar
sorghuset. Jordfästningen verkställes aldrig förr
än trenne dagar efter dödsfallet, och någon gång
ännu senare, isynnerhet om vintern.
Begrafningshögtidligheterna förorsaka ofta betydliga
kostnader, och det är ej sällspordt, att de uppgå till
två eller tretusen francs. Denna utgift anses
oundviklig; den afräknas på arfskiftet, och om det
äfven skulle hända, att boet är skuldsatt, ogillas
den ingalunda af fordringsägarne.

Kyrkogårdarna underhållas med en omsorg,
som i hög grad hedrar den religiösa känslan hos
detta förträffliga folk; inom den minsta by äro de
öfverskuggade af vackra löfträn; den enklaste
grafvård prydes af planterade eller ditströdda blommor,
och ofta ser man utmed densamma den aflidnes
klagande anhöriga. I städerna vittnar samma
vördnad för de dödas aska om den hos nationen
rådande moralitet; den yttrar sig dock här med
större anspråk: minnesvårdar af granit och
marmor, omgifna med blommor och sorgträn, gifva
dessa åt saknaden helgade rum ett visst anseende
af ljuf svårmodighet.

Det sämre folkets fattningsförmåga saknar ofta
lif och nödig utbildning; det är med mycken
svårighet, som man lyckas göra sig begriplig genom
tecken, och man märker snart att man är långt
ifrån Italien. Jag har ofta varit i tillfälle att göra
denna erfarenhet; min fullkomliga okunnighet i
språket nödgade mig som oftast att taga min
tillflykt till tecken; de voro, som jag tror, så
tydliga, att man icke kunde misstaga sig om
meningen dermed, och likväl var min möda nästan
alltid fruktlös; man förstod mig icke.

Menniskorna här äro förtvifladt långsamma,
åtminstone förekomma de oss Fransmän så; man
måste dock vänja sig dervid, ty de gå till väga,
i alla sina företag, med ett lugn och en köld,
som låta sig af ingenting störas; men denna tröga
sinnesförfattning ersättes af den största punktlighet, 
så att om de befallningar man ger en tjenare 
icke uträttas med all den skyndsamhet, som
lifligheten af en fransk karakter fordrar, blifva
de åtminstone fullgjorda med en sorgfällig
noggrannhet.

En i sig sjelf obetydlig omständighet, men
som synes mig ganska karakteristisk, kan hänföras 
till de kännemärken, af hvilka man vägledes
vid bedömmandet af folksederna i ett land. Det
är bekant att de södra folkslagen, men isynnerhet 
Ryssarna, begagna sig af de smutsigaste
svordomar. I Sverige deremot äro ederna af en
jemförelsevis kysk beskaffenhet; den värsta är <i>tusan
djeflar</i>, en svordom, som i Frankrike skulle anses
för <i>un juron à l’eau de rose</i>.

Hvarje folkslag har sina nationliga motviljor
eller vänskapskänslor, hvilkas uppkomst härleder
sig från ömsesidiga stridigheter, förbund och
handelsrelationer eller andra omständigheter, som
hafva antingen upplöst eller fastare tillknutit
föreningsbanden dem imellan. De utlänningar, som
i Sverige röna vänskapsfullaste emottagandet, äro
Tyskar, tvifvelsutan i anseende till båda
nationernas gemensamma härkomst; näst dem, och
snart sagdt lika högt i Svenskarnas välvilja, stå
Fransmännen; Engelsmännen sökas, men äro föga
älskade. Det folk, med hvilket Svensken minst
sympatiserar, är Ryssarna; fordom gällde detta
äfven om Danskarna; men den gamla förbittringen 
mot sistnämnde nation har nu mera lemnat
rum åt det förtroligaste inbördes förhållande.
Åtskilliga folkvisor tyckas egnade att i minnet
fortplanta dessa ärfda hat; de innehålla 
naturligtvis låfsånger öfver Svenskarnas triumfer och deras
fienders nederlag.

Folket är i allmänhet godt, ärligt och
välmenande, samt af naturen fredligt och fromsint;
imellertid saknar det derföre hvarken slughet
eller tilltagsenhet, och de dagliga uppträden, som
tullembetsmän, polisbetjening och andra den
allmänna ordningens väktare hafva att uthärda,
ådagalägga tillräckligt, att de sämre klasserna äro lika
oroliga här som annorstädes.

Här råder en bestämd böjelse för bullersamma 
nöjen; i Stockholm ger den sig tillkänna
genom de lustbarheter, som tillställas inom vissa
åt nöjet stiftade klubbar, hvilka hafva någon
likhet med Engelsmännens <i>yacht-club</i>. Dessa
högtidligheter firas med mycken ståt, det vill säga
med kanondunder och drickande. Vid sådana
tillfällen får man oftast se fyra, fem eller sex
slupar redan om morgonen segla ut ifrån staden,
hvarvid det ombord varande sällskapet, medelst
dånet från sina medhafvande nickor, tillkännager
sin afresa; målet för denna färd är vanligtvis
något vid stranden beläget värdshus eller en af
de många vackra öarna i stadens granskap. Med
få mellanstunder fortsättes skjutandet hela dagen,
isynnerhet under middagsmåltiden, när skålarna
drickas, hvarvid kanonsmällarna äro en alldeles
oumbärlig accompagnement. På aftonen sker 
återkomsten under musik af fanfarer, skott och det
muntra sällskapets sånger. Denna smak för
bullrande tidsfördrif hos menniskor, hvilkas dag
annars är upptagen af stilla sysselsättningar och
arbetslifvets vanor, kan anses såsom ett kännetecken
till nationens allmänna fallenhet för krigiska yrken.

Mellan adeln och de borgliga råder, i
anseende till sällskapslefnaden, föga blandning;
hvilket likväl icke hindrar dem, att i dagliga 
förhållanden stå på en ganska förtrolig fot med
hvarandra. I de adliga kretsarna träffas imellertid 
alltid åtskilliga af de borgerliga, och af adeln
finnes ungefär i samma förhållande, ett visst
antal upptagna i borgerliga sällskaper; rika
köpmän, kapitalister och brukspatroner lefva
öfverhufvud i en fullkomlig jemlikhet med adeln i
allmänhet, och de äro äfven sedda af <i>la plus haute
noblesse</i>.

Giftermålen inom den högre adels- och
borgare-klassen äro vanligtvis ganska lyckliga. De
starka passionerna hafva föga välde öfver lugna
och fredliga lynnen. Familjerna äro här,
tilläfventyrs mindre än på något annat ställe,
besvärade af kärleksintriger; umgängeslifvet är
inskränkt, och fruntimren, som tillbringa sin tid
inom sina hushåll och der sysselsättas af de
bestyr dessa påkalla, äro sällan blottställda för de
förförelser, hvilka så ofta förstöra Fransmannens
inbillade sällhet.

Spelraseriet har här, som i det öfriga
Europa, bemäktigat sig några vissa individer, hvilka
vanligtvis drifva det ganska högt. Jag har sällan
befunnit mig i något sällskap, der jag ej träffat
spelbord, arrangerade för wisth, piket eller boston.
Med en förvånande hastighet höljas bordsskifvorna 
af bankosedlar; knapt får den ankommande
tid att helsa, så angelägen är man att tillbjuda
honom kort.

Denna förderfliga böjelse har lyckligtvis ännu
icke, såsom hos oss, meddelat sig åt damerna.
Huru ofta ser man icke i Frankrike de behagligaste 
unga fruntimmer öfvergifva den krets, hvars
prydnad de voro, för att lemna sig åt detta
dåliga tidsfördrif! När man varseblir alla dessa sköna
ögon med spänd uppmärksamhet betrakta konung
Davids, Hektors eller drottning Judiths groteska
figurer, erinras man om den egna idén hos, jag
vet ej hvilken författare, som sökte ganska allvarsamt 
förmå de gifta herrarne att i hast öppna ett
sammanskott, för att af skickliga konstnärer låta
förfärdiga vackrare målningar på korten, på det
att en kommande generation må undgå faran att
födas med näsor, som likna klöfver äss, eller att
få en dylik ställning som ruter knekt.

I Stockholm finnes icke ett enda ungt
fruntimmer, tillhörande de bättre sällskapskretsarna,
som har minsta kännedom af kortspel, och äfven
ibland de äldre är deltagandet i detta nöje föga
allmänt. Om några sällsynta undantag i detta
afseende äga rum, gälla de isynnerhet för den
mindre bemedlade klassen (<i>la très petite 
bourgeoisie</i>), der spelet utomdess är ganska lågt.

Damerna synas icke vara på dålig fot med
den nyckfulla gudinna, hvilken, i Stockholm som
i Paris, förorsakar dem så mycket hufvudbry;
<i>Journal des Modes</i>, som kommer hit på bestämda
tider, läses med begärlighet, studeras med
uppmärksamhet, och de föreskrifter den meddelar
finna genast den noggrannaste efterföljd; 
fruntimmerna försumma intet, för att i detta vigtiga
kapitel följa med sin tid. När någon af dem
företar en resa till Frankrike, fattas henne aldrig en
mängd uppdrag; med alla dessa försiktighetsmått
bör det ej förvåna om toiletten, isynnerhet i de
högre kretsarna, täflar med den parisiska; med
ett ord: damerna kläda sig med mycken smak och
med en elegans, som ej har andra gränsor än
dem, som föreskrifvas af omedgörliga män, dessa
små lagstiftare, hvilka understundom taga sig för
att anordna yppighetsförbud inom sina egna
hushåll.

Damerna af borgerliga klassen försumma
icke heller sin klädsel, och en resande, som
genomfarit Tyskland, skall säkert med förundran
anmärka den goda smak här allmänt råder i detta
afseende, och huru sällan man träffar den
öfverdrifna och löjliga ytterlighet, hvarmed Tyskorna
som oftast utstyra sig; till och med i vissa delar
af sjelfva Paris äro modkarrikatyrerna talrikare
än i Stockholm; hvad man isynnerhet fäster sig
vid, är den ibland fruntimmer af alla klasser
rådande utmärkta snygghet och yttre ärbarhet, hvilka 
äga ett ostridigt företräde framför hela den
öfriga toiletten och förhöja dess värde.

Till klänningar användas isynnerhet engelska
bomullsväfnader; de vackra tryckta tygerna från
Mühlhausen, som, i anseende till figurernas
smakfulla anordning, äga ett stort företräde, hafva ännu
icke blifvit införda i Sverige. Skottska kappor
brukas allmänt; vare sig i staden eller på landet
äro damerna dem sällan förutan; ett försiktighetsmått, 
som luftens hastiga omvexlingar gör högst
nödvändigt.

De svenska fruntimren hafva rykte för deras
vackra utseende och älskvärda personlighet, och
de göra full rättvisa åt detsamma; intet kan
jemföras med det naturliga behaget i deras sätt att
vara, deras klara hy, vackra hår och det på en
gång milda och uttrycksfulla i deras anletsdrag.
I andra nordiska länder röjer sig hos det vackra
könet temligen massiva proportioner, stora 
händer och fötter, samt en stark fyllighet öfver
bröstet; Svenskorna deremot äro verkliga mönster af
harmoni i formernas behag och smärthet; deras
gång är ledig, växten förtjusande; åtbörderna äro
otvungna, ofta förenade med en viss värdighet:
med få ord, det finnes icke många länder, der könet
är så gynnadt af naturen, och man vore frestad
att påstå det hon här isynnerhet velat visa sin
frikostighet mot qvinnorna af den lägre klassen.
Intet kan också vara nättare, än en liten täck
Stockholmsjungfru, i sin vackra bomullsklänning,
som är formad efter det smärta lifvet, samt en
blommig och i behagliga färgor skiftande silkesduk, 
vårdslöst kastad öfver hufvudet och tillknuten 
under hakan; snygga skoplagg och hvita strumpor 
fullända drägten, och sällan visar sig någon
tjensteflicka på gatan utan handskar.

I Frankrike, likasom i det öfriga Europa,
höra vackra fruntimmer till sällsyntheter; ty det
förhåller sig med skönheten som med diamanten.
Af hundra unga Fransyskor är det rart att träffa
åtta eller tio, som kunna få namn af vackra; bland
Svenskorna är förhållandet, alldeles motsatt; de
förtjena nästan alla i mer och mindre grad denna
benämning. Hvad jag säger är alldeles icke 
öfverdrifvet. Jag har betraktat Stockholms skönheter,
jag tillstår det, såsom beundrare; men med det
filosofiska lugn, som tillhör den ointresserade
åskådaren; jag kan således, utan fruktan och utan
förebråelse, på samma gång egna dem min hyllning
och göra dem rättvisa.

De högre ståndens och medelklassens fruntimmer 
äga i allmänhet egenskaper, som utgöra
könets sanna prydnad: de äro fromsinta och
arbetssamma, goda mödrar, trogna hustrur (åtminstone
enligt min öfvertygelse), lifliga men ärbara,
älskvärda utan tillgjordhet och anspråk; de äro
hvarken behäftade med Engelskornas pruderi eller
Holländskornas känsloslöhet, och, som jag tror,
icke heller med Fransyskornas behagsjuka, framför 
allt visa de mycken varsamhet. I stora
samqväm hasta de ej att blanda sig i mängden;
församlade i täcka grupper, lemna de ej sin krets
förr än anständigheten det tillåter, och då blott
för ett ögonblick, hvarefter de åter uppsöka
hvarandra; alla deras sedvanor tillkännagifva de milda
och husliga dygder, i hvilka de uppfödas.

Herrarne kunna i allmänhet icke beskyllas
för öfverdrift i deras artighet mot damerna, 
isynnerhet när man dermed jemför den ständiga
uppmärksamhet och nästan uteslutande hyllning, som i
Frankrike visas könet; men om de sköna, å ena sidan,
äro i saknad häraf, se de sig åtminstone, å den
andra, fredade för det högdragna sätt, hvarmed
de i England behandlas af sina herrar och män,
hvilka tyckas endast hafva tagit sig hustru, för
att äga någon, som serverar deras thé och skänker
dem harn.

Då vi åt svenska könets vackra egenskaper
hemburit vår aktning, hafva vi uppfyllt en lika
lätt som angenäm pligt; likväl återstår oss några
ord om de lägre folkklassernas fruntimmer, hvilka, 
man måste tillstå det, icke kunna berömma
sig af någon stränghet i seder; den i fordna tider
inom Sverige brukliga polygamien synes med
någon slags vedergällningsrätt numera utöfvas af det
qvinliga slägtet. Sedeslösheten har äfven spridt sig
till landsbygdens invånare, bland hvilka det icke
sällan inträffar, att den unga oskyldiga flickan lyssnat
till bedrägliga löften och låtit förföra sig, i det
ögonblick hon var slägtens eller grannskapets
högmod och prydnad. De beklagansvärda offren för
en olycklig böjelse begifva sig vanligtvis öfver till
Ryssland (?), der de finna en säker tillflykt mot
blygd och elände; detta land är för dem ett verkligt
<i>El Dorado</i>, hvarest de på sina behag kunna
grunda mer eller mindre lukrativa spekulationer;
nästan alla i S:t Petersburg hållna flickor, äro de
vackra Svenskor; de af dem, som mest förtjena
medömkan äro sådana, som, i följd af felslagna
beräkningar, se sig nödsakade att söka skygd inom
något <i>harem</i> i denna hufvudstad. Huruvida dessa
åt den mest förderfvade delen af folket lemnade
utvägar äro gagneliga för sedligheten, eller fastmer
väcka retelse till lasten, är en fråga, vid hvars
afgörande man lättast vägledes af sedernas tillstånd
inom det folk, som denna undersökning gäller.

När, uti en stad, hvarest, garnisonen och
skeppsbesättningarna inberäknade, en befolkning
af mer än hundra tusen invånare (?) är
sammanhopad, icke finnes ett enda af dessa hus, hvarest
sjömän och främlingar bortslösa sina pengar och
sin helsa, skulle man, vid första ögonkastet, vara
frestad att af denna omständighet draga ganska
fördelaktiga slutsatser öfver det allmänna
sedetillståndet; sådant är likväl icke förhållandet, och
man behöfver ej hjelp af någon ansträngd tankekraft, 
för att finna ordet till denna gåta, hvars
lösning är ganska enkel: nästan alla tjensteflickor,
äfvensom den fattigare klassens döttrar, äro
alldeles icke snåla om sina ynnestbevis, och, det som
härvid är besynnerligast, man försäkrar att hvarken 
sinlighet eller egennytta hafva del i denna
farliga medgörlighet; de äro, säges det, fullkomligt 
oegennyttiga och fordra aldrig någon ersättning; 
det är endast då, när dessa förbindelser
blifvit under en längre tid fortsatta, som 
hederliga och välsinnade älskare ihågkomma dem med
någon belöning för deras visade tillgifvenhet.

Qvinnorna inom den lägre folkklassen låta
använda sig till en mängd göromål, hvarifrån de
äro frikallade i andra länder, och som påskynda
deras förderf. De begagnas nästan uteslutande
till uppassning på alla värdshus och gästgifvaregårdar; 
någon gång, när det händer att karlarne
i ett hushåll äro upptagne af jordbruket, skickas
de ut på vägarna i hvarjehanda ärender, såsom
postbud, o. s. v. Norr om Gefle följa de nästan
alltid med i vanlig skjuts; när ni kommer till
första ombyte, der denna sed är antagen, blir ni
ej litet förvånad att se en ung flicka sätta sig i
vagnen jemte er, fatta tömmarna och fara af, för
att vid er sida fördjupa sig i de ensligaste skogar.
Om somrarna äro dessa damers klädsel af ganska
tunn beskaffenhet. De visa sig:

<poem>	<small><sp>. . . . . . .</sp> Dans le simple appareil
	D’un <i>postillon</i>, qu’on vient d’arracher au sommeil;</small></poem>

Ett lintyg, på sin höjd en underkjol, samt en
halsduk utgör hela paryren.

Vid badinrättningarna betjenas man af unga
flickor, hvilka ofta se rätt hyggliga ut. Samma
dag jag ankom till Stockholm, beslöt jag att taga
mig ett bad, och erhöll för detta ändamål anvisning 
till en på Riddarholmen belägen badinrättning. 
En flicka tillagade mitt bad uti ett rum,
hvarest funnos fyra badkar, hvilka voro åtskilda
medelst gröna sarsförhängen. Hon visade mycken
beställsamhet i sin sysla; men på ett sätt, som
alldeles icke röjde några biafsigter eller någon
förlägenhet. Man fann lätt af det otvungna skick,
hvarmed hon betedde sig, att hon endast
uppfyllde ett hvardagligt göromål; också föreföll allt
hvad hon hittills företog sig ganska naturligt; men
då jag, efter slutadt bad, begärde handdukar, blef
jag högligen förvånad att se min odalisk, med
största lugn och kallblodighet, laga sig i ordning att
betjena mig vid torkningen, och i sådan afsigt
utbreda en badskjorta, hvarmed hon ville betäcka
mig; men jag hade den blygsamheten att undanbedja 
mig hennes tjenst, och hon, å sin sida,
fann mitt afslag lika naturligt, som om jag i
motsatt fall, begagnat mig af hennes villighet. Dessa
flickor måtte sett en hel hop saker i sin dar. Jag
tillstår, för min del, att jag af denna början dömde 
till mycken egenhet i Svenskarnas seder.

Landtfolkets klädedrägt i åtskilliga provinser, 
såsom Blekinge, Dalarna samt Wingåkers och
Östanåkers församlingar af Södermanland, är, hvad
qvinnorna beträffa, i hög grad pittoresk och
rikligen försedd med prydnader samt broderier af
mycken smak och täckhet; men i de flesta landsorter 
har allmogens klädsel intet annat utmärkande 
än dess enkelhet och snygghet.

Karlarne kläda sig i Stockholm på samma sätt,
som öfverallt annorstädes; det finnes nästan ingen
skillnad i klädernas snitt och hattarnas form, vare
sig i London, Madrid, S:t Petersburg, Neapel,
Hamburg, Paris eller Stockholm, åtminstone äro
olikheterna föga märkbara. De herrar, som göra
anspråk på elegans, bemöda sig i alla Europas
städer, att hålla sig i höjd med <i>les fashionables</i> i
Paris och London; och <i>Staub,</i> denne modernas
ryktbare ordnare, drar noga försorg att de
erhålla del af alla inträffande omvexlingar. I
Stockholm finnes väl personer, hvilka utmärka sig
genom den omsorg de använda på sin toilette; men
jag tror att antalet af petimätrar och verkliga
<i>dandys</i> är här mycket mindre än på alla andra
ställen; eleganterne kläda sig med mycken smak men
utan anspråk; den ibland härvarande ungdom
rådande sans, fredar dem för det åtlöje, som följer
karrikatyren. Ett bruk, som af goda skäl
oförändrat bibehållit sig öfver tjuge år, kanske
ännu längre tid tillbaka, är jernbeslagna klackar:
det är allmänt och af en otvifvelaklig nytta i
en stad, der den ojemna gatläggningen förstör
skodonen. Om vintern, eller i fuktig väderlek,
betjenar man sig af en slags öfverplagg, utanpå
stöflorna, på svenska kallade galocher, dem man
tar af sig vid dörrn, när man kommer in i
rummen.

Det sämre folket går i allmänhet bättre klädt
än i Frankrike, och man ser nästan aldrig här
de eländiga trasor, eller af olika tyger hoplappade 
klädespersedlar, hvilka, ty värr, alltför ofta
falla i ögonen bland de fattigare klasserna i vårt
land.

Eldsvådor hafva så ofta inträffat, att man
vidtagit alla möjliga försigtighetsmått till deras
förekommande. I alla stadens kyrktorn finnas
väktare, som skola medelst klämtning i klockorna 
tillkännagifva när någon sådan olycka inträffar. Om
nätterna upprepa de timslagen genom långa
uthållna stötar i en lur, hvars långväga ljud i den
tysta natten har något hemskt och högtidligt.

Det är, vid hög pligt, förbjudet att röka på
gatorna, o. s. v., men, alla dessa försigtighetsmått 
oaktadt, förbigår sällan någon vinter, utan
att en eller flera eldsvådor inträffa; dock äro
sådana åtgärder träffade, hjelpen så snar och
kraftig, att dessa olyckshändelser sällan hafva några
svårare följder. Stockholms stads brandförsäkringsverk 
har en betydlig fond, så väl i äldre kapitaler, 
som genom fortfarande tekningar, ty nästan
alla hus äro assurerade. Äfven finnes ett annat
brandstodsbolag för alla rikets provinser, och
Phenixkompagniet i London gör äfven några affärer här.

Om nätterna vidmakthålles ordningen på
galorna af brandvakter (hvilkas befattning till alla
delar motsvarar den så kallade <i>watchmen</i> i
London), samt af en slags patruller, hvilka, vid
inträffande eldsvådor, bära en med lykta på ändan
försedd stång (?). Brandvakten är under sina
nattliga vandringar beväpnad med ett långt skaft,
upptill försedt med en slags tång eller skruf, hvaraf
han betjenar sig att fasttaga sådane personer, som
på något sätt störa allmänhetens nattro eller
säkerhet. Han förstår att med mycken färdighet
handtera detta instrument, som han riktar åt
halsen på den förföljde fredsstöraren, hvilken, på
detta sätt fångad, har svårt att undkomma, utan
måste medfölja till närmaste corps-de-garde, dit
brandvakten skjuter honom framför sig.

Ekipagerna äro i allmänhet dåliga och föga
eleganta; om somrarna ser man ej till många
sådana, emedan de flesta förmögna personer vistas
på landet. Här finnes hyrvagnar; men dessa stå
ej genast till hands på torgen, utan måste
uppsökas eller efterskickas hos entreprenörerne. De
betalas för dagen eller för resan efter ett genom
taxa fastställdt pris. Hvad mindre åkdon beträffa, 
såsom chäsar, m. fl., äro sådana att tillgå hela
dagen igenom på åtskilliga af stadens torg.

Här finnas inga kaffehus, som förtjena
nämnas, åtminstone efter det begrepp, en Fransman,
enligt bruket i dess land, gör sig om dylika
inrättningar. De mest besökta hållas af Italienare
eller Judar. De servera med caffe, choklad,
glacer och likörer. Sådane ställen, der öl, punch
och bränvin försäljes, äro ganska talrika; inom
dessa betjenas man understundom äfven med mat;
men de äro både otrefliga och illa hållna, samt
kunna alldeles icke komma i jemförelse med de
eleganta kaffehusen och präktiga restaurationerna
i Paris. Bruket af tobaksrökning, som är allmänt,
äfven bland de förnämsta, sträcker sig äfven hit.

Tobaken beredes tvifvelsutan på ett sätt, som
öfverensstämmer med invånarnes smak; jag fann
den ganska mild och utan saft. Engelsk-,
holländsk- och Havanna-röktobak är mycket
eftersökt, äfvensom franskt snus.

Postverket är på en ganska väl ordnad fot.
Sommartiden kan man inom fjorton dar erhålla
bref från Paris; men om vintern fördröjes deras
ankomst ganska ofta genom hafvets tillfrysning
eller andra tillfälligheter; denna senare årstid går
posten öfver Helsingborg, Köpenhamn och
Hamburg; sommartiden afsändes den till Ystad, en
liten i Skåne belägen hamn; ett ångfartyg förer
posten öfver Östersjön till Greifswald, hvarifrån
den fortsätter vägen genom Berlin.

Förtekningar öfver de personer, till hvilka
brefven äro adresserade i Stockholm, äro uppslagna 
i Postverkets förstuga, på det hvar och en må
blifva i tillfälle att efterse de bref han äger att
utbekomma. En dylik förtekning finnes från hvarje 
särskildt postkontor.

Postföringen sker på regeringens bekostnad
genom bönder, som äro innehafvare af för detta
ändamål anslagna hemman, hvilkas afkastning skall
motsvara den lega bönderna, i annat fall, ägde att
bekomma. Dessa postföringar ske aldrig till häst,
utan i vagn.

Hr Mottoni, Italienare till nationen och för
detta major vid regementet <i>Royal-Suédois</i>, hade,
år 1832, föreslagit regeringen inrättandet af en
skillingspost inom hufvudstaden; men hans egenskap 
af utlänning lade hinder för framgången af
detta företag, hvilket icke dessmindre lärer gå i
verkställighet under ledning af en Svensk, Hr
Rosenqvist.

Hos ett folk, som i så hög grad utmärkes 
af sina milda seder, kan det ej slå felt, att
en mängd stiftelser till välgörande ändamål
förefinnas, och sådant är äfven förhållandet så väl
inom hufvudstaden som rikets öfriga städer.
Äfven kronan betalar sin gärd till dessa fromma
verk, och öfver en million utgår af statsmedlen 
i och för så beskaffade utgifter, hvilket är en
betydlig summa i förhållande till inkomsterna.
Den allmänna välgörenheten fyller det öfriga, och
det gifves sällan någon olycklig, som ej finner
hjelp. Dårhuset vid Danviken är en stiftelse,
hvaröfver de rikaste nationer skulle äga skäl att
högmodas.

De särskilda barmhertighetsinrättningarna för
Stockholms stad hafva erhållit en betydlig
utvidgning under nuvarande Konungens regering. De
tvenne barnhusen hysa flera hundrade barn, utom
det ännu större antal, som på dessa inrättningars
bekostnad underhållas hos bönder i de kringliggande 
provinserna. Det ena af dessa barnhus,
kalladt <i>Frimurare-Barnhuset</i>, är märkvärdigt
deraf, att det underhålles på frimurarnes bekostnad
och står under deras tillsyn. Alla år, på
långfredagen, gifves till förmån för denna stiftelse,
en stor koncert på riddarhuset.

Här finnas tvenne allmänna barnsbördshus för
fattigare personer och för sådana, som önska vara
okända. Med båda dessa inrättningar följer tillika 
en undervisningsanstalt för barnmorskor.
</chapter>

<chapter name="13. Seder och bruk. Värdshus. — Mathållning. — Franska viner. — Svenska bordet och dess anrättningar. — Kokkonst. — Öfverflöd vid middagskalas. — Toaster. — Handkyssning.">
<h2><small>TRETTONDE KAPITLET.</small></h2>
<img>Seder och bruk.</img>
<small>Värdshus. — Mathållning. — Franska viner. — Svenska bordet och
dess anrättningar. — Kokkonst. — Öfverflöd vid middagskalas. — 
Toaster. — Handkyssning.</small>

De svenska värdshusen äro utan undantag
snygga och väl hållna. Man är säker att möta ett
vänligt emottagande, uppmärksamhet och
oegennytta, alla dessa tecken till den karakter af 
välvilja, som råder hos folket i allmänhet; men vi
beklaga den resande, som, vand vid det inom
franska och tyska värdshus rådande öfverflöd,
väntar sig samma beqvämligheter, när han kommer
till Sverige; om han räknar härpå, om han är
vän af bordets njutningar, skall han finna sig
fullkomligt bedragen; ty han måste i den vägen
endast se sig omgifven af alla möjliga försakelser;
men om han kan vara belåten med en enkel
och i sjelfva verket ganska tillräcklig föda, skall
det visa sig, att han just icke har så stor
anledning till bekymmer.

Det är dessutom icke underligt att värdshusen 
eller gästgifvaregårdarna på landet äro illa
försedda: sättet hvarpå man reser i Sverige (med
förbud, hvars beställningar den resande är
nödsakad att följa, helst om han för efterföljande 
ombyten bestämt tiden, den han, af det
naturliga begäret att komma fort, tilltagit så kort
som möjligt), gör att, sedan marche-routen en
gång är fastställd, kan man ej efter behag
qvardröja eller egna några stunder åt sin matlust,
hvarföre ock utgifterna under de korta
uppehållen blifva i förhållande derefter. Svenskarna 
hafva dessutom den försigtigheten att på sina
resor förse sig med mat i vagnen, vanligtvis rökt
skinka, salt kött, bröd och bränvin; de taga
således på gästgifvaregårdarna icke annat än det
nödvändigaste, och det intäffar sällan att icke
dessa äga tillgång på hvad i sådan händelse åstundas. 
Dessa försigtighetsmått äro oumbärliga för
menniskor, som ifrån barndomen vant sig att
göra ett mål hvar tredje timma.

Jag har ingenstädes på värdshusen funnit så
kallade <i>tables d’hôte;</i> aldrig finner man derstädes
någon ordentligt serverad middag. Bordet står
dukadt i en gemensam sal, der hvarje kommande
tar sig plats och väljer efter matsedel. Man kan
äfven låta servera sig på sitt rum; men i alla
händelser äro dessa anrättningar en bedröflig och
torftig tillgång för en person, som har den
minsta ansats att vara läckermun.

Den resande kan icke nog taga sig till vara
för de viner, som bjudas honom på värdshusen
inuti landet; de äro ett verkligt försåt, en
förfärlig snara, som utlägges för hans godtrohet.
Tusen gånger hellre släcke man sin törst med öl,
dricka eller simpelt källvatten, än att begagna sig
af dessa bedrägliga drycker. Dessa viner förskrifva 
sig vanligtvis ifrån vinplanteringarna i Lübecks
källrar; det är en förträfflig konst att så der
kunna fabricera viner, och leder till mycket hastigare
förmögenhet än den vingårdsmännen i Frankrike
någonsin kunna ernå. Lübeck afsätter sina franska 
viner, af egen tillverkning, till en mängd städer 
i det inre Sverige, Ryssland och Pålen; några 
andra städer i det norra Tyskland hafva begynt
deltaga i denna lukrativa industri. Det är
dessutom icke besynnerligare att franska viner
fabriceras i Lübeck, än att detsamma sker med
Maderavin i Cette och Paris. I svenska sjöstäderna
finnas Bordeauxviner af en förträfflig beskaffenhet 
och till det goda priset af 2 till 6 <i>francs</i>
för buteljen.

Värdshusen i Stockholm äro naturligtvis
bättre försedda och på en bättre fot än de i
landsorten; man äter för mycket godt pris, och det
har försäkrats mig, att man kan hafva en ganska
konfortabel middag för en <i>franc</i>. Societetens och
Stora Sällskapets restaurationer, dem jag besökte,
äro de bäst ordnade; man äter der ganska väl
för en riksdaler banko (2 <i>francs</i>).

Bröd finnes af flera slag: att börja med har
ni franskt bröd, som är hvitt och af en temligen
god beskaffenhet, samt rågbröd; vidare finner ni
en slags tunnbröd af samma tjocklek som ett
femfrancsstycke, både af ljust och mörkt slag;
dessutom har ni bröd kryddadt med anis, eller ock
med citronskal (pomerans?); med ett ord, här
råder, hvad detta födoämne beträffar, en verklig
lyx. Aldrig serveras hela brön åt gästerna på ett
värdshus; det framsättes alltid, sönderskuret, i
korgar; likaså serveras kaffé med sockret ilagdt. 
Skola väl dylika försigtighetsmått antyda, att
måtta och tillbörlighet icke äro förtjenster, som
kunna tillegnas kunderna på dessa ställen?

Uppasserskorna på värdshusen äro i allmänhet 
ganska vackra flickor, vänliga och umgängssamma; 
de hafva ingen lön, icke heller lemnas
dem vid liqviden några drickspengar, af det
hufvudsakliga skäl att sådant ej är bruket.
Derjemte äro de klädda med utsökt snygghet och
ojemförligt större behag än de förnämsta <i>cordons
bleus</i> i Paris. Huru bära sig då de stackars
flickorna åt, att bestrida de utgifter, som deras
eleganta toilette fordrar? Se der en benig fråga, hvars
besvarande blir oss svårt, och den vi alltså 
öfverlemna åt läsarens eget skarpsinne. Allt tillgår
dessutom här med största anständighet, då man
kanske undantar några få gester, som väl synas
gillade af bruket, men af hvilka den sämsta
tjensteflicka i Frankrike, och än mer i England, skulle
bringas i harnesk. Imellertid tyckas dessa
beskedliga flickor vara ganska känsliga för sådana
artigheter, hvilka ådraga sig hela deras
uppmärksamhet och välvilja.

Så väl på värdshus, som inom familjerna,
ätes i allmänhet middag klockan två. Det är
endast bland de förnäma, som detta sker senare,
eller kring 6 och 7.

Bordserveringen inom någorlunda välmående
hus tillgår med utsökt snygghet och en viss
tillbörlighet, som i yttre skick på sätt och vis
ersätter rätternas oskyldiga tarflighet.

Innan man sätter sig till bord, intages på
stående fot, vid det så kallade bränvinsbordet, ett
preliminärmål, hvilket föregår den egentliga
måltiden alldeles som företalet i en bok; detta bord
är ordentligt dukadt och lyser af kristall-karaffer,
fyllda med svenskt bränvin och konjak; för att
bereda sig till middagen har man att välja bland
flera slags mellanrätter, såsom smör, redisor,
anchovis, rökt skinka, kaviar, sill, ost, m. m.
Denna lilla måltid kallar man att taga en sup,
hvilket, enligt ordalydelsen, endast betyder ett glas
bränvin. Äfven bland de högre klasserna är detta 
bruk gällande; i stället saknas den likör, som
öfverallt i Frankrike följer på middagsmåltiden,
och som här endast kringbjudes i ganska få hus.

Sockerskålen utgör den hufvudsakligaste
prydnaden på ett svenskt bord; den intar förnämsta
platsen midt på duken, hvarifrån den med stolthet 
tyckes herrska öfver den öfriga anrättningen.
Vanligtvis är den af silfver och så mycket
oumbärligare, som man här nyttjar socker nästan till
all mat, äfven de mest kryddade såser; man sockrar 
på sallad, blomkål, dricka, ja jag tror till och
med att icke en gång soppan är fredad derför.
Denna sistnämda anrättning har ingen likhet med
den franska soppan hvarken i must eller kraft.
Den består helt enkelt af varmt vatten, hvari
man på sin höjd en timma kokat ett stycke kött,
hvilket derefter upptages, för att användas till
stek. Denna soppa, kallad buljong, serveras midt
i måltiden och är kryddad med litet fänkål samt
understundom med några korinter, hvilka tyckas
alldeles icke vara hemmastadda i detta främmande 
element. I allmänhet är matlagningen
vedervärdig, åtminstone på värdshusen, hvars idkare
servera högst uselt efter matsedel. Hvad beställda 
måltider beträffa, förstå de, säger man, att
göra anrättningen förträfflig, men äro då
förfärligt dyra.

Åtskilliga besynnerliga rätter finnas, hvilka
äro mycket omtyckta. Se här en: man tager en
forell eller laxöring, sådan den kommer ur sjön,
öppnar den genast, höljer den med peppar och
salt samt slår ätticka deröfver; i detta skick
låter man den stå i två eller tre dar, hvarefter
den serveras som en stor läckerhet. Lax och 
några andra fiskslag tillagas på samma vis.
D’Aigrefeuille, Grimaud de La Reinière, Brillat-Savarin,
hvar ären J, store lärare i gastronomien,
genomdrifne mästare i kokkonsten? Det är hit J haden
bort komma, om J känt er lifvade af någon ädel 
anda; det är här som en odödlig ära väntat er;
ni skulle blifvit reformatörer af en barbarisk
köksvetenskap, och de lagrar, som pryda edra
hjessor, skulle blad för blad hafva nedfallit i de
svenska kastrullerna!

Om gastronomien, som Rabelais utmärker med
ett ganska karakteristiskt epithet, ehuru det ej har
någon anstrykning af lärdom, icke gjort några
stora framsteg i Sverige, ersättes denna brist af
ett större antal måltider. Såsom exempel härpå
vill jag anföra en hederlig borgersmans vanliga
lefnadsordning.

Om morgonen, när han vaknar, ställes
utmed sängen ett litet bord med en bricka, hvarpå
alla till kaffedrickning nödiga pjeser äro placerade: 
kopparna äro ganska små; gräddan, sockret,
smöret merendels af förträfflig beskaffenhet. Klockan 
tie eller elfva frukost med smörgåsar, skinka,
salt eller rökad fisk samt bränvin. Middagen
serveras klockan två. Denna består nästan uteslutande 
af ett dugtigt stycke ox- eller kalfkött, som
anrättas om söndagen, för att sedermera göra tjenst
hela veckan, hvartill kommer en fiskrätt och ett
fat potates; till dryck bränvin och dricka samt
någon gång, efter slutad måltid, ett glas portvin.
Klockan fyra kaffe; klockan sex, ett nytt mål,
kalladt aftonvard, bestående af bröd, ost och
smör. Klockan nie kommer supén, som 
vanligtvis utgöres af gröt och mjölk; ofta serveras
äfven, såsom någonting läckert, en slags soppmat,
sammansatt af mjölk, dricka och sirop (?). Man
finner häraf att de goda Svenskarna ej låta tiden
gå förlorad.

Noblessens bord utmärkes ej af något
öfverflöd. Huru förnäm den ock må vara, följer den,
med föga undantag, samma lefnadsordning, som
de bättre borgarhusen; om qvällarna serveras med
thé; aftonmåltiden sker klockan nie eller tie, och
i allmänhet råder den största tarflighet vid de
vanliga måltiderna.

I Stockholm finnes ej ett enda hus, som
håller hvad man i Frankrike kallar öppet bord,
det vill säga i hvilket dagligen dukas för ett visst
antal främmande; men det finnes nästan intet
hushåll, äfven bland dem, som äro i mindre
välstånd, der man ej under vintern ger åtminstone
två eller tre stora middagar. Borden äro då
belastade med flera slags kötträtter och vildt; man
serverar med puddingar, kremer och bakelser;
deserten öfverflödar af sötsaker, dragéer och
konfektyrer.

Vid dylika högtidliga tillfällen begynna
toasterna näst före deserten. Om någon af gästerna
dricker er till, kan ni ej undvika att besvara
honom, det vill säga tömma ert glas, så vida ni
vill undvika att anses för en person af dålig 
uppfostran, och om så skulle hända, att hvar och en
af de trettie personer, som omgifva er, fick det
infallet att visa er samma höflighet, måste dessa
välmeningar, hvilka naturligtvis innebära en
önskan för eder välgång och helsa, omsider leda till
ett rakt motsatt förhållande, likväl visar man
öfverseende med främlingar. På dessa kalaser
omvexla Bordeaux- Champagne- och Rhenviner med
en undransvärd hastighet. Innan kaffet serveras,
inbäres tvenne stora bålar punch, den ena på
rödt, den andra på hvitt vin; ofta innehåller hvarje 
bål tjuge till trettie buteljer, allt efter gästernas 
antal (?).

Vid måltiderna i borgerliga hus, der gamla
vanor ännu bibehållas, fordrar bruket att alla
gästerna, sedan middagen är slutad och man
lemnat bordet, den ene efter den andre stiger fram
och kysser värdinnan på hand, med en kort
tacksägelse för erhållen välfägnad. Det är dessutom
ett allmänt bruk i Sverige att kyssa handen på
fruntimmer, när man nalkas dem, äfven om man
ser dem för första gången; det är den vanliga
helsningen. Icke dessmindre har denna sed kommit 
ur bruk inom de högre kretsarna; för öfrigt
vet man att den är allmän i hela norden. När
man i Ryssland blir presenterad för ett fruntimmer, 
fordrar höfligheten att man tar henne i famn
och kysser henne på kinden.

Middagar för tjuge till trettie personer äro
ganska vanliga, och bruket fordrar att hvar och
en af gästerna återgäldar denna bjudning med en
annan; detta ömsesidiga utbyte af höfligheter ger
anledning till en serie af måltider utan ända,
hvilka, om de ock bringa de personers helsa i
oordning, som hafva mindre styrka att uthärda
dermed, likväl på ett ganska angenämt sätt
upptaga tiden under den stränga årstiden. Dessa
bruk, hvilka synas en Fransman så ovanliga, äro
oskiljaktiga från klimatet, och oundgängliga i ett
land, som sex månader af året betäckes med snö
och is; framför allt äro de tjenliga att förkorta
de långa vinteraftnarna och utplåna vidrigheten
af en tjugefem graders köld.

Den fattiges föda är kraftigare och mindre
vegetabilisk än i Frankrike; så väl allmogen, som
städernas invånare förtära här mera köttmat. Rökadt
eller saltadt oxkött och fläsk, äfvensom fisk, ost,
bränvin, hårdt bröd och potates utgöra de
hufvudsakligaste födoämnena. På landet slagtar och saltar
den ringaste torpare, näst före Jultiden, en ung
stut och ett par får till vinterförråd. I städerna
sönderdelas endast oxköttet af slagtarne; vill man
hafva kalf- eller fårkött, måste man köpa hälften
eller fjerdedelen, ett påtagligt bevis för en stark
åtgång. En Engelsman förtär årligen tvåhundratie 
skålpund kött, en Fransman endast tjugefyra; 
det är troligt att denna konsumtion belöper sig
till trettie eller trettiesex skålpund på hvarje
Svensk.

*
</chapter>

<chapter name="14. Svenska jordens yttre bildning och utseende.">
<h2>FJORTONDE KAPITLET.</h2>
<img>Svenska jordens yttre bildning och utseende.</img>
Det synes som bergen tillkommit, för att åt
ett lands naturbeskaffenhet gifva ett storartadt och
på omvexlingar mera rikt utseende. De svenska
bergen framvisa öfverallt hänförande situationer,
som hos vandraren väcka förvåning och beundran; 
få länder hafva en så pittoresk natur, och
sjelfva Schweitz kan i detta afseende knappt
komma i jemförelse med Sverige. Dess af berg och
dalar, insjöar och floder genomskurna yta, är
skiftevis höljd af täta skogar, frodiga ängsmarker,
kala hedar och bördiga sädes-fält. Den svenska
allmogens nätta och rödmålade bostäder, hvilka
hvar för sig ligga kringspridda på fälten, de
kringgärdade ägorna erbjuda inom kretsen af
några mil en mängd taflor af den mest intagande
egenskap.

Hela Sverige kan anses såsom en enda ofantlig 
granitklippa, betäckt af ett mer eller mindre
tjockt och växtgifvande jordlager, genom hvilket
sjelfva klippgrunden på mångfalldiga ställen
framtränger; bland den otaliga myckenhet öar, af
hvilka stränderna äro omgifna, igenfinnes som 
oftast denna urbeståndsdel, höjande sina nakna och
skrofliga spetsar ur vågorna. Samma förhållande
visar sig på sjelfva fältet, der stenmassor af de
besynnerligaste former understundom framstå, och
der man icke sällan med förvåning varseblir, midt
på det väl odlade och i sin fulla fägring stående
sädesgärdet, en gigantisk sten, helt och hållet
fristående och utan minsta sammanhang med den
omgifvande grunden, alldeles som om den blifvit
ditkastad af något mäktigt andeväsende. Det är
tvifvelsutan från dessa märkvärdiga
naturuppträden, som den skandinaviska mythologien hemtat
sina höga och lysande bilder.

Svenska allmogen väljer företrädesvis en höjd
eller kulle med stenig grund, att derpå uppföra
sina boningar; det är till och med icke sällsynt
att midt i sjelfva hufvudstaden finna hus
uppförda på hälleberget, hvars mörka och skrofliga
väggar synas ifrån gatan; någon gång finner man
en dylik klippa midt på den med vackra
byggnader omgifna gårdsplanen. De kontraster, som
dessa stenmassor bilda till de omgifvande
föremålen, gifva åt större delen af landets städer en
högst theatralisk anblick.

Genom den blandning af berg och odlade
fält, skogar och ängar, som landsbygden företer,
erhåller hvarje särskild nejd en täckhet, ett eget
behag, som få orter i andra länder kunna 
uppvisa. Det är till Sverige, som målaren och skalden
borde begifva sig, för att bemta sina ingifvelser.

Bergen utgöra Sveriges prydnad; sällan finner
man dem helt och hållit nakna; de äro betäckta
af gröna mossor, och den minsta skrefva, som
hyser en liten jordskorpa ger lif och näring åt
tusentals blommor, som vid vårens ankomst och
under hela sommarn hölja den mörka stengrunden
med de gladaste färgor.

Men alla dessa stundom spridda, stundom
till ett sammanhängande helt förenade
klippmassor, hvilka med ens uppstiga ur jorden eller
hafvet, dessa ofantliga och likasom händelsevis på
fält och bergshöjder kringströdda stenblock
antyda den väldiga öfversvämning, för hvilken landet
varit en skådeplats, samt hänvisa till en tidpunkt
af allmän förstöring, då en hastig och våldsam
naturkraft omstörtat jordklotets yta.

I norra delen af Sverige träffas ofta ner i
jorden ligniter eller underjordiska skogar, som der
under sekler bibehållit sig oskadade under ett mer
eller mindre djupt jordlager. Alla dessa till större
delen väl konserverade trän ligga, likasom
kullslagna af en oemotståndlig kraft, åt samma håll, och
alltid med toppen mot söder; de hvila i samma
jord, på hvilken de vuxit, med undantag af
åtskilliga förefunna ekar, af hvilka flera synas halva
blifvit lösryckta med rötterna, och likväl upphör
eken att växa under den höga latitud, hvarest
man gjort dessa upptäckter.

Den skandinaviska jorden höjer sig från alla
sidor gradvis öfver hafsytan. Den närmast kusten
belägna delen har, på en vidd af tolf till femton
lieues, trehundra fots höjd öfver hafvet. Det här
innanföre belägna landet höjer sig från trehundra
ända till åttahundra fot, tills bergskedjan vidtager, 
som sträcker sig långs utmed norrska gränsen, 
hvars ordinära höjd går ifrån åttahundra till
tvåtusen fot. En afsöndrad och söder om sjön
Wettern belägen berggrupp, den jag öfverfor och
äfven omnämt i tredje kapitlet af min beskrifning,
har en elevation af elfva- till tolfhundra fot,
samt utgör således ett undantag från detta
allmänna förhållande.

Kulminationspunkten för den bergskedja, som
åtskiljer Sverige och Norrige, inträffar nära
gränsen af Dalarna; dess vestliga afsatser stupa
hastigt och brant åt norrska sidan; de östra deremot
utbreda sig i otaliga utgreningar öfver hela svenska 
jordytan. Den del af bergskedjan, som sträcker 
sig i norr, genom Norrland och Lappland,
är den högsta, samt har en medelhöjd af femtusen 
fot; den södra sträckningen deremot förlorar
sig utmed hafskusten, i grannskapet af Marstrand,
der den i uppstaplade och nakna massor eller
fragmenter af de sällsammaste och mest fantastiska 
former höljer marken och framställer bilden
af en kaotisk omstörtning.

Hufvudkedjorna af dessa med evig snö höljda 
berg, äfvensom de derifrån utgående otaliga
grenar, hvilka sträcka sig ända fram till Östersjöns
stränder och i alla riktningar genomskära landet,
åstadkomma en oändlig mångfalld i dess utseende
och lokalförhållanden. Graniten, som utgör
hufvudbeståndsdelen i dessa berg och som man
öfverallt igenfinner, består af tvenne slag, den röda
och den grå. Denna sistnämnda är bättre och
varaktigare; också har man anmärkt att detta slag
blef uteslutande användt vid uppresandet af
runstenar och andra forntida minnesmärken.

Skåne ensamt företer en egen och från det
öfriga landets bergnatur skild karakter; de få berg,
som finnas, ligga enstaka samt helt och hållit
afsöndrade från närgränsande bergsryggar.

Denna den svenska jordens bildning tyckes
sträcka sig äfven till djupet af det haf, som
badar dess östra kust; sänklodets ojemna visningar
och hafsströmmens riktning tillkännage samma
naturförhållanden på hafsbottnen som ofvan jord.
Östersjön har, likasom alla inre haf, ett
betydligt mindre djup än Oceanen; det varierar från
tjuge till sextie famnar, sällan sjunker sänklodet
till hundra; deremot är det alldeles icke ovanligt
att djupleken med ens öfvergår ifrån fyra famnar
till sextie. Den vattengräns, som omger Östersjöns 
kuster, företer en så mycket angenämare
anblick, som dess lugna och genomskinliga bölja
flyter ända fram till bergens fot eller sköljer
strandbrädden af tillgränsande fält, skogar och
odlingar. Här finnes föga eller alldeles ingen ebb
och flod, och man varseblir ingenstädes under
någon tid af året dessa vidsträckta, nakna och med
kiselsten betäckta sandref, som vid lågt vatten
gifva åt Oceanens stränder ett så ödsligt och
motbjudande utseende.

*
</chapter>

<chapter name="15. Befolkningen. Allmänna åsigter. — Svenska folkets ursprung. — Götiska och finska stammar. — Invånarnes antal. — Folkmängdens tillväxt och komparativa förhållande. — Landets indelning. — Jemförelse mellan städernas och landsbygdens folkmängd. — Nativitet, mortalitet, lifslängd. — Oäkta barn.">
<h2><small>FEMTONDE KAPITLET.</small></h2>
<img>Befolkningen.</img>
<small>Allmänna åsigter. — Svenska folkets ursprung. — Götiska och
finska stammar. — Invånarnes antal. — Folkmängdens tillväxt och
komparativa förhållande. — Landets indelning. — Jemförelse 
mellan städernas och landsbygdens folkmängd. — Nativitet,
mortalitet, lifslängd. — Oäkta barn.</small>

Menniskoslägtet sträfvar oupphörligt att
föröka sig; alla skapade varelser hafva en medfödd
håg att utveckla sina förmögenheter och att afvärja
den mer eller mindre aflägsna, men en gång
förestående upplösningen: häraf denna beständiga
riktning till förkofran och fortplantning, som icke
blott är oskiljaktig från det lefvande begreppet,
utan äfven röjer sig hos den okänsliga och råa
materien; ty just denna konservations-princip
utgör ett vilkor för deras tillvaro. Men då
Försynen utsådde frön till lif öfver hela naturen,
skedde det med en vis sparsamhet i afseende på
utrymme och näringsmedel; ty den förutan skulle
jordytan blifvit otillräcklig för sina oräkneliga
invånares underhåll; de skulle hafva ökat sig med
en skadlig och deras eget bestånd motverkande
hastighet. Utmerglade af de förderfligaste
laster, nedsölade i de ohyggligaste brott, dem de
skulle ansett för lika många förtjenster, skulle
menniskorna slutat med att uppäta hvarandra,
och sjelfva påskyndat den allmänna förstöring,
till hvilken hvarje onaturligt tillstånd, i följd af
organismens oföränderliga lagar, förr eller
senare leder.

Öfverlemnad åt sig sjelf och fri från alla
hinder, skulle folkökningen, med hvarje tid och
stund, tilltaga i en desto förfärligare myckenhet,
som denna, efter geometriska grunder, vore att
förutse och på förhand beräkna, derest icke en
vis och förutseende makt satt gränsor för ett
dylikt öfvermått.

Brist på utrymme och underhåll tillintetgör
allt, som tillkommer utöfver hvad dessa båda
omständigheter medgifva, och detta förhållande
gäller icke blott för menniskorna, utan äfven för
plantorna och djuren; än mer, dessa senare 
ombringa hvarandra, och den naturliga antipati som
råder mellan särskildta djurarter, leder till samma
mål, som de blodiga striderna mellan fiendligt
sinnade folkslag; dessutom möter menniskan flera
andra hinder för sitt slägtes fortplantning, dem hon
fåfängt söker öfvervinna.

Vilda folkstammar, som lefva af jagt, hafva
till sådant ändamål behof af stort utrymme, och
denna enda omständighet är tillräcklig, för att
hejda deras tillvext.

De hyfsade stammarnes fortplantning hålles
af andra omständigheter inom sina tillbörliga
gränsor, eller hvad annat göra väl de stora städernas
laster, strängt arbete, fattigdom och framför allt
sinnesrörelserna, förutan hvilka menniskan skulle
nedsjunka till likhet med de oskäliga djuren;
dessa sinnesrörelser, som hos henne icke blott
utveckla snillet och talangerna, utan äfven hänföra
till de brott och utsväfningar af alla slag, som
vid sjelfva roten afgnaga lifsträdet? Betrakta vi de
farsoter, för hvilkas härjningar millioner blifva
offer, förefaller det som naturen åt dessa
förstörelsers medel, anvisat trenne vidsträckta
förvaringsrum, inom hvilka hon ständigt håller dem till
reds: Nildalen, hvarifrån pesten utbreder sig hvarje
år till alla de punkter på Medelhafvets stränder,
dit den kan framtränga; Missisippi-strömmens
floddal, derifrån gula febern utsprider sina 
smittosamma utdunstningar till Mexikovikens och
Amerikas kuster, samt Gangens floddal, ursprungsorten 
och ständiga hemvistet för denna cholera,
hvars gränsor äro lika obestämda som dess
verkningar förfärliga.

Hjeltar och eröfrare hafva uppträdt efter
hvarandra, på nästan periodiska tider, från
Herkules och Sesostris ända till Carl XII och
Napoleon, att förvåna verlden med glansen af deras
bragder, och de hafva bland de förfärade folken 
icke efterlemnat annat än de blodiga spåren
af deras framfart, vid sidan af den odödliga ära,
minnet åt dem förvarar <footnote><small>Här synes författaren helt och hållit förbise den intellektuella
verkan sådana politiska meteorer framkalla. En annan
författare, Alexander Dumas, har, just i anledning af ett dylikt
raisonnement, som det här nedskrifne, anfört följande: Såsom
lefvande bevis för den satsen, att ju större snillet är, ju
blindare verkar det, framstå, med en tid af niehundrade år
mellan hvardera, <i>Cesar</i>, <i>Karl den store</i> och <i>Napoleon</i>; den
förstnämde, en hedning, banade vägen för kristendomen; den andre, en
barbar, för civilisationen, och den tredje, en despot, för
friheten. Skulle man ej frestas tro, att det är samma man, som
på bestämda tidpunkter återkommit, under olika namn, för att
fullborda samma tanke?</small></footnote>. Politiska revolutioner
och borgerliga krig äro att jemföra med mörkrets
engel hos Milton, då han, skakande sina svarta
vingar och uppburen af nattliga spöken, sväfvar
öfver kaos: de fullborda förstörelsen och uppsluka
allt i sin hvirfvel: samhällsordning och egendom,
menniskor och menniskoverk.

Samma höga försyn, på hvars bud dessa
hvälfningar ske, ordnar stjernornas tysta gång;
hon bestämmer tiden för staters och individers
tillvaro, ger snillet åt menniskan och instinkten 
åt djuret, utdelar öfverflöd och fattigdom;
det är hon, som skapat opinionen, denna drottning, 
för hvars makt all verlden böjer knä; det
är hon, som lemnat insteg åt dessa af filosofin
förlöjligade fördomar, förutan hvilka någon
samhällsordning likväl ej skulle uppstått. Det är icke,
tviflom ej derpå, af blott slump, som en slösaktig 
son ärfver en girig far; det är ej af endast
tillfälliga orsaker, som en i de fredligaste värf
samlad och på de solidaste grunder fotad
förmögenhet sällan öfvergår till fjerde eller femte
generation. Kan väl någon hysa den tanken att en
nations välmakt och öfvervigt skall vara evigt
bestående, eller att omstörtning ej förestår det
samhälle, der all rikedom blifvit hopad på några få
händer? Det är under sådana omständigheter,
som en Ludvig XI framstår, att decimera en
förmäten och upprorisk adel; en Richelieu, som
förnedrar den, och släpar den ur stoftet till
schavotten; eller en Robespierre, som riktar förföljelsen 
mot hvarje ägare af landets jord, och svänger 
dödens glafven öfver alla samhällets höjder.

Det är sålunda, som de i mensklighetens
ögon grymmaste brottslingar endast äro blinda
verktyg åt den eviga försyn, som leder folkslagen
och menniskorna, det vare sig med eller mot
deras vilja, fritt eller tvunget, efter sina
oföränderliga afsigter.

En våldsam storm rensar luften och uppfriskar 
den förtorkade jorden; på samma sätt
förhåller det sig med en nation efter den öfverståndna 
brytning, som hotat att skaka verlden i sina
grundvalar; denna nation skall, likasom alla stora
karakterer, hvilka blifvit luttrade i motgångens
skola, finna sig starkare och mäktigare än någonsin 
tillförene. Denna storm har på en gång satt
alla samhällets slumrande krafter i rörelse: Män
af stark förmåga, storsinnade och eldiga själar,
som annars skulle borttrånat i glömska, framträda 
i hast och gifva, i den gemensamma faran,
impulsen till alla ädla och höga känslor; behofvet
att godtgöra förderfliga missöden utbreder
öfverallt den eldigaste täflan och verksamhet, hvilka
åter leda till en snar utveckling af alla styrkans
och framgångens elementer.

Det sträfvande till förbättring, som gjort sig
gällande bland staterna, röjer sig förnämligast i en
hastigt tillvexande folkmängd, arbetsflit och
förkofran, allt förhållanden, dem en vis regering
hastar att understödja, helst det beror af densamma 
att befordra dessa framsteg på förbättringarnas
bana; hela hemligheten af dess konst består i en
god lagstiftning, som gynnar industrin, befrämjar
undervisningen, renar sederna och minskar
skattebördorna. Gören folken lyckliga, och de skola
visa sig tacksamma; uppmuntren dem till kärlek
för arbete, upplysning och enskilda dygder, och
J skolen se ett slägte uppväxa, som är sitt
fosterlands ära och prydnad.

Få länder hafva i högre grad än Sverige
varit skakade af borgerliga oroligheter och
främmande krig; men det finnes kanske knappast något
land, som i sednare tider bättre uppfattat lifvets
värde och menniskoflitens förmåga.

Svenska folket är af germaniskt ursprung.
Landet synes i äldsta tider varit bebodt af den
talrika och tvifvelsutan mäktiga finska stam, som
då utbredt sig öfver hela det nordliga Europa
och Asien, ända från Ural till gränsen af
Polarländerna. Detta folk har, i likhet med så många
andra, försvunnit; dess vanslägtade och spridda
qvarlefvor framsläpa numera ett uselt lif kring
norra ishafvets stränder. Krigiska stammar från
Germanien <footnote><small>De germaniska stammarna utträngde de finska, eller blandade
sig mer och mindre med dem. — Jordanes, som lefde i 6:te
seklet, omtalar <i>Finnites</i> såsom ett folk, hvilket bebodde
Sveriges område, och spår till denna stam, utan blanning af
göthiskt blod, igenfinnes ännu inom åtskilliga landskaper;
medeltidens historia lemnar härpå authentiska bevis. Vid denna
tidpunkt kallades hela Småland för Finland, och ett härad af 
denna provins bär ännu namnet <i>Finwald</i> (förmodl. menas
Kinnevald, eller snarare Finweden, d. v. s. Östbo, Westbo
och Sunnerbo härader). Ismael Abufeda, arabisk geograf, förlägger 
Calmar i Finmarken. I en gammal historisk notis, anföres
att Sveriges konung, Birger, på sin väg från Skåne till 
Nyköping, hade passerat genom Finland, det vill säga genom
Småland: Buggo, en af anförarne för det småländska upproret,
är uti gamla svenska handlingar utmärkt med titeln af
konung öfver Finland. <tab><tab>	<i>Förf:s not.</i></small></footnote> underlade sig, i en aflägsen 
tidpunkt, skandinaviska halfön, och gjorde dess
infödingar till trälar. Götherna bosatte sig i södra
delen, som än i dag kallas Göthaland. Andra
germaniska horder intogo de mellersta landskapen, 
hvarifrån de utbredde sig mer eller mindre
mot norden. Deras efterkommande äro vår tids
Svenskar, dessa fordna Skandinaver, som vunnit
sådan ryktbarhet i historien genom deras obändiga 
och krigiska seder, deras eröfringslystnad och
tilltagsna lynne.

Svenskarna, som bibehållit deras ursprungliga 
utseende i sin renhet, äro en vacker folkstam,
med ljusa hår, hvit hy och blå ögon; de hafva
än i dag likhet med de germaner, hvilkas utseende 
Tacitus för tvåtusen år tillbaka skildrade; men
i stället för den bistra och hotande uppsyn han
ger deras vilda förfäder, utmärka sig de nuvarande 
Svenskarna genom deras milda anletsdrag och
fredliga lynne. Föröfrigt af en stark kroppsbyggnad 
och i allmänhet fria från lyten, uthärda de
med största mod faror och brist. Man föreställe
sig derföre icke att hvarje Svensk är en Herkules
eller en Antinous: Svenskarna äro, som vi hafva
nämt, en vacker folkstam, väl vuxen och
proportionerad; men det finnes i några europeiska
länder, isynnerhet i Frankrike, såsom i Normandie,
Languedoc, Franche-Comté, äfven befolkningar,
som, hvad fysiska företräden beträffa, icke gifva dem
efter. Slutligen och ehuru den ljusa hårväxten
utgör ett af de skandinaviska folkens utmärkande
kännetecken, öfvergår denna färg småningom i
brunt, ju närmare man nalkas polen, så att det
ljusa håret, ofvanom Hernösand, blir allt mera
sällsynt; man varseblir derefter icke annat än
kastanjebrunt eller alldeles svart hår, samt
bruna och solbrända ansigten, hvilka här tyckas
angifva öfvergången från den göthiska till finska
stammen.

Folkökningen mötte imellertid stora hinder
i den svenska jordens föga bördighet samt
åkerbrukets långsamma och sena framsteg, hvilka
försvårades af de statshvälfningar och inbördes krig,
för hvilka detta land var en skådeplats under
sekler af mörker och barbari. De härnadståg och
eröfringar, hvilka utgjorde Norrmännens förnämsta 
sysselsättning, voro tvifvelsutan mindre följden
af ett öfvermått i folkmängd, än den stora fattigdom, 
som rådde bland en krigisk nation, hvilken för
detta ändamål använde sitt lands dyrbaraste  
afkastning, jernet. Ända till våra tider fortplantades
en eröfringsanda, hvars sista spår framlysa i Carl
XII:s adertonårliga bragder och de sagolika men
olyckliga händelser, hvilka omsider återförde samme 
konung till sitt fädernesland, på hvars gräns
han fann en så kallad ärofull död. Denne furste, 
som med alla sina stora egenskaper, förenade 
en gränslös ärelystnad, och ett obändigt
herrskarelynne, som ville sända sin stöfvel till
Stockholm, för att styra rådets öfverläggningar, denne
furste missbrukade nationens urgamla tapperhet
samt uttömde dess folkmängd och tillgångar i
förderfliga krig, samt nedsänkte det olyckliga
Sverige i djupaste elände. Hans död medförde en
stor förändring i tänkesätten; vidden af det onda
han förorsakat förde maktens innehafvare på den
öfvertygelsen, att folket hade större behof af
inre lycka än yttre ära, att dess blod ej borde
utgjutas för tillfredsställandet af en enda mans
ärelystnad eller för ändamålslösa eröfringar, att det
borde sparas till fosterjordens försvar. Man vinnlade 
sig om återöppnandet af de utsinade källorna
till allmän förkofran, och det är ifrån denna
tidpunkt, som landets folkmängd varit i, snart sagdt,
beständigt stigande, under ett, med få afbrott,
fortvarande fredslugn.

Sveriges folkmängd, som, med undantag af
Finland, år 1751, utgjorde 1,785,000 personer,
uppgick, enligt senast gjord beräkning, år 1830,
till ett antal af 2,871,252, hvaraf synes att
densamma, under en tidrymd af åttie år, ökats med
1,086,000 själar, ett förhållande, hvilket, om det
skulle fortfara på sätt, som under de senare åren
ägt rum, kommer att, inom femtie år, fördubbla
invånarnes antal.

Dessa resultater äro visserligen icke att
jemföra med folkmängdens förvånande tillväxt inom
Förenta Staterna, der den fördubblas med hvart
tjugefemte år; men också befordras folkökningen i
detta land af de mest gynnande omständigheter;
en i sin första kraft och alltid bördig jordmån
belönar odlarens möda med rika och ymniga skördar. 
I Sverige åter hejdas denna förkofran af ett
motsatt förhållande; endast genom ytterliga
ansträngningar och genom hinder, dem en upprorisk 
natur öfver allt ställer i hans väg, kan
landtmannen aftvinga den hårdbrukade och oftast
otacksamma jorden en sparsam bergning.

Man har anmärkt, att i Sverige, som på
andra ställen, äro kustinvånarne, isynnerhet de,
hvilkas hufvudsakligaste födoämne består af fisk,
de mest afvelsamma.

De fem år, hvilka förflutit från 1820 till 1825,
utgöra en ibland de lyckligaste epoker, som
Sverige ägt på 80 år. Mellan 1805 och 1810
deremot, yppades en årlig minskning af 35,000
invånare, hvilket bör tillskrifvas Gustaf IV:s
olyckliga krig och deras bedröfliga följder.

Sverige indelas ifrån urminnes tider i trenne
stora hufvuddelar: Göthaland i söder, Svealand i
midten, samt Norrland jemte Lappmarken i norr.
Hvar och en af dessa trenne hufvuddelar äro
fördelade i landskaper, af en olikhet i rymd och
folkmängd, som är ögonskenligen stridande mot
ett väl ordnadt förvaltningssystem, och hvars
olägenheter, vid flera tillfällen, varit föremål för alla
upplysta mäns reklamationer; icke dessmindre
blef denna landskapsindelning med alla sina
brister, troligen af vördnad för dess uråldriga
ursprung, bibehållen ända till en senare tidpunkt,
då Sverige erhöll den ändamålsenligare indelningen 
i tjugefyra län; likväl är denna icke heller utan
felaktigheter, emedan den företer delar af det
ena länet, hvilka omslutas af det andra, utan att
det derföre saknas församlingar, hvilka äro söndrade 
mellan tvenne närgränsande län. De olikheter,
som äro en naturlig följd af jordmånens högst
skilda beskaffenhet, komma dock alltid att
qvarstå. Sålunda uppgår folkmängden inom Malmö
län ensamt till samma belopp, som den i Wisby,
Östersunds, Umeå och Piteå län sammanräknad.
Denna olikhet faller än mera i ögonen vid
jemförelsen mellan församlingarnas vidd: Gellivare
socken i norra delen af riket räknar 1,332 
invånare, spridda på en yta af 150 qvadratmil, eller
på större vidd än provinserna Skåne, Blekinge
och ön Gottland tillhopa. Hammerdals pastorat
i Jemtland är nära lika stort som hela Skåne;
Skellefteå socken i Umeå län räknar 9,570
personer, Leksands i Falu län 9,015, när invånarnes 
antal i många andra församlingar icke uppgår 
till 100 eller 150 personer.

Sällan ligga boningshusen inom samma
församling på ett ställe, om ej i några härader af
Småland, hvilket vi i det föregående haft tillfälse 
att anmärka. Socknarna bestå vanligtvis af
spridda gårdar eller flere mindre byar. Denna
afsöndring mellan allmogens bostäder, som öfverallt 
ger ett så stort behag åt utsigten, inträffar
oftare i de norra och bergigare nejderna. Kring
Stockholm finnes till och med ej en enda församling, 
der allmogens gårdar äro förenade till en
hel stor by; de visa sig alltid i smärre flockar,
liggande stundom nära någon herregård, oftast
för sig sjelfva. Detta karaktersdrag i landets
utseende är gällande för hela Sverige, med undantag 
af Skåne.

När man granskar tabellverkets uppgifter
öfver invånarnes antal inom Sveriges olika län,
åren 1751 och 1825, finner man att folkökningen
synnerligast varit i stigande inom södra delen af
riket, hvilken också är den bördigaste och, i 
afseende på åkerbruket, längst för sig komna; i
Götheborgs län samt i Skåne och Blekinge har
denna tillväxt visat sig betydligast; sedan
förstnämde år kan folkmängden på dessa orter nästan
i allmänhet anses såsom fördubblad.

Man finner med förvåning att de mellerst
belägna landskaperna, i detta afseende, stå långt
tillbaka; invånarnes antal har der, under samma
tid, på sin höjd ökats med en femtedel. Vi sakna 
helt och hållit uppgifter, för att på ett
tillfredsställande sätt förklara dessa afvikelser, som
gifva så högst skilda resultater inom ett land,
som står på samma höjd af välstånd, hvars invånare 
lefva under enahanda samhällsförfattningar,
njuta lika rättigheter, och der jordmånen inom
flera härader är äfven så bördig som den skånska.

Folkmängdens hastiga tillväxt i Sveriges
norra delar, det vill säga Norrland och Lappmarken, 
förtjenar icke mindre uppmärksamhet; den
är ett väl kändt resultat af en förbättrad
samhällsordning, hvars närmaste följd har varit
vidgade odlingar; en känsla af täflan synes hafva
bemäktigat sig hela befolkningen: den ena skogen efter
den andra nedfaller för yxans hugg; ständiga
nyodlingar uppfåras af plogbillen, och innan kort
skola dessa nejders olyckliga invånare, hvilka
hittills nödgats blanda bark i deras ringa mjölförråd, 
för att deraf bereda sig en usel föda, 
fägnas genom anblicken af de skördar, hvilka trygga 
deras bergning. Hvad Lappmarken beträffar,
blir det oss svårt att uppgifva anledningen till
dess lika förvånande som hastiga folkökning; den
kan dock ej härflyta af andra orsaker än inträffade 
förbättringar äfven hos detta folk, som väcker 
deltagande ej blott genom sina milda seder,
utan äfven genom den ytterliga fattigdom och
fullkomliga brist på alla lifvets beqvämligheter,
hvarmed dess tillvaro är förknippad.

Vid granskningen af det föregående, inhemtas 
att Sveriges befolkning, som i de södra
landskapen är stark och hopträngd, aftar i den mån
man kommer längre i norr; ty dess tillväxt i
norra provinserna är endast relatif till äldre
förhållanden. I Malmö län, som är det sydligaste,
räknar man 5,055 invånare på qvadratmilen, i
Vester- och Östergöthland varierar antalet från
1,500 till 2,500 och 3,000. De mellersta
provinserna hafva 500 till 2,000 invånare på
qvadratmilen. I Norrland räknas ej mer än 100 till
300 invånare på samma jordrymd, och slutligen i
Lappland endast 38; då således Sveriges yta
utgör 3,370 qvadratmil, följer häraf ett medeltal
af 852 invånare på hvarje quadratmil.

Mellan invånarnes antal i städerna och på
landet finnes ett betydligt missförhållande; man
räknar ej flera än 86 städer öfver hela Sverige,
hvilkas sammanräknade folkmängd, år 1830,
utgjorde 280,269 personer, det vill säga en
tiondedel af hela rikets. Dessa städer äro nästan
uteslutande bebodde af embetsmän, en del af adeln,
köpmän, fabrikanter och handtverkare; med få
undantag äro alla industriella yrken inskränkta inom
de privilegierade städerna; på landsbygden
utgöres derföre befolkningen till större delen endast
af bergsmän, jordbrukare och dagsverkshjon;
sällan finnas andra (synnerligast i de norra länen),
som ej tillhöra denna allmänhet, än presten,
klockarn och länsmannen samt någon gång förvaltaren 
af ett gods eller jernbruk. Stockholm är
rikets enda stora stad; den räknar 83,000 invånare, 
det vill säga en tredjedel af befolkningen
inom alla Sveriges städer, af hvilka sådana finnas, 
som ej hafva flera än tjugu hus och hundra
invånare, t. ex. Borgholm på Öland.

Det egentliga borgerskapet utgjorde, år 1830,
ett antal af 122,000 individer; medelklassen, som
innefattar civila och militära embetsmän, så väl
tjenstgörande som icke tjenstgörande, samt bruks- och 
säteri-ägare, steg till 87,000 personer, af
hvilka 65,000 bodde på landet.

Af alla ekonomister antages att, i Frankrike,
städernas befolkning icke fullt uppgår till tredjedelen
af hela landets. I England är den lika fördelad
imellan städerna och landsbygden. I båda 
länderna hafva städernas folkmängd, under en tid
af femtie år, varit i oupphörligt stigande, och de
naturliga slutsatser, som kunna hämtas af detta
förhållande, antyda alla på en vidgad handelsrörelse 
och industri. I Sverige utgör, enligt hvad
vi nyss anfört, antalet af städernas invånare icke
mer än tiondedelen af landets folkmängd, det vill
säga, att af nära tre millioner menniskor
endast vid pass 300,000 bo i städerna. Gerna
ville jag erfara huru stor folkökningen varit inom
städerna på den senare tiden; jag har dock ännu
ej lyckats erhålla de handlingar, som i detta
ämne blifvit mig lofvade; men det synes temligen 
afgjort att den varit stationär.

Då fabrikerna och handtverkerierna, i deras
närvarande tillstånd, ej kunna sysselsätta ett
större antal händer, är det således på landsbygden, 
som folkökningen isynnerhet vunnit riktning 
till förkofran, hvilket får tillskrifvas den
lättare utkomst och den mindre tryckande
fattigdom, som derstädes äro rådande. Armodet
företer ej i Sverige den ohyggliga blandning af
elände och sedeförderf, som man finner i andra
länder; tiggeriet har der ej blifvit ett lefnadsyrke, 
och den fattige är icke helt och hållit
utestängd från all glädje af lifvet; sällan möter man,
hvarken i städerna eller på landet, någon olycklig, 
som anropar den förbigåendes medlidande: 
i Sverige äro armodets barn på långt när ej att
jemföra med dessa eländiga <i>parias</i> utan bröd och
skygd, som öfversvämma det öfriga Europas
länder; säkra att, medelst biträde vid åtskilliga
landtmannasyslor och i den allmänna välgörenheten,
finna ej blott behofvet for dagen afhjelpt, utan
äfven ett litet förråd till lifnäring under den
strängare årstiden, kunna de med skäl fägna sig
åt den öfvertygelsen, att det är afven för dem,
som jorden hvarje år bär sina skördar.

Bland en kraftig befolkning och under ett
af naturen gynnadt luftstreck bör antalet af födda
utgöra trettiotre på ett tusende invånare; i
Frankrike, der dessa vilkor i hög grad finnas för
handen, steg de föddas antal, år 1830, till 1,065,000
på ett antal af trettiotre millioner individer <footnote><small> Således endast 31 på 1000.</small></footnote>;
men i Sverige, der klimatiska förhållanden sätta
gräns för slägtets fortplantning, kan man antaga
multiplikationstalet för nativiteten till 28 eller 30.
Den årliga nativiteten öfver hela Sverige går till
100,315, multipliceras detta tal med 28, får man
2,808,820, hvilket ungefär motsvarar
folkmängdens belopp inom detta rike. Antalet af döda
uppgår, enligt samma authentika uppgifter, af
hvilka vi hemtat det föregående, till 62,930. Här
måste ett ganska påtagligt misstag äga rum, 
hvilket ej lärer undfalla personer, som hafva någon
vana vid dylika undersökningar. Genom detta
förhållande skulle nemligen ett årligt öfverskott
af 37,385 individer, till nativitetens fördel,
uppkomma, då deremot folkmängdens tillväxt, enligt
de under en tid af åttie år visade resultater,
endast uppgår till ett medeltal af 12 till 14,000.
Ett dylikt förhållande vore dessutom rakt
stridande mot den orubbliga jemvigtslagen för all
nativitet och mortalitet. Medeltalet af döda bör
i Sverige utgöra omkring 84,000 <footnote><small> Och likväl upptager Forsells Statistik de dödas antal, år
1815 (samma år som för den anförda nativiteten gäller), ej till
mer än 56,465 individer, hvarigenom ett öfverskott på de
föddes sida af icke mindre än 43,850 individer skulle
uppkomma; dock tillägges att detta är det största, som inträffat
sedan 1748; samt att folkökningen, mellan åren 1825 och
1830, aftagit med 53,000 personer, jemfört med förhållandet
under de föregående fem åren, hvartill missväxter,
sjukdomar och nöd varit orsaken.</small></footnote>.

Det är ett ibland alla civiliserade folkslag
allmänt fenomen, att de föddas antal öfverstiger de
dödas, och att således folkökningen är i ett
ständigt tilltagande. År 1752 räknade Frankrike ej
mer än aderton millioner invånare; dess
närvarande folkmängd är trettiotre millioner. Vid samma
tidpunkt hade England ej mer än tolf och en half
million invånare; nu finnes der tjugufyra millioner.

I Sverige uppnå menniskorna vanligtvis en
hög ålder; af det ofvan anförda antalet 62,930
aflidna personer hade mer än fjerdedelen, det vill
säga 17,727, hunnit öfver 60 år. Icke
dessmindre är antalet af dem, som uppnå 100 år, ej så
stort, som man skulle förmoda; år 1825 funnos
bland de med döden afgångne ej flera än fyra
individer, hvilka voro öfver denna ålder, hvaraf
följer att i hela Sverige endast 140 till 150
lefvande personer på en gång finnas, som
innehafva densamma, ett förhållande, som inom
åtskilliga delar af Frankrike till och med öfverträffas.
De trakter af Sverige, der flesta exemplen på
lång lifstid förekomma, äro Norrland, Dalarna
och Wermland.

Mortaliteten bland båda könen är ungefar
densamma; likväl dö flera gossebarn än flickor i den
spädare åldern. Skillnaden mellan de till mognare år
hunna väger åt ömse håll; men i en längre
framskriden period af lifvet, bortom 60 år, äro de
dödas antal af manliga slägtet vida större.
Antalet af döda öfver denna ålder utgjorde, år
1825, 17,727, af hvilka 9,949 mankön och 7,788
qvinnkön.

Mängden af oäkta barn har i Sverige, liksom i
det öfriga Europa, med hvarje år fått en tillväxt,
som, i hänseende till den reform våra
samhällsförhållanden undergått, ger ämne till ganska
allvarliga betraktelser. Vi vilja dock inskränka oss
till den enda anmärkningen att förhållandet här
kan på långt när icke jemföras med det, som
äger rum inom Frankrikes stora städer. Antalet
af barn, födda utom ägtenskapet, steg, år 1829,
i Sverige, på en befolkning af tre millioner, till
14,000, då det år 1831, i Paris ensamt, uppgick till
10,000 på en folkmängd af blott en million invånare.

*
</chapter>

<chapter name="16. Klimat. Jemförelse mellan klimatet i Sverige och Italien. — Temperatur. — Medel att skydda sig emot kölden. — Atmosferens ovanliga renhet alla årstider. — Norrsken. — Dagarnas längd. — Öfvergången frän ena årstiden till den andra. — Klimatets utomordentliga stränghet i det nordliga Sverige. — Eldar, som under sommarn upptändas kring åkerfälten, för att freda dem för kalla vindar. — Tidpunkten för starkaste värme och strängaste köld. — Tiden för islossningen, svalornas återkomst samt löffallningen. — Wardöhus fästning nära Nordkap. — Rådande vindar. — Gränsorna för växtligheten och den ständiga snön; för Lapparnas tält samt björnen. — De vanligaste sjukdomar: lungsot, febrar, trånsjuka, slag, syphilis, m. fl.">
<h2><small>SEXTONDE KAPITLET.</small></h2>
<img>Klimat.</img>
<small>Jemförelse mellan klimatet i Sverige och Italien. — Temperatur.
— Medel att skydda sig emot kölden. — Atmosferens ovanliga
renhet alla årstider. — Norrsken. — Dagarnas längd. —
Öfvergången frän ena årstiden till den andra. — Klimatets
utomordentliga stränghet i det nordliga Sverige. — Eldar, som under
sommarn upptändas kring åkerfälten, för att freda dem för
kalla vindar. — Tidpunkten för starkaste värme och strängaste
köld. — Tiden för islossningen, svalornas återkomst samt
löffallningen. — Wardöhus fästning nära Nordkap. — Rådande
vindar. — Gränsorna för växtligheten och den ständiga snön;
för Lapparnas tält samt björnen. — De vanligaste sjukdomar:
lungsot, febrar, trånsjuka, slag, syphilis, m. fl.</small>

Mången Svensk beklagar sig öfver
strängheten af ett klimat, som endast skänker honom
några få vackra dagar, och öfver ofruktbarheten
af en jordmån, som nekar honom välsignelsen
af de ymniga skördar, läckra frukter samt rika
och mångfalldiga produkter, hvarmed naturen
öfvergjuter andra länder; men denna öfverklagade
natur, har hon ej i ersättning gifvit fiskrika 
stränder, floder och sjöar, skogar hvimlande af
villebråd, samt en jord, som i sitt sköte gömmer
outtömliga gnifvor af jernets nyttiga oeh
vinstgifvande metall. Dessa långa vintrar med deras
klara dagar och ständigt rena temperatur, äro
de ej en årstid för hvila och nöjen? Dessa
ofantliga skogar, erbjuda de icke medel att trotsa
strängheten af ett klimat, i hvilket man
dessutom är uppfödd? och den friska luft man
inandas, är den ej en källa till styrka och hälsa, samt
en lång och från bräckligheter fri lifstid?

Och när vintern utbredt sin hvita duk och
trädens snöhöljda grenar tindra af perlor och
diamanter, äro väl fälten beröfvade all skönhet?
förete de ej den herrligaste anblick? Och när, vid
vårsolens första strålar, den sköna nejden, liksom
genom ett trolleri, afkastar sin nordiska skrud och
klär sig i grönska och blommor, har väl ej
Svensken någon orsak till tacksamhet mot en natur,
som röjer så mycken rättvisa vid fördelningen af
sina håfvor.

Visserligen kan icke Sverige, med sina isar
och sin kyla, göra anspråk på den milda
temperatur, den lyckliga bördighet, som tillfallit
länder, öfver hvilka söderns sol utbreder sitt
välgörande inflytande; men om det ej njuter af den
rika växtlighet och af alla dessa gåfvor, dem en
frikostig natur slösar öfver andra luftstrek, är det
dock ingalunda vanlottadt eller beröfvadt alla dess
välgerningar.

Skådom Italien, detta sångens hem, hvar
doftande jord, hvars klara himmel så underbart
hänföra vår inbillning; men detta sköna
vällustrika land har tillika sina vulkaner, sina
jordbäfningar, sina politiska skakningar. De häftiga
lidelser, som bemäktiga sig dess invånare, finna
ej väg till den lugna fredliga nordbon.
Vandrarens blickar mötas ej i Sverige af dessa
konstens minnesverk, som öfver allt hölja en
klassisk jord; men han har ej heller något att
befara af mördarens dolk; han kan natt och dag
fortsätta sin vandring genom ett gästvänligt land
i den fullkomligaste säkerhet.

Gån då, beundrare af det sköna, gån till
Italien, att skåda dess prunkande monumenter,
dess förtjusande natur, och J skolen, vid
återkomsten, säga mig till hvad pris af faror och
uppoffringar J förskaffaden er dessa njutningar på
en af himlen välsignad jord. Italien skall
tvifvelsutan ännu länge förblifva en valplats, der
mer än en blodig strid kommer att utkämpas; i
Sverige deremot kan jordbrukaren tryggt plöja
sin teg, den skall ej nedtrampas af en fiendes fot;
invånarnes mannamod och fosterlandskärlek och
den store mans snille, åt hvilken de anförtrott
ledningen af sina öden, sätta dem i skydd för
denna olycka, den största som kan träffa ett
samhälle. Må Italien, förödmjukadt under
despotismens gissel eller under oket af ett främmande
herravälde, berusa sig af alla lyxens och konstens
njutningar; den minsta planta, odlad af fria och
lyckliga händer, äger dock större värde än alla
de rikedomar, hvarmed himlen öfverhopar ett
förslafvadt folk.

Om den svenska jorden icke prydes af
yppiga orangelunder, om den ej frambringar silke,
olja och vin samt åtskilliga andra dyrbara
naturalster, är den åtminstone fredad för dessa
rysliga stormar och härjande orkaner, som vid så
många tillfällen utbreda förstörelse och fasa
öfver söderns herrliga länder. Giftiga insekter och
ödlor hafva ej här något tillhåll; högst sällan har
Sverige varit hemsökt af de dödande farsoter,
för hvilka folkslagen under ett varmare luftstreck
äro blottställda; i stället för vulkaner hafva de
om vintern sina norrsken, det praktfullaste
skådespel, som naturen kan erbjuda till menniskans
beundran.

Sveriges klimat är i hög grad utmärkt af sin
rena atmosfer. Sommardagarna äro klara och milda;
åskan höres sällan; solen, som i sexton till
aderton timmar stannar öfver horisonten, fördubblar
den för odlarens arbeten dyrbara tiden. Juli och
Augusti månader äro vanligtvis ganska varma, och
den största olägenhet, af hvilken man denna
årstid besväras, är en myckenhet stora flugor, som
uppfylla boningsrummen och nedsätta sig på allt
hvad ätbart är; också finner man om sommarn
de flesta hus försedda med hårduksfönster, hvilka
utestänga dessa oangenäma gäster.

Huru strängt Sveriges klimat än må vara,
är kölden der mindre svår än i de flesta länder
under samma polhöjd, en omständighet, som
endast kan förklaras af svenska jordens bildning
och, framförallt, riktningen af de bergskedjor,
som omgifva och skydda den för nordliga vindar.

Vintern begynner i December, då en
allvarsam köld merändels infinner sig, och inom få
dagar höljer marken med snö och is, som utan några
synnerliga afbrott blifva qvarliggande ända tills
de försvinna för vårsolens verkningar, det vill
säga till slutet af Mars eller början på April; man
har väl exempel att det snögat den 14 Juni; men
sådant inträffar icke två gånger på hundrade år.

I Sverige vet man ej af någon årstid, som
skiljer vår och vinter: öfvergången från den
senare till den förra är hastig och kort. Så snart
snön bortsmält, i det ögonblick då isarna med
dån lossna och bortföras af de från sina bojor
befriade strömmarna och sjöarna, byter 
landskapet utseende alldeles som dekorationsförändringen 
i ett skådespel. Jorden framträder i hela
sin växtliga yppighet, smyckande sig med
grönska och blommor; alla föremål få i hast ett lif
och en fägring som skulle en mäktig trollkarl
svängt öfver dem sin staf, och de ej endast
hafva åtlydt naturens långsamma och afmätta
verkningskraft. Hösten är vanligtvis ganska vacker och
räcker ibland ända till November. April månad,
som annorstädes utgör öfvergångsperioden från
vinter till vår, är oangenäm, regnig och mulen.

De medel man använder att utestänga kölden
äro mångfalldiga och göra vintern här mycket
drägligare än i länder, som äro belägna under ett
mildare luftstreck, och der man, i följd häraf,
uraktlåter alla dylika försiktighetsmått.
Thermometern står merändels ständigt lika högt,
åtminstone äro dess öfvergångar långsamma och nästan
omärkliga; man ar således högst sällan blottställd
för de hastiga förändringar i atmosferen, som göra
invånarne i mera tempererade länder så ömtåliga
för minsta ombyte derutinnan. Boningshusen äro
försedda på ett sätt, att kunna trotsa äfven den
skarpaste köld: väl tillslutna dubbelfönster, täta
golf, kakelugnar, hvilka eldas flera gånger på
dygnet och i rummen underhålla en ständig och jemn
värme, äro isynnerhet de medel, hvaraf man till
detta ändamål betjenar sig.

Vintern, som en Fransman föreställer sig så
förfärlig i de nordliga länderna, är der en årstid
för nöjet och glädjen, isynnerhet försummas icke
bordets njutningar, som för Svenskarna hafva ett
så stort behag. Hvad skulle väl ock
sammanlefnaden här vara förutan dessa talrika och muntra
samqväm, hvilka dessutom så mäktigt bidraga att
underhålla och fastare tillknyta vänskapsfulla
förhållanden familjerna imellan? Främlingen, som
besöker detta land, emottages i den glada kretsen
på det mest förekommande sätt, och finner sig
bemött med en uppmärksamhet och välvilja, som
måste ingifva honom den lifligaste aktning för en
nation, hvars gästfrihet han förgäfves söker i
Spanien och Italien eller hvilket land som helst i
det södra Europa.

Stockholm är beläget under 56:te
latitudsgraden. Om vintern får hela staden ett annat
utseende: den svåra och ojemna gatläggningen
betäckes af en djup och fast snömassa, som innan kort
jemnas af fotgångare och slädor; sjöar och vikar
tillfrysa och lemna en obehindrad kommunikation
mellan stadens skilda delar, samt öfverfaras med
otrolig hastighet af en mängd åkande, som korsa
hvarandra i alla riktningar på den blanka isen.
Vagnarna nedflyttas på kälkar och förses inuti
med pelsverk, hvilka skydda er för den
skarpste köld.

Jagt och slädpartier, skridskofart, spektakler,
baler, gästabud äro de snart sagdt dagliga
nöjen, som upptaga och förkorta tiden af en årstid,
hvars stränghet synes främlingen så förfärlig.
Likväl bör man göra skilnad mellan hufvudstaden
och södra provinserna samt de nordliga, der en
ännu starkare köld gör temperaturen odräglig till
och med för invånarne på stället. Vi skola,
angående detta ämne, af Hr Carl af Forsell låna
några detaljer, dem vi anse högst intressanta,
och som, bättre än allt hvad vi derom kunna
yttra, gifva ett fullkomligt begrepp om klimatet i
olika delar af Sverige.

I Sverige, säger han, tyckes olikheten i
klimatiska förhållanden äga en naturlig gräns i
Dalelfven, som delar riket i tvenne nästan lika
stora hälfter. De sex norr om denna flod
belägna län förete en någorlunda öfverensstämmelse i
klimat, naturlig beskaffenhet och växtlighet,
medan de aderton öfriga bättre lottade länen kunna,
i hänseende till fördelarna af en mindre njugg
natur, sins imellan jemföras.

Intensiteten af så väl köld som värme synes
ha ökat sig, utan att klimatet deraf blifvit bättre.
Tvertom har det märkligen försämrats i det fall
att våren inkräktat mer af sommarens område än
hösten af vintrens, och att årstiderna i allmänhet
blifvit ostadigare. Huruvida denna försämring i
klimatet står i någon förbindelse med den 1815
till 1818 lossnade polarisen, jordbäfningarna i
de södra länderna, eller de i senare åren
talrikare vordne norrskenen: om den är periodisk, m.
m. är för oss ännu okändt.

I Jemtland är klimatet så fiendtligt mot all
odling, att folket nödgas släpa ihop på norra
sidan af deras kornåkrar stora risknippor, för att,
i händelse vinden om sommaraftnarna i Augusti
månad går på nordlig eller nordvest med klar
himmel, då kunna antända dem mot natten, för att
dymedelst skydda säden mot frost. Klimatet i
Jemtland är lika strängt som i Torneå, ehuru
Jemtland är beläget tre grader sydligare; men
det ligger 1000 fot öfver hafvet samt nära intill
fjellen, hvilket är mer än tillräckligt att
frambringa en sådan verkan. Imellan 1743 och 1746 var
det så kallt i denna provins, att småsjöarna icke
gingo upp någon gång på hela sommarn. Det
händer icke sällan än i dag att sommarvärmen
icke förslår till sädens mognande, utan folket
nödgas afberga henne grön, för att icke låta henne
begrafvas under snön. Sådana år kallas <i>grön-år</i>.

Enligt mångåriga observationer är det funnit,
att skörden, öfver hela riket tagit, vanligtvis
förhåller sig på det sätt, att af sju år ha tre varit
goda, tre medelmåttiga och ett missväxtår. För
öfvigt har man, i afseende på klimat och 
växtlighet, tyckt sig finna detsamma hos oss, som i
Frankrike och Tyskland, nemligen att ömtåligare
trägårdsväxter få allt svårare att komma fort, och
att gräsvallen får en större benägenhet för
mosslöpning.

Den hetaste sommar man på hundrade år
kan erinra sig i Stockholm inträffade 1811; den
3 Juli steg thermometern till 36 grader; den
strängaste vinter inföll 1814, då thermometern sönk
ned till 30 grader. Vanliga tiden för islossningen
i Mälaren och saltsjön kring Stockholm infaller
vid pass den 24 April. De första svalorna ha
på 20 år visat sig i medlet af Maj. Löfträden
utspricka kring Stockholm den 20 Maj och
aflöfvas den 15 Oktober.

Vid Wardöhus går solen icke under
horisonten ifrån den 21 Maj till den 21 Juli, samt
höjer sig icke deröfver ifrån medlet af November
till slutet af Januari; men under denna tid
ersättes dagsljuset fullkomligt af den ljusa atmosferen
och norrskenen. Wardöhus fästning är sannolikt
den nordligast belägna militärstation, som finns i
något land på jorden. Den ligger under samma
polhöjd som Nordkap och en grad öster om denna
udde. Garnisonen består af en löjtnant och 30 man
norrskt artilleri, som aflösas hvar sjette månad.

Vid Öfver-Torneå, i Sverige, kan man se
solen midsommarsnatten. I dessa höga latituder är
längsta dagen 21½ timme och den kortaste 2½.
I Stockholm är längsta dagen 18½ timme, samt
den kortaste 5 timmar 54 minuter. I Lund, uti
Skåne, är längsta dagen 17 timmar 28 minuter,
samt den kortaste 6 timmar 56 minuter.

De rådande vindarna äro sydvestliga och
vestliga. Nederbörden utgör årligen, enligt medeltal
af 36 år, 17½ tum.

Vid Nordkap frambringar jorden, på några
med yttersta möda odlade ställen, endast potates
och rödkål. Kålen är en stark växt, som trifves
i alla klimat, äfven under de högsta latituder,
men med en märkbar och progressif skilnad i
storlek. Vid 64:de graden upphör den att knyta
sig till hufvud, och nya frön behöfva årligen
anskaffas. Naturen är alldeles utdöd på Magerö, der
Nordkap är beläget; denna ö är höljd af kala
klippor, och man blir der endast varse ett litet
antal gräsartade växter. Det enda fruktslag man
finner i några trakter af Lappland är krusbär.

Sockerärter odlas ända tills ett stycke norr
om Gefle. Turska bönor finna ej trefnad ofvanom
Stockholmstrakten. Välska bönor gå ej öfver 60:de
graden. Vid Enontekis, under 68:de graden, sås
korn och rofvor; der har på 30 år varit nie
gifvande skördar, således nära hvart tredje. Råg
lönar ej odlingsmödan ofvanför 66:te gr. Hampa
upphör att växa vid samma latitud. Innan man
uppnått 62:dra gr. upphör hvete att med fördel
odlas. Lin lyckas i Ångermanland, men
förfryser i Westerbotten. Humle växer intill 62:dra
gr. Tobak lyckas sällan norr om Gefle.
Fruktträgårdar upphöra imellan 64:de och 65:te gr.
Intill 63:dje gr. växa körsbär. Vindrufvan
mognar i drifbänkar intill 60:de gr. Rönnen visar
sig ända till 68:de gr. I Skåne trifvas
valnötträdet och äkta kastanien; de komma jemväl fort
i trakten kring Stockholm, der äfven
mullbärsträdet växer i fria luften. Ett sällskap, hvars
ändamål är silkesafvelns befrämjande, och som
står under Kronprinsessans ledning, äger redan
5 till 6,000 hvita mullbärsträn, som hafva,
fullkomligt oskadade, uthärdat flera vintrars köld.

Bokskog växer icke vild i Sverige ofvanför
57:de gr., dock träffas enskildta trän deraf på ett
och annat ställe i Westergöthland eller på
Wetterns stränder. Lind, alm och al gå ej öfver
61:sta gr. Ek slutar att växa vild vid Gefle, men
planterad finnes den ännu vid Sundswall, under
63:dje gr. Ask, hassel, pil och lönn fortplantas
ända till 62:dra och 63:dje gr. Granen upphör
att växa 3,200 fot, tallen 2,800 fot och björken
2,000 fot nedom gränsen för den eviga snön.
Blåbären komma väl fort vid förstnämde höjd, men
ej särdeles. Högre går ej björnen. Små gårdar,
hvilkas invånare lefva af fiske och boskapsskötsel,
finnas ända till 2,600 fot nära snögränsen.
Rödingen är den sista fisk, som träffas i så högt
belägna insjöar. Ännu 400 fot längre upp gå
buskar, svartaktigt ris af dvärgbjörken (<i>betula nana</i>);
hjortron mogna, men ej högre. Derefter upphöra
alla buskar; backarna betäckas af mera bruna än
gröna fjellörter; de enda bär som mogna äro
kråkbär. Högre än 800 fot nedom snögränsen
sätter ej gerna Lappen sina tält.

I allmänhet har en vis och förutseende
natur, i samma mån man nalkas norden, försedt
träden med en tjockare bark, för att skydda dem
mot köldens ytterliga stränghet; äfven blir deras
kärna mindre kompakt. Hvad åter beträffar
växtlighetens kraft i norden, har man anmärkt, att
samma slags växter gå i knopp 31 dagar förr i
södra Frankrike än i Upsala, samt 25 dagar förr
i England än i nämde stad, äfvensom att samma
förhållande igenfinnes vid jemförelsen mellan
växtligheten i Upsala och Lappland.

Svenska klimatet är i allmänhet sundt och
gynnande för menniskans lifslängd. Bland
orsaker, som dock i förtid afslita lefnadstråden, äro
bröstsjukdomar de mest gängse. Imellertid är det
icke, som man naturligtvis föreställer sig, i
hufvudstaden de anställa största förödelsen: de
bortrycka der endast en eller två invånare af tusende,
då deremot i provinserna tre till fyra af samma
antal dö i lungsot. De hastiga omslagen i
väderleken, för hvilkas verkningar landtfolket
isynnerhet är blottstäldt, strängt arbete och hämmade
utdunstningar kunna, särskildt eller gemensamt,
bidraga till denna olikhet.

Febrar hafva större intensitet i Stockholm,
tvifvelsutan i anseende till denna stads läge
mellan saltsjöns och Mälarens många vikar. De
bortrycka derstädes tre till fyra individer af tusende,
men endast en till två i det öfriga riket. På
landet och isynnerhet i närheten af sjöar äro
augustifebrar särdeles gångbara och dödande; de
förorsakas framför allt af det myckna och ihärdiga
arbete, hvartill allmogen ser sig föranlåten under
den korta sommarn.

Ett i Stockholm synnerligen gångbart ondt
är trånsjuka, emedan, af tusende invånare, tie till
tolf deraf angripne dö, då i provinserna endast
en till två så beskaffade patienter af samma
antal individer gå bort. Denna lika utomordentliga
som förvånande olikhet härrör sannolikt af de
passioner, som i ymnigare mått yttra sina
förstörande verkningar bland en hufvudstads talrika
befolkning. Nästan samma förhållande äger rum
med dem, som anfallas af slag, hvilket icke utan
skäl kan tillskrifvas den omåttlighet i mat och
dryck, som är rådande i Stockholm, och der
drifves till en ytterlighet, som ty värr gynnas af
klimatet. Denna last skulle dock, genom goda
och ändamålsenliga åtgärder, kunna om ej utrotas
åtminstone hejdas. Man har funnit att icke
mindre än 611 individer inom ett år omkommit af
dryckenskap, ehuru detta antal endast gäller
sådana, hvilkas omåttlighet omedelbart haft döden
till följd; ty mängden af personer, hvilkas helsa
långsamt och ohjelpligen undergräfves af
bristande nykterhet, är tvifvelsutan lika oräknelig som
föga känd.

Lapparna, detta bland sina berg irrande 
nomadfolk, bibehålla, oaktadt den ytterliga brist på
alla lifvets beqvämligheter, hvaraf de omgifvas, en
glättighet i lynnet, som gör dem otillgängliga för
de sjukdomar vi anfört; endast skild från sin
hembygd, angripes Lappen af en honom annars okänd
trånsjuka.

Kopporna hafva i Sverige ofta anställt stora
förödelser; men sedan koppympningen blifvit
allmänt införd, så i städerna som på landet, hafva de
nästan försvunnit. Denna sjukdom, som vid roten
angriper vårt slägte, är hvarken mer eller mindre
känd i Sverige än i andra länder; men går der,
i anseende till klimatet, långsammare att bota.
På de senare åren har man erhållit förträffliga
resultater af sjukdomens behandling utan merkur,
i hvars ställe dietiska och svettdrifvande
föreskrifter användas. Detta system följes i Paris af 
doktor Desruelles, vid dervarande kopphuset
<i>Val-de-Grâce</i>. För ännu längre tid tillbaka, redan i
slutet af 1700-talet, hade doktor Osbeck begynnt
att i Stockholm behandla <i>syphilis</i> enligt samma
grunder. Hr v. Weigel, Konungens förste
lifmedikus och ordförande i Sundhetskollegium, har
visat sig ganska nitisk för utbredandet af denna
kurmetod, så att för närvarande mer än 6000
patienter, öfver hela riket, behandlas efter densamma.

På landet är den egentliga syphilis nästan
okänd; men tre eller fyra provinser äro
besvärade af ett ondt, som, ty värr, liknar den mer än
mycket och som är än bedröfligare till sina
följder. Dess kännetecken hafva någon likhet med
spetelska, och synes vara en sammansättning af
skörbjugg, syphilis samt skrofulösa åkommor; det
är samma sjukdom, som i provinserna ofvankring
Adriatiska hafvet är känd under namnen <i>grebinger</i>
och <i>scherlievo,</i> och hvars utbredande franska
arméns läkare sökte förekomma medelst de sjukas
afskiljande från de friska; i Skottland benämnes den
<i>sibbens</i> och i Norrige <i>radesyge</i>. Den uppkommer
ej genom båda könens närmare umgänge och
utmärkes aldrig af de primitiva kännetecken, som
åtfölja syphilis, hvarföre äfven dess
vetenskapliga namn är <i>syphilis insontium</i> (oskyldig
syphilis). Den fortplantas genom arf och angriper
oftast barn. Regeringen har vidtagit de kraftigaste
åtgärder mot denna landsplåga. I de provinser,
som lida deraf, äro särskildta kurhus för detta
ändamål inrättade, och vederbörande på stället
vaka strängt öfver, att alla individer, hos hvilka
sjukdomen förmärkes, blifva genast ditförde. De
anordningar, som Hr v. Weigel, i anledning
häraf, träffat, äro ypperliga.

<img></img>
</chapter>




