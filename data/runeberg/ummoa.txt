<h2>SKRIFTER

AV

ALBERT ENGSTRÖM</h2>

<h1>UR MINA MEMOARER

OCH ANNAT</h1>
<img></img>
<h2>STOCKHOLM

ALBERT BONNIERS FÖRLAG</h2>


<table o>
<td c><h1>UR MINA MEMOARER
OCH ANNAT</h1>
<td c>AV
<td c><h2>ALBERT ENGSTRÖM</h2>
<td c><img></img>
<td c>STOCKHOLM<br><small>ALBERT BONNIERS FÖRLAG</small>


<table o>
<td c><i>Copyright. Albert Bonniers förlag 1946</i>
<td c> 
<td c><i>Stockholm. Alb. Bonniers boktryckeri 1946</i>

<h2>UR MINA MEMOARER</h2>

<chapter name="Ur mina memoarer">
Jag fortsätter alltså ungefär där jag slutade för
tjugufem år sedan.

Aldrig skall jag glömma den trista dag jag kom
hem till föräldrahemmet från Uppsala, där jag icke
tagit professorsexamen, ja icke en gång en enkel
grad. Jag hade visserligen inte slarvat så
förskräckligt, ty jag lämnade efter mig bara hundrafemtio
riksdalers skuld, fast jag varit klubbmästare. Men roligt
hade jag haft som få!

Min första tanke hade varit att rymma från Uppsala
och ge mig direkt ut i världen och måla jättetavlor och
så småningom komma hem dignande under
utmärkelser. De hundrafemtio tyngde på mitt samvete som
lika många millioner. Jag reste alltså först till
Stockholm, sedan jag viggat till en tredjeklassbiljett. I
huvudstaden hade jag en vän, en ungersk musiker, som
under många år glatt min generation med sin vackra
fiol från estraden i Gästis kafé — kanske Rullans också.
Nu skulle han slå sig fram i Stockholm och hade det
tämligen knogigt. Han bodde i en liten stuga ute vid
Värtan och där fick jag kinesa och där delade han
sitt bröd med mig. På hans lediga stunder gingo vi ut
i natten och tecknade — ty han var också tecknare.

Men efter några dar fann jag detta liv ohållbart —.
Jag viggade av någon hygglig gammal farbror till en
biljett och satte mig på tåget för att resa hem. Det
var ett fruktansvärt godståg som <i>kröp</i> fram, men så
var det också belastat med en ung och fattig students
samvetskval. Det stannade fyra timmar mitt på natten
i Linköping och i väntsalen, där jag satt frysande och
hemsk till mods, mötte jag plötsligt — min far, som
var ute i landet för att ta reda på den förlorade sonen,
om vars uppehållsort han icke hade en aning. Det
blev inga scener, men en vältalig tystnad.

   Jag skulle bli artist. Jag hade gjort mitt val och
ingen makt i världen skulle kunna ändra mitt beslut.
Jag skrev till Carl Larsson, som då var lärare vid
Valands konstskola i Göteborg, och bad att få bli
frielev. Han svarade och avrådde. Jag skrev en gång
till och försäkrade att jag skulle komma ändå. Han
svarade helt lakoniskt: <i>Om ni håller så styvt på det,
så kom! Er Carl Larsson</i>.

   Men jag hade inga pengar, inte ens respengar.
Alltså blev jag informator i en prästgård i trakten
under ett par långa trista månader. Vid uppgörelsen
befanns det, att avlöningen knappast skulle räcka till
det nödvändigaste i ekiperingsväg. Med förtvivlan i
hjärtat reste jag hem och gick i skogarna och ritade
pittoreska träd. Jag gick in i stugorna och tecknade
bondgubbar. De långa kvällarna använde jag till att
skriva latinska brev till min käraste kamrat i Uppsala.
Jag klagade min nöd på åtskilliga versmått och rasade
mot gudarna och mest mot Jovem Optimum Maximum,
som icke ville besöka mig i form av guldregn! Vartill
tjänade nu mina tentamina i latin och grekiska, mina
collegia i jämförande språkforskning, min usla sanskrit
och mina studier i finska?! Sistnämnda språk hade
jag vinnlagt mig om under minst två år, ty jag var
kär i en  finsk  flicka och   knogade     Kockströms 
grammatik och gjorde vansinniga försök att med hjälp av
lexikon intränga i Kalevalas hemligheter.

   Med femtio kronor på fickan satte jag mig en
höstmorgon    på tåget, som skulle föra     mig till Göteborg.
Men en    kvart  förut hade  jag fått    ett dråpslag. Med
posten hade ett brev kommit från Finland, i vilket
flickan tog avsked. Jag minns att jag gick ut i köket
och högg sönder ett skärbräde i vansinnig och
vanmäktig smärta. Min mor åsåg förstörelsen och jag
berättade orsaken. Hon sade: — Tag ett råd med dig
på vägen: Lita inte på kvinnor! Jag tog henne i famn
och rusade upp på mitt tåg. Hemmet låg bakom mig!

   Helt säkert trodde mina reskamrater att jag var en
lössläppt dåre. Jag grät och önskade att mitt hjärta
skulle brista. Jag sjöng och högg kniven i min
kappsäck. En gumma gav mig kamfer på en sockerbit.
Men hennes man tog fram en brännvinskutting, en
pjäs av järnbleck, och bjöd mig en dragnagel, sedan
han först hällt ned ett par i sitt snusiga gap.

   —    Ta nu kamfert på en sockerbit igen, så sa
stodenten få si atte han bler fresker! sade gubben. Jag
lydde och lugnade mig något.

   Med den gubben fick jag sällskap ända till
Jönköping. Jag delade min matsäck med honom och vi
drucko kaffe tillsammans på en krog. Han var en
ovanligt hygglig man och jag berättade alltsammans
för honom och hans gumma. Min fästmö hade
övergivit mig. Det var ju något förfärligt!

   —  Va ho riker? frågade gubben.

   —  Nää!

   —  Då sa stodenten inte sörja!

 —   Ho va la utå hasskap? frågade gumman.

 —   Jaa.

 —      Ja, si tocka sa en inte lita på! Men dä finns
 monga flecker som vell ble prästfruar. För stodenten
 stoderar la te präst?

 —   Nää.

 —   Jasså, ja si då, så —

 Och gumman suckade vid tanken på min framtid.

 Vid en station icke långt söder om Falköping stod
 på perrongen en man som jag kände. Han var
hästkarl och titulerades stallmästare. Jag hade gjort hans
 bekantskap några år förut, då jag var informator i
 södra Västergötland. Han kom fram till kupén.

 —   Vart skall du resa?

 —   Till Göteborg och bli målare.

 —   Tror du att du kan göra ett hästporträtt åt mig?

 —   Naturligtvis! högg jag till.

 —   Stanna då hos mig och måla en riktigt fin häst.

 — Men jag har köpt biljett till Göteborg!

 —      Åja, men det spelar väl ingen roll. Så mycket
 pengar får du väl för hästporträttet.

 Jag hoppade av tåget med min kappsäck och mitt
 målarskrin. Jag hade ju fått min första beställning.
 Makterna voro gynnsamma, auspicierna goda.

 Jag målade hästporträttet. Det var svårt, men min
 värd blev nöjd. Vi hade en rolig vecka tillsammans.
 Ibland reste vi in till Falköping och festade. Mina
 pengar smulto ihop. Och så kom uppgörelsens dag.
 Jag fick tio kronor för porträttet och bleknade. Min
 värd hade aldrig betalt mera för en tavla och jag var
 övertygad om detta, då jag såg de konstverk som
 prydde det lantliga hemmets väggar. Jag har varken
förr eller senare vågat ge mig i affärer med
hästhandlare.

   När jag steg av tåget på Göteborgs station hade jag
jämnt två och femtio i min ficka och kände ingen
människa i stan. Mina känslor voro vad man kallar
stridiga. Knogande på min tunga kappsäck dök jag ut
i världsvimlet, fick syn på en krog, steg in för att
äta och höra mig för. På den tiden kostade det
knappast något att äta. För mindre än en krona
borrade jag i mig kött och potatis för att vara beredd
på vad som helst i svältväg några dar framåt. För
övrigt litade jag på min småländska härstamning. En
hygglig kypare gav mig åtskilliga direktiv. Jag skulle
köpa en hyreslista och ge mig i väg utåt Majorna, ty
där var det billigt.

   Och med omkring en och femtio i reda pengar,
kappsäcken och målarlådan beredde jag mig att
erövra Göteborg. Solen sken visserligen och jag var
mätt. Men en och femtio! Hjärtat ville stanna.

   Det blev ett knogigt göra att släpa grejorna ut till
Majorna och börja gå efter hyreslista. Jag kunde ju
icke slå mig på bröstet och skryta över en späckad
plånbok. Överallt blev jag tillbakavisad och på ett
par ställen nästan utkastad, när man fick veta att jag
icke kunde betala i förskott. Men jag kunde ju sätta
målarlådan i pant, föreslog man.

   Och den som jag skulle leva på! Nehej, det gick
inte.

   Så småningom hade jag utnyttjat alla lämpliga
adresser i Majorna och fick på ett ställe rådet att
resa från stan, innan polisen hunnit ta mig. Jag
passade bättre på luffen på bondvischan. Där kunde jag
möjligen förtjäna mitt bröd på ärligt sätt genom att
måla plank. Men artister! Fy tusan! Sådana skojare
känner man till!

   Det började bli afton. Avhånad och slokörad gick
jag nedåt Skeppsbron, funderande på att ta hyra på
någon båt. Jag hann till Masthuggstorget och där
låg ju Sjömanshuset. Snett emot detta såg jag en
förförisk krogskylt: <i>Öl och porter.</i> Jag slank in där, fick
en halv öl och begrundade min ställning. En man i
arbetsblus satt vid bordet bredvid och såg att jag
studerade hyreslistan.

   —  Är herrn resande på stan? frågade han.

   —  Jojomensan.

   —  Vad är herrn för någe?

   —  Artist.

   —     Målareartist, kan jag se på lådan. Har herrn
fått någe rum? D’ä ont om rum. Men jag har en
moster, som hyr ut sitt rum ibland. Hon bor på andra
sidan exercisheden i en liten stuga, som väl snart skall
rivas, för dom bygger därutåt, se! Hon brukar hyra
ut rummet och bor i köket, för hon är fattig som
en lus. Försök hos henne. Hygglig är hon och hon
lämnar nog rummet för en tolv eller femton kronor
med kaffe om morgnarna. Snygg är hon också, vad
det anbelangar.

   Han uppgav adressen.

   —     Men hon vill väl ha hyran i förskott, kan jag
tro, undrade jag.

   — Har herrn inga pengar, då?

   —  Nej!

   —     Ja si det var en annan femma. Då var det
inte värt!

   Han spottade och vände mig ryggen. Jag betalade
de tio eller tolv öre min ölflaska kostade och beredde
mig att gå till den nya adressen. Kanske den var ett
tecken från höjden.

   Med tungt hjärta gick jag den långa vägen genom
så gott som hela stan och kom svettig och ledsen till
exercisheden. Där måste jag börja fråga mig fram
och slutligen nådde jag målet. Det var en liten
envåningsstuga med en trädgårdstäppa framför.
Väggarna lutade farligt av ålderdom och murkenhet. Men
där fanns blommor i fönstren och snygga vita
gardiner. Jag steg in. En liten gumma satt och stickade
strumpor. Det doftade kaffe där inne och såg verkligt
trevligt ut.

   Jag hälsade och frågade om jag kunde få hyra rum,
fast hon inte annonserat. Jag berättade om mitt möte
med hennes släkting.

   Gumman sken upp.

   —  Jaså, känner herrn honom?

   —  Inte mer än att vi nyss träffats på en krog.

   —     Ja si han har alltid varit lite svag för krogen,
men han har ett gullhjärta, dä har han, pojken. Jaha,
nog kan jag hyra ut rummet om herrn är snygg
av sig och inte drar hit löst folk och fruntimmer.
Femton kronor vill jag ha och då får herrn kaffe med
dopp om mornarna.

   —     Det passar mig utmärkt. Då stannar jag med
detsamma. Jag har inte mera bagage än det jag bär
med mig.

   —     Ursäkta, men jag skulle väl ha reda på vad herrn
är för någe — —

   —  Jag är artist.

   —     Artist! Nej gudbevare mej! Då får han inte bo
hos mej. Gå sin väg! Dä bodde en artist hos mej
tre veckor i våras och han smet ifrån betalningen.
Jag var så dum och godtrogen, så jag tog inte i
förskott. Nej artister, d’ä ett byke, dä! Han gick
ändå på Valand och såg så fin ut och kunde lura
mig så skamligt!

   —     Hör nu frun! sade jag, och jag tror att jag
nästan hade tårarna i halsen. Jag skall berätta som
sanningen är. Jag har inte mer än en och tjugufem
och vet inte, var jag skall få pengar ifrån. Men jag
kan arbeta och skall nog skaffa pengar om ett par dar.
Se här — och jag låste upp kappsäcken. Här har jag
två fina kostymer och skjortor och kragar. Behåll
kostymerna tills jag hinner tjäna ihop en slant, men
låt mig stanna kvar.

   —  Har han inga bekanta i stan?

   —  Inte en kotte!

   —     Håhå, ungdom och lättsinne följs alltid åt. Kom
fram, får jag si på honom lite närmare!

   Och gumman spände ögonen i mig. Men hon kunde
inte hålla sig riktigt allvarlig och hela hennes ansikte
lyste av godhet.

   —     Si nu inte så surmulen ut för att jag sir på
honom. Herren ger väl alltid någon råd. Jag <i>tror</i> på
herrn, ja det gör jag. Ta av sig rocken och sitt ner
så ska jag bjuda på kaffe. Ja, han får stanna. Och
kostymerna vill jag inte ha. Dem kan han behöva, när
han ska va fin. Jag är väl ingen pantlånarekärring
heller.

   Jag tog gumman i famn och ville uppföra en
krigsdans med henne.

   —     Så ja, lugna sig, herrn! Hur skulle dä gå om
inte vi människor försökte hjälpa varandra?

   Räddad, hurra!!

   Och jag satte mig genast ned att arbeta. Jag klippte
sönder några blad ur en skissbok i lämpliga storlekar
och började måla akvareller — gratulationskort,
skojiga bönder och förskräckliga busar. Jag målade
julkort och nyårskort med busar i snö och bönder som
pokulerade. Jag arbetade hela natten och långt fram
på morgonen, ty min värdinna hade en liten lampa
och fotogenbuteljen var full.

   —     Har han inte legat på hela natten? ropade
gumman då hon gläntade på köksdörren. Och suttit och
bränt den dyra fotogenen! Är det reson med sådant
överdåd!

   —     Jag har arbetat och nu skall jag gå ut och kursa
det här. Kom och titta.

   Hon kom fram till bordet i nattröja och understubb
och tittade.

   —     Ysch — tror han att folk vill <i>ha</i> såna där
otäckheter? Men se smaken är konstig nuförtiden.
Varför målar han inte <i>vackra</i> saker? Ja, han var
likadan, den där ledingen som lurade mej. Han gjorde
likadana fulheter. Men han söp väl opp det han
förtjänade, för inte såg jag till ett öre.

   När jag druckit mitt kaffe och doppat stadigt gick
jag ut att erövra Göteborg. Jag hade arbetat väl
tolv à fjorton timmar och hunnit göra trettio kort
färdiga och skönt bemålade.

   Jag gick in i en cigarrbutik vid någon av
Hamngatorna och bjöd ut mina mästerverk och si! Jag fick
sälja hela bunten för tjugufem öre stycket och var
nu den lycklige ägaren av sju och femtio, köpte en
pipa och en tobaksburk, gick hem och visade gumman
resultatet av min expedition och ville göra
avbetalning på hyran. Men den hederliga själen vägrade.

  Och så klädde jag mig fin för att göra min
uppvaktning hos Carl Larsson.

  Han låg ganska allvarligt sjuk i sviterna efter en
blodförgiftning, vill jag minnas. I tamburen sade man
mig att han icke tog emot. Men under resonemanget
med tjänarinnan öppnades en dörr och där stod han.
Hur väl kände jag icke igen honom efter hans många
lustiga självporträtt. Han såg feberaktig ut och hade
huvudet omlindat med ett vitt bandage.

  —     Jag låg, sade han, men jag hörde ert namn och
steg upp. Så livat att se en studentmössa! Stig in!
Jag är ganska eländig, men det reder sig väl.

  Jag slog mig ned på kanten av en stol.

  —     Jaha, och nu skall ni bli artist. Hemligheten är:
<i>man måste se, se, se och se jäkligt!</i> Jäkligt och jämt!
Inga lakuner i seendet. Och välkommen nu! När jag
blir litet kryare, få vi talas vid ordentligt. Gå bara
upp på Valand nu medsamma och börja arbeta. Har
ni pengar?

  —   Jaa då!

  Så skall det låta. (Han plirade på mig, höll med
ena handen för munnen och stödde långfingret mot
näsan.) — Undrar hur det egentligen förhåller sig
med den saken. Men man ska ta livet i kragen, gosse!
Annars blir det livet som tar en själv och det är inte
meningen. Adjö, nu går jag och lägger mig igen.

  Glad och förhoppningsfull stegade jag ut ur Carl
Larssons villa, satte studentmössan på sned, spände ut
bröstet och ägde hela stan. Pengar hade jag ju och
min första åtgärd var att köpa några cigarrer. Jag gick
in i en tobakshandel. Milda Gudar! Bakom disken
stod Clara, som en gång behärskat cigarrbutiken
mittemot Rullan i Uppsala och där jag lagt ned både tid
och pengar. Det blev ett återseende! Disken hindrade
oss icke att ta varandra i famn.

<img>Carl Larsson.</img>

Jag frågade om hon kunde sälja vykort och
gratulationskort åt mig.

— Så mycket kandidaten vill! Och hur må alla
prissarna? Berätta, berätta!

Hon klappade i händerna av glödande intresse.

— Hur mår Ernst Konrad och Mante och Gucku
och Nasus och den tokiga och snälla Jolle och Moppe
och Krepis? Berätta, berätta!!!

Och jag berättade det lilla jag visste, ty jag hade ju
rymt från Uppsala och skulle bli artist. Vi upplivade
gamla minnen och särskilt ett efter en vådlig frukost
på Rullan, som var så intensiv att vi trots våra ytterst
begränsade tillgångar beslöto fortsätta den i
Stockholm. Vi måste först skaffa tobak för resan och vi
visste att vi fingo sådan på kredit hos den goda Clara.

   Just som vi stodo och utvalde lämpliga
cigarrmärken, kom en fruktansvärd buse in i butiken och
tiggde. Han var mycket gammal och rysligt förfallen,
en människotrasa. Vi kände till honom. Han söp
ohyggligt och ställde sig om möjligt eländigare än
han var, varje gång han bad om en slant. Vi voro
i världens förnämsta festhumör och sågo framtiden
genom ett regn av solstrålar.

   —     Snälla herrarna, sade busen, skänk en gammal
student en liten peng!

   Inte hade han varit student inte! Men han ville göra
sig ytterligare tragisk.

   —     Nää, lille buse, sade Jolle, pengar har vi inte.
Men en kyss kan du få!

   Och han omfamnade busen och gav honom en
smällkyss!

   Busen stirrade förskrämd på Jolle och sprang ut —
sprang som för livet. Och när vi sedan kommit ner till
järnvägsstationen för att lösa biljett och någon
föreslog att vi skulle ta tur och retur, dekreterade Jolle:

   —  Ä ni galna? Inte har vi råd att ta returbiljetter.

   Vi reste på enkla och lyckades verkligen efter ett
par dagars Stockholmsvistelse ta oss hem till Uppsala
igen.

   Å! Det var tider! Men livet lekte lockande och
oemotståndligt. Vi behövde inte erövra det, ty det
kom oss till mötes av sig självt. Vi hade bara att <i>ta</i>
Och jag ångrar intet. Å, dessa högtider av skratt,
vilda förslag, fjärilslek bland rosenmoln,
sentimentalitet, ånger, rädsla och underbara räddningar!

   Allt sådant stod jag och pratade med Clara om
länge, tills jag ansåg tiden vara mogen att gå till
Valands målarskola och bekanta mig med mina
blivande kamrater. Naturligtvis skulle vi äta middag
tillsammans och jag skulle bjuda så långt mina slantar
räckte till — ty jag hade ju Claras goda
säljaregenskaper i reserv och i natt skulle jag måla en
oändlig mängd nya gratulationskort. Jag skulle
översvämma Göteborg med konst, så att dess borgare
tvungos att gå med snöplogar på gatorna för att
komma till sina kontor.

   Eftertänksamt klev jag uppför anstaltens allvarliga
trappor. Kom in i ett stort rum med röda väggar och
in i ett sorl. Jag såg ryggarna av en massa kvinnor
och några män. Alla utom en arbetade framför ett
staffli och längst borta stod en modell på sitt bord.
Det var en liten svarthårig pojke, mager som en sjuk
tuppkyckling.

   Mannen, som icke arbetade för tillfället, fixerade
mig och jag presenterade mig som blivande elev.

   —     Mitt namn är Otto Holmström och det är väl
bäst att vi går och dricker öl medsamma. Fan kan inte
arbeta här. Man får inte plats och modellen får man
inte se annat än en och annan sekund under armhålan
på någon av fröknarna eller då dom lutar sej åt
sidan för att formera kolet. Vi blir naturligtvis bröder
ögonblickligen! Har du pengar, för man blir törstig
av allt kolstybb och krita som man skickar efter
öl på? Har du staffli? Nå ja, det behövs inte — d’ä
lika bra att titta på modellen — och ge fan i'en. En
konstnär skall inte arbeta — utom då modellen är
rund och bussig och full av poesi i stjärten och
armarna och har små rosenbröst och ben som Ulla
Winblad, när hon kröp inunder med ett dunder vände
sig och log! Kan du sjunga Bellman? Nå ja, det
behövs inte! Huvudsaken är att man tycker om en sak
och begriper den. En konstnär behöver inte göra ett
dugg, bara begripa. Och blir han tvungen att göra
något så kan han det alltid bättre än alla professorer.
Ylons, va ä dä! Ylons, det är öl, det är vårt namn
på öl. När jag säger: Ylons, va ä dä? då ä fan lös och
då går vi ner i vår speciella källare och dricker på
kredit. Här finns många stiliga kvinns för resten, men
di ä strama — di ä bättre mans barn. Ä du stram för
att du ä student? Nå, lägg då bort den där mössan,
den passar inte här, du kan få två kronor för den hos
farbror — skaffa en hatt med gungning i, en italiensk
rövarhatt, den passar mycket bättre här. Hallå, boys,
ylons, va ä dä?!

   Några ynglingar vände sig om och betraktade Otto
Holmström.

   —     Här är en ny, förstår ni! Ylons, va ä dä?!
Arbeta??? Modellen är snart ledig och då blir vi
lediga också. För resten har du inget staffli, du har
inget papper, inget kol och inget franskt bröd att
radera med, du är slagen till slant. Nu går vi och
dricker öl och sen äter; vi middag och så går vi på
Lorensberg. Ylons och punsch, va ä dä?

   Inom några minuter voro Otto Holmström, tre andra
unga artister och jag, alumnen, på väg till en ölkrog
för att diskutera konst och liv. Jag måste medge att
jag var mycket nyfiken på hur länge mina
gratulationskortspengar skulle räcka.

   Men jag hade ju papper och en akvarellåda och
min värdinnas förtroende.

   Det säger sig nästan självt, att vi festade om tills
mina pengar tagit slut. Det var på småtimmarna då
jag kom hem till min lya. Naturligtvis satte jag mig
att rita och måla vykort igen och lyckades fabricera ett
stort antal. Min värdinna förfasade sig över att
fotogenen sjönk så snabbt i buteljen, men hon berömde
min arbetsamhet, då hon serverade mig morgonkaffet.

   —  Men det här livet står herrn inte ut med länge!

   Å — hon visste inte vilka ohyggliga krafter jag
satt inne med och fantasin klickade icke. Jag hade
fräcknat till och gjort några större saker, som jag
beräknade få mer än tjugufem öre stycket för. Och
när jag gick ut för att sälja, visade det sig snart att
jag inte misstagit mig. Efter några timmar hade jag
sålt för mer än tjugu kronor och när jag kom hem,
kunde jag betala halva hyran trots den gamla stiliga
gummans protester.

   Och jag gick till Valand igen. Där var samma
trängsel. Jag kom icke åt mer än en bråkdel av
modellen, och fann att här kunde jag inte lära mig
något om icke förhållandena ändrades. Jag beklagade
mig för Otto Holmström.

   —     Vad fan skall du med modellen att göra? Teckna
artistflickornas ryggar — det finns vackra saker i
dom också, din idiot!

   Och jag tecknade ryggar. Tecknade ryggar och
drack öl och åt middag med kamraterna på deras
favoritkrog, en bolagsdito, där man fick dillkött, en
sup och en mugg svagdricka samt bröd så mycket man
orkade — allt för femtiofem öre. Och lade man till
tjugu öre fick man kaffe. Det var ett paradis på
jorden. Och där gjorde vi bekantskaper med en massa
folk, unga yrkesmålare och trevliga hantverkare. Men
också med en del underliga individer med mystik över
sig och underjordiska vanor och inkomster.

   En situation från den krogen, en kväll, det regnade
och vi sökte skydd undan höstrusket, ty våra
överrockar hade gått all världens väg. Vi drucko kaffe,
Holmström, Olof Sager-Nelson och jag. Plötsligt
upptäckte jag en gammal bekant i ett mörkt hörn. Jag
kom ihåg honom från min tidiga barndom. Han hade
rymt från sitt hem och blivit sjöman och det slagets
romantik har alltid tilltalat mig. Jag blev glad och
varm i själen vid åsynen av en smålänning som jag
lekt med som pojke och gick bort till honom. Då först
såg jag att han var i sällskap med tre andra högst
suspekta figurer och alla fyra höllo på att räkna
pengar. De hade stora tjocka sedelbuntar och räknade
och viskade och grälade.

   —     God dag på dej, Jonte! sade jag, ty det var för
sent att draga mig tillbaka, fast min instinkt sade mig
att det varit det riktigaste.

   —   Vem fan ä du?

   —   Känner du inte igen Albert?

   —   Känner inte fan nån Albert!  Gå å lägg dej,   din
jävel!

   Han såg så fräck ut att hela min själ reagerade.
Men    jag såg att han kände igen  mig. Jag blev arg
och sade någon småländskt inspirerad dumhet som
säkerligen inte passade i situationen.

   —     Ge dej i väg, jävla snobb, annars sprättar ja
opp dej!

   Jag gick tillbaka till mitt sällskap och berättade
den sorgliga utgången av expeditionen. Olof
Sager-Nelson blev intresserad.

   —     Dom har stulit pengar och sitter och delar rovet.
Ska vi säja till polisen? Du ska få se att vi får läsa
om något stort inbrott eller någon
bondfångarehistoria.

   —  Nej, låt dom vara.

   De fyra hade emellertid fått ögonen på oss, fixerade
oss med lömska blickar och tycktes rådslå om oss på
ett högst obehagligt sätt. Jag föreslog att vi skulle gå
ifrån krogen.

   Vi gingo. Vi hade hunnit några steg, då Olle
plötsligt skrek: — Dyk i gatan, Albert!

   Jag dök — och en gatsten passerade över mitt
huvud. Jag vände mig om. Nedanför krogtrappan stod
Jonte och knöt näven åt mig.

   —     Har du blivi deckare, jäkla Albert? skrek han.
Blanda dej inte i mina affärer, jäkla spion, för då
sprättar jag opp dej. Ge dej i väg, annars — — —

   Och han tog upp en gatsten till. Där fanns gott om
sådana, ty man höll på att reparera gatan.

   Och så försvann Jonte för andra och sista gången
ur mitt liv.

   Jag vet verkligen inte, hur många vykort jag målade
under de två första månaderna av min tillvaro i
Göteborg, men de voro legio och jag hade bondtur med
försäljningen.

   Så småningom hade Carl Larsson frisknat till och
börjat undervisa. Hans förmåga i detta avseende var
underbar. Men fortfarande var det lika trångt omkring
modellbordet och vi karlar försökte ju vara
gentlemän, d. v. s. vi avstodo våra platser åt de unga
konstkvinnorna.

   En enda gång lyckades jag komma före de andra
och tecknade en modellrygg på en halvtimme. C. L.
hade förut i sin även i Valand belägna ateljé talat
med mig om karaktär i linjer och givit mig högst
värdefulla och förnämliga upplysningar på sitt
originella sätt, så att jag började få en aning om hur man
skulle bära sig åt. Och när jag nu gjort min
modellrygg och han sade: — <i>Just så där skall det göras!</i>
höll jag på att explodera av glädje — och gjorde
sedan aldrig någon modellteckning mera på Valand.

   C. L. skaffade mig beställningar och jag började få
litet umgänge i stan, delvis med några trevliga och
goda kvinnliga kamrater. Jag köpte färg och duk och
staffli och knogade med kamraterna ut i den så
kallade naturen, där vi gjorde studier.

   Jag flyttade från min hyggliga värdinna, ty jag fick
icke plats med mina grejor i hennes lilla kammare.
Men fortfarande var det klent med överrocken och
dillköttkrogen var mitt tillhåll.

   Otto Holmström och jag målade mycket
tillsammans, både landskap och modell. Jag har sällan träffat
en målare som förstått kvinnokroppen så som han.
Han gjorde poem av armar och ben och bålar,
visslade, söp, sjöng och målade, smorde ned
kvadratmetervis med kolpapper, men när han någon gång fick
pengar, försvann han några dar och kom tillbaka
olycklig med blåmärken och ruelse. Han var den
störste bohemien jag träffat, och det vill inte säga
litet, ty jag har umgåtts med praktexemplar av detta
släkte Europa runt. Stundom hade vi varken duk eller
terpentin eller olja och klent med färgen var det
också. Då målade vi på takpapp och brädlappar och
vad som helst och använde fotogen för att tunna ut
färgen. Jag har ännu en underbart vacker studie som
han målat med rester ur mitt färgskrin och det sista i
fotogenlampan.

  Så småningom flyttade några stycken av oss
utanför stan bortåt Örgryte, där vi hyrde ruinen av ett
gammalt skolhus, där golvet eller taket — vad man
vill kalla det — ramlat ned mellan ett par våningar
och där en åldrig och sprucken järnspis prydde ett
hörn. Över densamma, en bit uppåt väggen, hängde
resterna av övre våningens kakelugn, riskabel och
pittoresk. På järnspisen stekte vi vår sill och dess doft
hade snart impregnerat kläder och väggar och allt,
hela vår tillvaro utom psyken.

  Gud vad det såg ut i det rummet! Men Gud vad
vi hade roligt där! Och vad det arbetades där och
vilka fantasier som föddes i denna lya!
<table o>
        <td><b><sp>HIC HABITAT FELICITAS.</sp></b>
</table>
  (Här bor lyckan) hade jag målat över ingången.
Och där fingo vi besök av Carl Larsson. Första
gången han kom in höll han på att slå baklänges av
sillukten och den dåliga tobaken. Men när han
upptäckt oss genom molnen i rummet, sade han:

  —    Ja, pojkar, vore jag inte gift skulle jag flytta
ihop med er och vi skulle gno och arbeta som i
ungdomens vår! Ty detta är livet! Det kommer ni att
begripa, när ni blir äldre, och ni skall alltid längta
tillbaka!

   Men jag undrar verkligen om jag längtar tillbaka
till vår idyll vid Örgryteån. <i>Nej</i> det gör jag icke. Jag
minns dagar av förtvivlan och brist på självtillit, pengar
och mat. Jag minns oändligt trista och smällkalla
vinterdagar, när rutorna voro täckta av frost — ty
innanfönster funnos icke och väggarna bestodo mest
av glasdörrar och fönster. En kamrat låg i
lunginflammation. Olle Nelson och jag hade varit ute på en nattlig
expedition för att skaffa ved, ty det fanns gott om
staket i Örgryte. Vi hade eldat så att järnspisen lyste
farligt glödröd och placerat kamraten med sängfoten
närmast värmekällan, ty är man bara varm om fotterna,
fryser man inte, sägs det. Men ur hans mun stod
andedräkten vit och han skakade av köld under sitt
usla täcke. Ingen mat hade vi, ty krediten i
mjölkmagasinet var slut och vi levde av öl, som vi fingo
hämta på grund av vår vänskap med flickan i butiken.
Då räddades vi av en hygglig smedshustru som bodde
på samma område och anade vår misär. Hon kokade
en väldig järngryta full av potatis och skänkte oss.
Jag underlät aldrig att hälsa på henne vid mina besök
i Göteborg sedermera under de år hon ännu levde.

   Men om vår Örgryteidyll har jag skrivit utförligt i
en berättelse som jag kallat <i>Smokingen</i>, ett plagg
som renderade oss sjuttiofem öre hos farbror, ty i
pantlånekretsar kände man på den tiden icke till
raffinemang i klädedräkt — eller berodde det måhända
på att smokingen var Europas kortaste och sydd av
en bondskräddare i Ingatorp i Småland. Den såg ut
som en väst.

   Emellertid hade vi verkligen roligt, underbart roligt
i vår enkla lya, så roligt att Otto Holmström, som
bodde hemma hos sina föräldrar och där hade det
sorgfritt, flyttade till oss för att dela vår slosill, köpt
för billiga pengar i en skuta i hamnen. För femtio öre
fick jag en gång så mycket av en gemytlig fiskare
att jag hade verkligt besvär att knoga hem fångsten.

   Ryktet om vårt glada liv spred sig i skolan och
lockade en förmögen kamrat att för några dagar slå
sig tillsammans med oss. Han skulle inom kort resa
till Paris, målet för allas våra drömmar. Han var
bekant med Ivan Aguéli och denne, som tog sitt
bohemliv på fullt allvar och möjligen icke var alldeles
utan humor, hade skrivit till honom att man måste
svälta för att bli en riktig konstnär och rått honom att
träna sig på det området för att icke vara alldeles
oerfaren när han kom till Frankrike. Alltnog — vår
kamrat kom och tränade sig, men jag tror att trots
allt han tjuvåt ibland på Operakällaren, hans mage
icke stod ut med vår diet, ty han lämnade oss snart
och uppträdde sedermera blott då och då som gäst.

   Jag kommer ihåg första gången jag såg något av
Aguéli. Det var i Carl Larssons ateljé. Jag minns att
jag tyckte om färgen, men avskydde teckningen. C. L.
höll på att måla Coquelin ainés porträtt som
Mascarille i Les précieuses ridicules. Jag blev presenterad
för den ryktbare mannen och skämdes fruktansvärt
för min gräsliga skolfranska. Jag minns hur Coquelin
beundrade Aguélis nakna modeller och talade om
renässansen inom konsten. När jag efter några
oförgätliga minuter skulle gå, högg C. L. mig i kragen
och frågade:

   —  Hur står det egentligen till med er? Är ni sjuk?

   —  Nej, inte alls!

   —  Har ni några pengar?

   —  Ja, tack jag reder mig.

   —  Talar ni sanning nu?

   —  Ja! ljög jag fräckt.

   —  Nej, det gör ni inte!

   Och han tog upp en femtilapp, stoppade den i min
västficka och sade: — Var nu inte generad! Ni kan ju
göra någon liten sak åt mig för den där pengen. Tror
ni inte att jag själv varit med om sånt där som ni?
Jojomensan! Och nu har monsieur Coquelin givit
biljetter till Les précieuses ridicules åt er och några av
era kamrater. Kanske pengarna passa bra till litet
ekipering — va?

   Överlycklig störtade jag ut till kamraterna i ateljén
bredvid och berättade att vi voro bjudna på teatern
av Coquelin. Biljettpriserna voro så höga att vi icke
ens i våra blygaste drömmar tänkt oss möjligheten att
komma dit.

   Ännu står den teaterkvällen för mitt minne som den
underbaraste jag upplevat. Men Coquelin var ju också
enastående. Jag har en annan anledning att komma
ihåg den, ty vi superade naturligtvis efteråt på
Operakällaren och på hemvägen blevo Olle och Otto
infångade av polisen och kastade i fängelse på grund
av illa dolda glädjeyttringar. Som tränad
uppsalagruffare under Raabs egid — höll jag på att säga —
lyckades det mig att få ut de två bråkstakarna ur
arresten. Det gick på grund av en så kallad
tillfällighet, ty medan jag höll på att övertyga de vakthavande
konstaplarna om nödvändigheten att släppa loss två
oförvitliga men glada medborgare, kom polismästare
Elliot tillstädes. Han blev högst förvånad att se mig
i polisen, ty jag hade några gånger varit inviterad på
middag i hans hem.

   Jag fick verkligen lov att ta med mig kamraterna,
om jag ansvarade för dem på hemvägen. Naturligtvis
ansvarade jag.

   Men några gathörn närmare hemmet — vår
Örgrytelya — kommo de åter i polisens klor och fingo sitta
kvar till morgonen. Den gången hjälpte ingen logik.
Men jag var väl i mitt försvar mera dialektiker än
logiker. Och det hemska var att Elliot kom även till
detta polisvaktkontor mitt under mitt ivrigaste försvar,
som behagligt ackompanjerades av Olles och Ottos
vilda hemlandssånger. Elliot sade att jag borde välja
mitt umgänge och jag sade att jag valt. Som gammal
S. H. T.-are fattade han emellertid det djupt prekära
i min situation, log ett löje som han sökte göra så
bistert som möjligt och försäkrade att om jag fortfor
att vara verkligt enträgen, fanns intet som hindrade
att jag kunde få dela mina kamraters öde.

   Morgonen därpå återstod av min femtilapp jämnt
så mycket att jag kunde förljuva de nyss frigivna
fångarnas något dävna tillvaro med dillkött och
svagdricka på vår vanliga bolagskrog.

   Vi hade en kamrat, en dam med adligt namn, vacker,
ståtlig och av högst aristokratiskt utseende. Vi hade
också en annan kamrat, en sävlig bonde, son till en
hemmansägare i Halland. Han var porträttmålare och
gjorde de vidunderligaste konterfej av
underofficerarna vid Göta artilleri. Denne högst lantlige och
oskuldsfulle konstnär blev plötsligt som förvandlad.
 Från att vara en bild av hälsan själv med ett ansikte
 som en gammal       fiol i färgen,      bleknade och magrade
 han, började      gå för sig själv     och se dyster ut. Han
 ingav oss allvarliga farhågor för sin hälsa.

 En vacker förmiddag hade vi modell på skolan.
 Under en rast kom han till mig och ville ha ett samtal.

 —   Hör du Engström, känner du fröken v. K.?

 —   Ja visst!

 —     Tror du ho bler arg, om ja bjur henne på en
 halv punsch?

 —     Hur kan man bli arg, när man blir bjuden på
 punsch?

 —   Jo men hon sir   så stolt ut. Ja undrar om ho inte
 ä högfärdi — — fast     ja har ju       allri talt ve henne — —
 —   Hon är inte högfärdig alls, hon är en stilig flicka.

 —   Tror du ja törs?

 —   Du är kär i henne, kan jag förstå.

 —   Jae, dä ä ja!

 Och han suckade som en fördömd.

 —     Då ska du smida medan järnet är varmt. Jag
 tror inte att hon tycker så illa om dig heller. Det
 ser nästan så ut.

 Han sken upp över hela ansiktet.

 —     Vill du inte följa mä ner på restaurangen (i
 samma hus), så ska ja bju dej på en halv punsch mä?

 —     Nej tack, ska du fria så ska du vara ensam med
 henne. För resten dricker jag inte punsch på
förmiddagarna, men det gör nog hon, för flickor tycker
 om det som är sött.

 Den olycklige gick fram till fröken v. K., där hon
 stod mitt i en bukett målarflickor, alla av familjetyp
 och alldeles olika nutidens unga konstnärinnor.

   —     Kan jag få säja ett ord åt fröken v. K.? sade
giljaren bockande och skrapande.

   —     Var så god! sade den tillbedda med en ädel
böjning på sitt vackra huvud.

   —     Hör nu fröken v. K., följ mä mej ner på kaféet
å dreck en halv punsch!

   Fröken v. K. stirrade, en bild av ytterligaste
förvåning, på den eljest moltyste hallandsbonden. Vad
hade flugit i karlen? Hade han plötsligt blivit
vansinnig? Eller var det en yttring av en fräckhet utan
gräns?

   Hon svarade icke. Hon bara vände sig om och
började teckna, ty modellen steg just upp på bordet.

   Men den försmådde lomade av och grep mig i
förbifarten. Vi gingo ut i vestibulen.

   —     Ho velle inte! Ho svarte inte! Ho ä högfärdi.
Eller har du sköjat mä mej, Engström?

   Snyftande sjönk han ihop över trappbalustraden.
Hans rygg skakade.

   Jag hade fått en läxa för livet. Man skall aldrig
skämta med kärleken.

   En gång hade jag sålt för hela trettio kronor.
Summan var svindlande och något måste företagas.
Olle Nelson, Otto Holmström och jag höllo en lång
och allvarlig överläggning om lämpligaste sättet att
decimera förmögenheten. Göteborg som nöjesstad
började bli tom och ihålig. Vi beslöta att utvidga våra
geografiska kunskaper genom att resa till Kungsbacka.
Ingen av oss hade varit där. Naturligtvis borde hålan
civiliseras genom ett besök av tre konstnärer, som
visste att leva flott, hade medel därtill och kunde visa
de goda borgarna hur gentlemän uppträda. 
Dessutom visste vi att för bortåt femtio år sedan en brand
härjat staden. Vi ville se hur man reglerat den efter
branden. I vidrigt fall voro vi säkerligen männen att
reglera om den.

   Vi köpte tredjeklassbiljetter för en löjligt liten
summa och befunno oss snart i den goda staden som
drömde vid sin å fullkomligt omedveten om vad som
väntade den. Det var torsdag och naturligtvis skulle
vi ha ärter och varm punsch på det förnämsta
lyxhotellet. För säkerhets skull delade vi pengarna — vi
hade kanske en tia tillsammans förut — ty det kunde
ju hända att vidriga omständigheter skilde oss åt
under våra regleringsbestyr.

   Vi voro de enda gästerna i matsalen och när vi fått
var sin halva varm punsch till ärterna, ätit plättar och
övergingo till den kalla punschen och kaffet, var vårt
humör det bästa i Halland. Olle Nelson, som var
mycket vig och stark, demonstrerade för den intresserade
vaktmästaren sin konst att slå volt med ena handen
i golvet, medan han med den andra höll en halv
punsch för munnen och under oupphörliga volter tömde
densamma. Krogens träkonstruktioner skakade i sina
grundvalar och föranledde värden och värdinnan att
infinna sig. På den tiden funnos inga utkastare och
vi övertalades så småningom genom vänligt tilltal om
nödvändigheten att byta lokal. Vaktmästaren
belönades furstligt och vi avtroppade.

   Ty vi hade ju våra skissböcker med oss och hade
verkligen haft en svagsint tanke på att arbeta litet.
Vi åtskildes och döko in i gränderna för att var för
sig söka uppsnappa något karakteristiskt, något
pittoreskt gammalt hus eller någon tilltalande buse. Men
staden var ju icke äldre — strängt taget — än femtio
år och var tråkig med de efter eldsvådan ganska nya
husen. Jag gick till ån och ritade båtar och blev av
en fiskargubbe bjuden på kaffekask i utbyte mot ett
»konterfej» av hans gumma.

 Jag hade riktigt trevligt ombord och glömde tid och
 rum, tills jag plötsligt upptäckte att det började
 skymma. Vi måste tillbaka till Göteborg med sista
 tåget, jag tog hastigt avsked av min värd och begav
 mig uppåt staden för att återförena mig med mina
 kamrater.

 På Storgatan — eller vad den hette mötte jag
hotellvaktmästaren, som kom springande barhuvad.

 —     Det var bra att jag fick tag i herrn. Polisen är
 efter herrarna!

 —  Polisen? Hur många finns det?

 —  Två stycken.

 Jag drog en suck av lättnad.

 —  Nå men varför är polisen efter oss?

 —  För att stan ä i oppror!

 — Nå jag är då oskyldig. Men har ni sett till mitt
 sällskap?

 —     Dom har gått in på bägge bolagskrogarna och
 bjudit på brännvin över lag, så finkan är proppfull.
 Men nu vet jag inte var dom är.

 Plötsligt dök en ålderdomlig poliskonstapel upp ur
 en gränd och styrde rakt på oss.

 —  Jo herrarna ä just riktiga herrar! Fy faen!

 Och han spottade föraktfullt.

 —     Ge sej till å bjuda stans värsta fylletrattar på så
 mycket sprit de vill ha. Dä ska kosta herrarna dyra
 pengar i böter.


 —   Nå, var äro mina kamrater?

 —     Di sprang till skogs! Men ja får la tag i dom.
 Dä har varit slagsmål och elände och titta så ja själv
 ser ut!

 Han vände sig om. Rocken var spräckt i ryggen och
 ett stort tygstycke bortrivet.

 —   Dä här får herrarna betala.

 —   Ha   vi rivit  sönder konstapeln?

 —   Nej  dä har  ni inte, men dä har era gäster  gjort
 —   å inte  har di   pengar te å laga rocken.

 —   Nå   — det    blir en senare fråga! Men     var skall
 jag söka mitt sällskap?

 —     Ja, di gnodde åt dä däringa hållet. Han pekade
 åt något väderstreck.

 Jag såg på klockan. Om en halvtimme skulle tåget
 gå och det var tämligen långt till stationen. Det var
 ju lönlöst att ge sig ut på spaningsfärd. Jag gjorde
 nu klokast i att gå direkt till tåget.

 —     Om konstapeln går åt det håll konstapeln
pekade, och söker, skall jag söka åt det här hållet.

 — Ska inte herrarna resa med tåget?

 — Nej visst inte! Vi stanna här flera dar.

 —   Nå då träffs vi, dä kan herrarna ge sej jäven på!

 Han var ingen detektiv, den gode konstapeln, ty
 han gick åt angivet håll.

 Jag kom efter en hastig språngmarsch till stationen,
 ty jag hoppades att kamraterna möjligen tagit sig dit.
 Där patrullerade den andre konstapeln, som
ögonblickligen antastade mig och frågade efter mitt
brottsliga sällskap.

 —     Vet inte! De ska stanna i stan och jag reser med
 tåget. Konstapelns kamrat har gett sig av åt det där
 hållet att söka. Det är bäst att konstapeln hjälper
 honom.

   Han var icke heller detektiv, ty han lomade av
 uppåt stan.

   Men var voro kamraterna? Jag sökte igenom
väntsalarna, uthusen och godsmagasinet. Förgäves!

   Missmodig satte jag mig i andra klassens väntsal
 och såg visaren på min klocka snabbt närma sig
avgångstiden. Plötsligt knäppte ett lås och en dörr med
 överskriften <i>Damrum</i> öppnades försiktigt. Otto stack
 ut huvudet.

   —     Olle ligger här. Jag låste in oss här när polisen
 kom. Men Olle sover och är omöjlig att väcka. Det
 har varit ett liv, må du tro! Vi bjöd stans två krogar
 på fri nubbe — bara sex öre glaset kostade det och
 busarna blev osams och började slåss — — —

   Konduktören kom med sin klocka och ringde. Det
 var tid att stiga in i kupéerna.

   —     Snälla herr konduktör, sade jag, vi ha en sjuk
 kamrat här. Kan vi få litet hjälp att bära honom in i
 någon tom kupé?

   —   Ja vars, sade den hygglige mannen.

   —     Men är han inte full? frågade han, då han fått
 syn på den stånkande Olle.

   —   Nej, han har svimmat.

   —     Ja hugg i bara, men fort! sade konduktören.
 Om en minut går tåget. Herrarna får ansvara för
 kamraten!

   Vi knogade ut med syndaren. Stinsen kom till
undrande och spörjande.

   —     D’ä bara en herre som har svimmat, förklarade
 konduktören, vars minne jag välsignar ännu i dag.

 Olle placerades på en soffa, dörren slogs igen,
stinsen blåste och det började rycka i vagnarna som
alltid på den tiden. Olle ramlade ned på golvet, satte
 sig upp yrvaken och frågade var han var.

 —   Du är räddad, vi reser från Kungsbacka just nu.

 —     Kungsbacka? Ja visst fan! Hur var det där? Var
 där skojigt?

 Han höjde plötsligt ett illvrål av glädje, sprang upp
 som en stålspiral, lutade sig ut genom fönstret och
 skrek åt den förvånade stinsen:

 —     Skål på dej, stins! Varför viftar du inte ajö med
 flaggen, när herrskapet reser sin väg?

 —   <i>Tyst!!</i> För Guds skull! gnisslade vi.

 —   Ajöss på er Kungsbackabrackor! vrålade han.

 Men tåget hade hunnit ett bra stycke och stinsen
 ansåg det icke mödan värt att stoppa och avvisa den
 oregerlige. Han somnade igen. I Göteborg hade vi all
 möda att väcka honom och att övertyga konduktören
 att han inte var riktigt klok. Vi voro ute på en
försöksresa med honom och insågo nu att han måste
 interneras igen.

 Så avlopp expeditionen till Kungsbacka år 1892.

 Tidigt på morgonen efter vår minnesvärda
Kungsbackaresa stod Otto Holmström vid min säng och
 sade:

 —   Jag är en förlorad son!!

 —     Det vet jag, men är det något särskilt som
kraftigare än vanligt framkallar denna ruelse i dag?

 —     Jag är en förlorad son! Calle Larsson har fått
 vänta på mig förgäves nu i tre dar. Han håller på att
 illustrera Schillers Kabal und Liebe och jag och fru
 Karin stå modell till ett par scener. Jag har helt 
simpelt glömt att komma. Det är svinaktigt, ty Calle
 Larsson har varit väldigt hygglig mot mig.

 —     Hur kan man glömma sådant? Nu går du helt
 enkelt och ber om ursäkt.

 —     Nej, jag kan inte visa mig där mera. Gå och säg
 C. L. att jag ligger sjuk.

 —     Aldrig i livet! Men jag skall säga åt honom att
 du är en oförbätterlig slarver.

 — Det vet han redan. Nu går jag hem till farsan
 och lägger mig sjuk, ty jag <i>är</i> sjuk. Har du några
 pengar till pilsner?

 —   Nej — gå åt — — — och låt Olle Nelson och
 mig sova ett par timmar till.

 Otto gick.

 Jag gick upp på skolan. Carl Larsson bad mig
 komma in i sin ateljé.

 —   Vill ni illustrera Bellman?

 Jag höll på att slå baklänges av förvåning,
förtjusning och rädsla.

 —   Naturligtvis vill jag illustrera Bellman, men — —

 —     Jag har fått beställning på Bellman, men har
 sagt förläggaren, att ni är lämpligare. Det gäller att
 omge er med en stab av modeller, så där en femton
 stycken, och skaffa er kostymer från teatern, dom
 lånar August Lindberg ut. Gå nu och gör några
studier. Låna en rokokorock av Lindberg, låna en gubbe
 på fattighuset och arbeta! Man vill se provteckningar.
 Men själva det stora arbetet skall ni göra i
Stockholm, det är lättare att arbeta där. Först skall ni
 skaffa er ett litet grundkapital.

 —   Grundkapital?

 —   Jaha, jag har fått en annan beställning här, som
 jag faktiskt inte har tid att utföra. Den passar ni för.
 Det gäller att dekorera en ny ölrestaurang här i stan.
 Det gör ni på mindre än en månad och för pengar.
 Res sen till Stockholm och hyr en ateljé.

   —    Det där låter lätt, men <i>kan</i> jag verkligen
illustrera Bellman?

   —    Man kan allt vad man vill. Men har ni träffat
Holmström? Tre dar i sträck har min hustru stått i
kostym för Kabal und Liebe och vi ha väntat på den
olycksfågeln.

   —  Ja, och nu törs han inte visa sig.

   —    Dumheter! Säg honom, att jag förlåter honom,
bara han kommer i kväll.

   Jag dekorerade ölhallen Weise i Göteborg på tre
veckor. Lät göra en fris i guldbrons runt lokalen och
började måla gubbar som drack öl förfärligt. Pripps
disponent Edward Olsson var den som ekonomiserade
företaget och han deltog livligt i mina sorger och
bekymmer under arbetets fortgång. Han brukade bjuda
mig ut på landet till sin villa om eftermiddagarna.
Där mötte han med ridhästar och vi redo i terrängen
genom skogarna — härligt och uppfriskande för nästa
dags arbete.

   Femhundra kronor fick jag för mitt arbete och det
var mycket på den tiden. För resten lekte jag fram
det — kan knappast kalla det arbete.

   De femhundra kronorna växlade jag i guldtior för
att känna hur förmögenheten tyngde i fickan. Så reste
jag hem på några veckor och sedan till Stockholm.

   Men det blev aldrig något av Bellmansillusteringen.
Jag skrev ett lättsinnigt kontrakt med förläggaren,
visade det för C. L. och han förklarade att jag aldrig
skulle kunna gå i land ekonomiskt med företaget. Han
rådde mig att få kontraktet upphävt. Birger Mörner,
som nyss tagit sin hovrättsexamen och var amanuens
i civildepartementet, hjälpte mig med detta.

   Och nu började ett bohemliv som jag ser tillbaka på
med fasa. Inga bekanta, inga mecenater, inga pengar,
ingen som förstod mitt arbete.

   Jag gick en gång till Richard Gustafsson, som var
redaktör för Kasper, och ville sälja en serie teckningar
—   jag vill minnas fem stycken. Men man hade icke
sett karikatyrer förut i Sverige. Han bröt ut mot mig
och sade att det var inte människor jag ritat, det var
monster. »Och försök inte pracka på mig eller någon
annan sån här smörja mera!»

   —     Men det är Carl Larsson som har rått mig gå
hit och han säger att teckningarna duger.

   —     Ja, han har blivit tokig, han också. Det är
oförskämt att komma med sådant här, men jag begriper
att ni behöver pengar. Här har ni en och femtio! Och
han slängde en och femtio på bordet framför mig.

   Rasande och hemsk i min själ grep jag mina en och
femtio och gick.

   När jag kommit ut i tamburen sprang han efter mig
och ropade: —Men tro inte att jag tar in teckningarna
i Kasper! Jag skall ha dem här för att visa unga
latdrögar till artistfrön, hur de inte ska teckna. Adjö!

   Jag gick till Berzelius källare och åt en god och
riklig måltid för mitt arvode. Det kunde man på den
tiden.

   Å, dessa dagar av bitterhet, besvikelse, förtvivlan!

   Men arbete!

   Jag drev staden runt om dagarna rned skissbok och
tecknade. Helst höll jag till långt uppe på Söder, där
de gamla kåkarna och gårdsidyllerna tilltalade min
fantasi och de små kaféernas gäster gärna sutto
modell och betraktade mig som kamrat. Eller nere i
Stadsgården, där vinscharnas slammer, ångvisslornas
tjut och de glada schåarna inbjödo till arbete. Eller
fiskhamnen, där det luktade hav och fiskråk och
måsarna levde ungefär som jag — fast det är ju
överdrift. Så bevingad var jag vid Gud inte och stundom
lyckades jag ju sälja en bit.

   Så småningom blev jag bekant med andra artister
och var ofta gäst på A. K. — den gamla
akademiklubben, där jag fann goda kamrater, Ecke Hedberg,
Wilhelm Smith, Alfred Bergström och andra. Länge
var mitt stamlokus <i>Källaren Flaggen</i>, som låg
ungefär där Dramatiska teatern nu prålar. Flaggen var en
högst gemytlig krog, där maten var billig och
tobaksröken höljde allt i smickrande och mystisk halvdager
och ett och annat slagsmål eller vanlig utkastning
förgyllde tillvaron. Den pittoreske stadsdel som nu
kallas Strandvägsområdet, var underbar att studera.
Ni må tro att där såg icke alls ut som nu. Palatsernas
tid var ännu icke kommen och man fick akta sig för
kullersten och mörka kvällar.

   En kort tid kinesade jag hos vissångaren Lars
Bondeson, som tillsammans med en dvärg uppträdde på
någon varieté. Åtminstone bodde dessa båda herrar
tillsammans. Dvärgen var en tragisk figur, särskilt när
han var berusad. Då grät han över sitt öde och
förbannade tillvaron, som icke låtit honom födas till jätte
i stället. Han hade kunnat förtjäna lika mycket pengar
i den formen. Men han medgav att han på ett sätt
hade det lika bra som dvärg, ty han var alla flickors
älskling. Deras moderliga instinkter kommo fram vid
åsynen av »Världens minste dvärg», som det stod på
affischerna, och dessa instinkter togo sig ofta för
honom mycket behagliga uttryck.

   På Flaggen lärde jag känna <i>Nordens Ek</i>, en
brottare från Småland, som uppträdde på Cirkus. I hans
sällskap kände jag mig lugn i de svåraste situationer.
Han räddade mig en gång då jag tjuvtecknat av en
jättelik och ilsken kusk, som på något sätt blivit
underkunnig om detta vanvördiga tilltag. Där blev ett
slagsmål, som i början renderade mig några mindre
blodviten, men som sedan var en fröjd att åse.
Krogdisken krossades under tyngden av de båda kämpande
atleterna. Och många av stolarna förvandlades till
kaffeved. Den slutligen eftersände poliskonstapeln
mutades med toddy av krögaren och det dröjde icke
länge förrän vi alla fem voro bänkade inne hos den
ädle värden i hans privatrum och blevo bjudna på en
äkta svensk supé med mycket småvarmt och många
andra agremanger. Det blev vänskap och frid och
fröjd och vi fingo gratis tvätta av oss blodet och sy
ihop revorna i våra kläder.

   Läsaren må icke tro att sådana festligheter voro
dagligt bröd för mig. Det kunde gå långa tider, som
jag hade det verkligt krångligt. Jag bodde i en skrubb
vid Pilgatan på Kungsholmen och blev en gång
faktiskt sjuk av brist på mat. Jag var för blyg att berätta
för någon hur jag hade det. Och slutligen lade jag
mig till sängs slö och likgiltig för allt. Hungern
tycktes mig icke längre så svår, ty jag fick feber och
fantasier befolkade skrubben med härliga ting — ända
tills mitt värdfolk begrep hur det stod till och skrev
till min fästmö, ty jag var naturligtvis förlovad. Hon
kom och räddade mig. Jag hade naturligtvis inte ens
för henne berättat att jag icke var millionär.

   Men den där tiden ligger i dunkel för mitt minne.
Den var för orolig och för överfull av tristess och
vansinnig glädje om vartannat. Men jag var seg som
en enbåge och jag tror att jag till och med icke fick
alltför svåra ärr på själen.

   Sedan dess avråder jag gärna unga människor att
bli konstnärer om de icke ha så kallade bondpengar.
Ty man måste vara av starkt material och ha kommit
från ett mycket gott hem för att stå ut.

   På en konstnärssupé hos John Kindborg, vilken
jag lärt känna på en A. K.-maskerad, blev jag bror
med Calle Larsson och Zorn. Jag kände mig genast
socialt befordrad, starkare och modigare. Och de ha
båda inverkat på mitt liv i allra högsta grad, fast
jag står i ännu större tacksamhetsskuld till Bruno
Liljefors, som redan under min Uppsalatid gav mig
mod och direktiv. Därom måste jag berätta. Men det
tar en lång stund och flera ark papper. Och jag måste
gå några år tillbaka i tiden.

   Det var alltså i Uppsala år 1889 eller 90. Jag
umgicks mycket med unga naturvetenskapsmän och
tjuvtittade på deras för mig högst intressanta arbete. En
gång skulle den så kallade zoologiska sektionen ha en
stor fest på övre Gästis. Festarrangörerna bådo mig
vara behjälplig med dekoreringen av den sal, där
orgien skulle försiggå, ty man visste att jag sysslade
med färger och dylikt. Jag lät täcka väggarna i 
festsalen med spännpapper och bemålade detta med
fantastiska djur i de vansinnigaste situationer.

   När detta arbete dagen före festen var färdigt kände
jag mig fruktansvärt trött. Högra armen var som
förlamad. Just som jag ämnade mig hem för att sova,
kom Harald Schött med en ny idé, som runnit upp i
hans hjärna under studiet av <i>poduriderna</i> i
mikroskopet, och han försäkrade, att hjälpte jag honom
genomföra den, skulle jag förvärva mig zoologernas eviga
tacksamhet. Det gällde varken mer eller mindre än att
rita nittio stycken kort att placeras framför gästerna.
Det vore önskvärt att varje vetenskapsman skulle få
sitt speciella studium symboliserat på sitt kort. Jag
åtog mig arbetet och lyckades på ett dygn få det
färdigt, naturligtvis med stöd av Schötts anvisningar och
råd. Jag hade haft så roligt i hans studentrum i ett
av slottstornen, att jag brann av iver att visa min
erkänsla. Hur jag kunde göra dessa teckningar på så
kort tid är mig nu en gåta likaväl som att han orkade
vara mig behjälplig. Men på den tiden behövde man
ingen sömn. Och då och då sprang man ned på
Gästis och tog en smörgås icke utan att prova de
båda flaskor Falu och Renat, som då voro
obligatoriska på varje bord i den minnesrika matsalen.

   Bruno Liljefors hade nyss fullbordat sina vackra
målningar i Gustaviani kupol och var även inbjuden
till festen. Han gick då under benämningen rävmålare
och naturligtvis måste jag rita en räv på hans kort —
jag som aldrig sett en levande räv. Jag minns att
denna uppgift var den svåraste för att icke säga
omöjligaste av alla jag dittills fått. Jag bad Schött att få
slippa, ty det var ju skandal att jag skulle teckna en
räv och underkasta den världens styvaste rävmålares
kritik. Det var hemskt fräckt, men jag totade till något
slags fabeldjur, som skulle föreställa något i rävstil.

   När festen började tänkte jag bara på Liljefors och
hade helst velat smita från hela tillställningen, men
nästan med våld drog man mig fram till det hörn
av salen, där han stod och iakttog gästerna som
samlade sig. Det blev presentation och Liljefors sade:

—   Jag brukar aldrig råda någon att bli konstnär,
men er vill jag råda att lämna det ni har för händer
här i Uppsala och bli målare.

   Jag minns att jag ville sjunka genom golvet av
förvåning och glädje, och en vild längtan att flyga,
hoppa, slå kullerbytta eller vad som helst.

   —     Kom ut till mig på Kvarnbo så ofta ni vill, så
ska vi tala om saken.

   Läsaren kan vara övertygad om att jag icke dröjde
länge med besöket och att jag upprepade det under
de två följande åren så ofta att till och med grekiskan
och latinet började mattas av i konturerna och det vill
inte säga litet, ty de voro min första kärlek (på det
området). Aldrig skall jag glömma första gången
Liljefors satte en pastellåda och en bit papper i mina
händer. Jag frågade: — Vad skall jag måla?

   —   Måla just det du nu har framför ögonen!

   Det var ett hörn av ateljén!

   Jag började. Jag svettades och knogade och fann
med ens att saken var den svåraste av allt här i
världen — en insikt som dock inte kunde alldeles
förjaga åsikten att detta att måla var det roligaste
här i världen.

   En gång, en tidig morgon blev jag skjutsad in till
<img><small><i>Liljefors målande.
Ur min förda skissbok från hans Kvarnbotid</i></small>
Bruno Liljefors.</img>

staden av Liljefors’ bekanta modell, den så kallade
Värdshusarn, en gammal skinnstrumpa av hög valör.
Naturligtvis talade vi om jakt, framför allt rävjakt,
under färden, och värdshusarn gav mig några
rävhistorier till livs, där rävens list kom till sin fulla rätt.

   —     Ja, slutade värdshusarn, d’ä inte underlit, att di
kallar honom räv, för nog ä han rävakti, alltid!

   Hos Liljefors gjorde jag bekantskap med Olof
Sager-Nelson, vilken sedermera blev kines i mitt mer
än enkla studentrum i Uppsala under ett par veckor
och deltog i studentlivet med en intensitet som icke
lämnade något övrigt att önska. Jag tog honom med
en gång som gäst på en landskapsfest i Ostgöta nation
samt presenterade honom för vår inspektor, Fritiof
Holmgren, hos vilken Olle ögonblickligen anhöll om
tillåtelse att få måla nere i likkällaren under Asis.
Han visste intet så vackert som likfärg, sade han.
Farbror Fritiof uttryckte sin förvåning och nästan
misshag med så makaber smak hos en så ung man, men
Olle höll i sig och fick verkligen tillståndet.

   Jag följde honom ned i källaren med        min skissbok
och måste verkligen medge,       att belysningen  där   nere
var underbar, fast lukten var något obehaglig. Det
fanns gott om lik på den tiden.

   Olle började måla i locket på sitt målarskrin och
jag tecknade för brinnande livet.

   Plötsligt sade Olle: — Nej, fy fan, det smakar så
illa i mun — jag måste in        på  Flustret ett slag   och
få mig en halv porter. Kom       så  går vi!

   Men jag ville inte, jag hade alltför bråttom.

   —  Nå, då går jag ensam. Knoga på du bara!

   Olle gick och tiden gick. Jag började frysa och
längtade efter att röra på mig. Dessutom hade jag
fyllt flera sidor i min bok.

   Olle hade stängt in mig i likkällaren, kanske av
misstag, men dörren kunde icke öppnas. Jag började
slå och sparka på dörren för att ådraga mig
uppmärksamhet av någon med goda öron uppe i huset, men
fåfängt. Flera timmar gingo och källarkylan trängde
genom märg och ben. Ett litet fönster uppe vid taket
blev slutligen min räddning. Det låg utåt gatan och
jag såg benen av förbipasserande människor. Jag klev
resolut upp på ett zinkbord och över ett par lik, slog
ut rutan och skrek på hjälp. En vänlig själ
uppmärksammade mig äntligen. Det var en hygglig borgare
som i början knappt kunde sätta sig in i min
belägenhet men till slut begrep att en människa verkligen
kunde vara instängd i en likkällare. Han gick in och
varskodde vaktmästaren, den gamle försupne X., som
inom parentes blev avskedad emedan han druckit ur
spriten i den burk, där mördaren Andersson-Skölds
mage förvarades. Den rödnäste ämbetsmannen tog mig
ut ur mitt ofrivilliga fängelse och jag störtade till
Flustret, där Olle satt och drack punsch med några
studenter. Han var i full fart och hade för länge
sedan glömt mig. Jag var arg som ett bi och förehöll
honom det minst sagt okamratliga i hans beteende,
men han bara skrattade och sade att jag borde vara
honom tacksam, därför att han skaffat mig ett minne
för livet.

   Nå, på sätt och vis hade han ju rätt och snart satt
jag bänkad i sällskapet — det var vår och solsken
som endast i Uppsala och det dröjde icke länge förrän
jag med tjänliga medel förjagat frosskakningarna ur
min unga kropp.

   Olle målade aldrig sin skiss färdig, men gjorde i
stället ett porträtt av mig i solskenet.

   Många år efteråt talade han om färgen nere i
likkällaren. De döda kropparna i det sparsamma
gulgröna ljuset hade tyckts honom vara bland det
vackraste han sett. Säkert är att jag känt igen den färgen
på de flesta av hans målningar. Han brukade i Paris
ofta gå till La Morgue, men där var ingen färg, sade
han, bara stämning.

   Men i Asis källare hade det varit »livat som fan»!

   Frid över hans grav under Afrikas sol i Biskra!

   Hemskt var det i Stockholm. Jag svalt faktiskt, men
försökte upprätthålla ett slags yttre anständighet. Ni,
min gode läsare, har kanske aldrig varit med om att
svälta och samtidigt försöka vara elegant.

   Jag har alltid haft en viss känsla för kläder. Kläder
verka på mig som skyddande likhet. Men när man till
synes elegant går med skor utan bottnar och känner
snöslasket åka in och ut, har man strängt taget ingen
anledning att tacka Vår Herre för existensen.

   Det är ett faktum, att fattigdomen demoraliserar.
Man kan begå brott om man inte har pengar. Jag
begick ett brott en gång.

   Det fanns på Jakobsgatan en restaurang, där
teologer åto. Det var mycket billigt. Kunnen I begripa,
senfödda människor, att man kunde äta sig mätt för
tjugufem öre? Nej! En dag kom jag dit för att äta,
men jag hade icke de tjugufem örena och kände mig
som en tjuv. Jag hade på denna restaurang observer,at,
att en kvinna på slaget fyra kom och hämtade kassan.
Denna dag var Mårtensdagen och jag längtade efter
svartsoppa. Raffinerat kom jag in i restaurangen
klockan halv fem, då kassan alltså var hämtad. Glupande
av hunger åt jag svartsoppa och fräckt sade jag till
pigan bakom disken, att jag ville betala. Jag frågade,
om hon kunde växla en hundralapp. Hon svarade, att
man hade hämtat kassan och hon hade inga pengar.

   —     Men kandidaten kan ju betala i morgon. Jag
känner igen kandidaten!

   Jag kom aldrig tillbaka. Detta brott är nog bland
de få jag begått.

   Detta att gå, <i>gå, gå</i> hungrig med en skissbok i
fickan! Långt uppåt Söder, där gamla hus ännu funnos
kvar, gamla gårdar med gamla trän. Jag var mycket
fräck på den tiden. Hade jag lyckats sälja en tavla,
gick jag helt ogenerat in i en gård och drack kaffe
med folk, hjälpte dem att pumpa upp vatten, högg ved
åt käringar, läste läxorna med barn, som gick i Ersta
skola. Och rätt ofta, då jag hade pengar, dök jag ned
i avgrunderna med murare och snickare och folk som
hade förbindelser högst uppe i vindskupor, där
märkvärdiga människor, makeråer och kopplerskor dvaldes.

   Jag bara studerade. Jag höll mig alltid snygg och
fin, även moraliskt.

   Men en dag fick jag brev från Carl Larsson.

   Det skulle göras en ny tidning. Man ansåg att
Söndags-Nisse var litet gammalmodig och Hugo
Val-lentin vände sig till C. L. och ville ha honom som
medarbetare. Men Calle Larsson hade andra
uppgifter. Han arrangerade ett möte mellan mig och
Hugo Vallentin och vi talade med varandra. Jag hade
redan gjort några teckningar. Söndags-Nisse, som då

redigerades av Axel Klinckowström och Oscar
Bensow, teol. och fil. doktor, kyrkoherde med mera, var
en högst underbar tidning. Jag går så långt i kritik
att jag vill påstå, att det var mycket ont om humor i
Sverge då för tiden.

   Nästan skrikande av hunger hemsökte jag
Söndags-Nisse och erbjöd de båda redaktörerna en teckning.
Ett gammalt minne från Småland. Jag fick fem kronor
och vart ögonblickligen rik. Jag åt som en vild man
och gjorde en ny teckning. Fick nästan tio kronor
och blev ohyggligt förmögen. För detta skall jag
alltid tacka Klinckan och Oscar Bensow.

   Så småningom åkte Hugo Vallentin och jag ihop.

   Han var en ganska intressant människa — kanske
mera journalist än annat. Han var ingen uppfinnare,
ingen författare, men han var mycket vaken då det
gällde detta jordklot. Han var icke svensk.

   På den tiden gick en antisemitisk våg genom landet
och han vart anfallen. Men jag, som icke begriper
rashat, försvarade honom. Vi blevo ganska goda
vänner därigenom. Det roar mig just nu att säga att
detta, att hata en ras, är för mig vidrigt. Jag vill
omfamna hela världen och påpeka just faktum, att vi
ha precis de orientaler vi behöva ha. Deras kultur är
i alla händelser äldre än vår. Gören era saker bättre
än de, o svenskar!

   Kunnen I icke göra det, så bören I hålla er lugna
några århundraden!

   De som kunna hata äro dumma. Hela min själ
reagerar mot begreppet hat.

   Det var rätt lustigt att leka med, då Hugo
Vallentin började med den nya Söndags-Nisse. Han ville
härska, men jag var mycket starkare både fysiskt och
psykiskt. Vi röko ihop och ville slåss ibland. Det
var min ungdom som reagerade, ty han var något
äldre. Vi talade engelska tillsammans och han förde
mig faktiskt in i modern engelsk litteratur, om vilken
vi svenskar på den tiden hade bra liten aning.

   Jag bad att han skulle skriva om sig själv. Han
hade varit kaffeagent och rest över hela landet. Han
kunde berätta om märkvärdiga socknar och människor,
tokiga situationer — galenskaper — men han kunde
icke beskriva dem, fast jag tiggde därom.

   En gång gjorde han en dumhet. Han var Daily
Cronicles korrespondent i Stockholm och skrev om
politik, blev anfallen — jag försvarade honom. Jag
<i>ritade, tecknade</i> ett helt nummer av Söndags-Nisse,
typografiskt och med teckningar, ty jag ville visa att
jag stod på hans sida. Det blev en tidningshistoria,
som på sin tid väckte ett stort uppseende. Vallentin
blev ohyggligt nervös och vi röko ihop igen, men
jag klarade situationen genom mitt lugn.

   Han tyckte inte om det jag skrev, ty jag hade
mera litterära instinkter än han. Han var för politiskt
intresserad och jag har alltid tyckt politik vara löjlig.

   Jag hade på den tiden tvåtusenfemhundra kronor
som avlöning. Jag blev erbjuden ettusentvåhundra
kronor i ett underbart kontrakt, enligt vilket jag skulle
ägna all min konstnärliga verksamhet åt
Söndags-Nisse och icke få arbeta i någon annan tidning. Som
gammal smålänning begärde jag tretusen kronor —
alltså med prutmån.

   Kan någon nu begripa att en man kan vara
välklädd med tvåtusenfemhundra kronor i lön.

   Men punschen och brännvinet voro billigare på den
tiden och skräddarna voro billigare och ädlare än nu.

   Redan innan jag engagerades i Söndags-Nisse hade
jag ett par gånger varit uppe på dess redaktion för att
sälja teckningar. Vid mitt första besök där sköttes
dess litterära och konstnärliga avdelning av två män,
som jag minst av alla väntat få se i en dylik funktion.
Det var Oskar Bensow, sedermera teologie doktor och
kyrkoherde, samt Axel Klinckowström, zoolog. Jag
hade aldrig förut sett någon av dem och Klinckans
germanskägg förfärade mig genom sin storvulna
yvighet. Men lyckligtvis hade de två första teckningarna
zoologiska motiv och några kronor rikare gick jag
ännu darrande i knävecken ut för att förvandla dem
till kolhydrat, fett och äggvita.

   Stockholms skärgård, upptäckt av Strindberg och
lancerad av andra, lockade och en vacker dag befann
jag mig inhyst i en fiskarstuga på Östra Lagnö
tillsammans med Edward Alkman. I andra stugor där ute
bodde Bruno Liljefors, Elias Erdtman, Gustaf
Ankarcrona och den tyske målaren Alf Bachmann. Senare
tillstötte Acke. Det blev en sommar full av nervöst
arbete — ty jag levde absolut för dagen — men
även av glädje och sorglöshet. Jag hade aldrig sett
skärgården förut och den grep mig. Vår värd, skeppar
Sjögren, var också en äkta typ av dem det nu börjar
bli ont om. Otaliga och lögnaktiga voro hans historier
och fyllda av en underbar blandning av drastisk komik
och blodigt allvar. Jag önskade mig vara stenograf.
Han överväldigade genom sin fantasi och förkrossade
med material. Det var han som gav uppslaget till
den odödliga historien om hur Bruno Liljefors skulle
lära sig segla. Den förtjänar att upprepas här och jag
gör det.
<img></img>
   Liljefors yttrade en dag en önskan att få lära sig
något om segling, i vilken sport han som dittills
lantbo var absolut okunnig. — Men kom ihåg, herr
Sjögren, att jag vet ingenting om båtar. Gå ut ifrån
att jag inte har reda på ett dyft utan börja från
början.

   — Jaha, svarade Sjögren, kom med ner till strand,
så börjar vi mäsamma. Här för exempel har Liljefors
en båt. Här har vi fören å här har vi aktern. Om
en nu seglar bidevind för styrbords halsar  — — —

   — Ursäkta, avbröt Liljefors, men vad menas med
bidevind?

   Med ytterlig förvåning stirrade Sjögren på den
okunnige och utbrast med obeskrivligt förakt: — Hur
faen kan Liljefors va så förbannat dum å rå, så han
inte vet, va som menas mä bidevind?

   Jag minns ej om det blev flera lektioner eller om
undervisningen ens fortsattes den dagen.


   Alkmans och min stuga hade endast kök och
kammare. Jag bodde naturligtvis i köket och låg i en
väggfast fållbänk, som bland annat utmärkte sig för
sin rikedom på vägglöss. Jag är emellertid fullkomligt
immun gentemot alla slag av ohyra. Den skyr mig
som pesten. Så snart jag lägger mig i en säng med
sådana kamrater, ge de sig uppåt väggarna och jag
sover lugnt och fridfullt. Men det finns människor
som icke tåla deras närhet. Dit hörde min redaktör
Hugo Vallentin. Han kom en gång på besök till
Östra Lagnö och skulle övernatta. Vad var naturligare
än att jag erbjöd honom min säng, medan jag knöt
mig i en gammal vilstol och låg fruktansvärt i vinklar
som en illa uppfälld tumstock.

   Sommarnattens halvskymning hade just sänkt sig
över oss och jag sov som skjuten, då jag plötsligt
väcktes av Hugo, som vit i ansiktet, med vansinne
i blicken, darrande i alla leder och upphävande
oartikulerade skrik väckte mig och pekade på väggen —
bara pekade.

   —  Vad i Herrans namn går åt dig?

   —  <i>Där, där!!!</i>

   —  Men vad är det?

   —  Där!!!

   En liten prick rörde sig sakta över den trasiga
tapeten.

   —     Jaså bara en väggmadam! Hur kan du, stora
fullväxta karlen, vara rädd för ett så litet kräk? Låt
mig sova!

   —  <i>Döda den, döda den!</i> vrålade han.

   —     Fega usling! Döda det stackars djuret själv, om
du har mod. Du är ju mycket starkare.

   —     <i>Men detta år ja för—för—färligt! Hjälp!</i> Där
kryper en till — och där en! Hade jag vetat detta!!!
Så hade jag aldrig kommit hit! <i>Och där är en till!
Ser du inte???</i>

   —  Vill du ta min vilstol, så lägger jag mig i sängen.

   —     Aldrig!!! När går båten? <i>Och här kryper en på
golvet!!!</i>

   Hugo tog ett jätteskutt mot den räddande dörren,
öppnade den och försvann i bara underkläderna.
Gäspande steg jag upp, samlade ihop hans grejor och
gick ut på förstubron. På ett stenkasts avstånd från
stugan stod min gäst, en bild av den mest
fruktansvärda själsskakning. Det var omöjligt att förmå honom
gå närmare. Han klädde sig i nervös brådska,
vinkade avsked och försvann på stigen som förde till
ångbåtsbryggan. Där fann jag honom efter en stund,
sedan jag klätt mig och skyndat efter. Han var tyst
och sluten, likblek och rökte nervöst och utan avbrott
massor av cigarretter. Det var som om något brustit
inom honom. Han återvände aldrig till Östra Lagnö,
fast jag lockade med kilopåsar av Tjäders insektpulver
och de skönaste soluppgångar.

   Jag hade en gång på ett dygn förfärdigat femtio
stycken småteckningar, som jag reste in till stan med
och sålde för sjuttiofem kronor. Jag var alltså en
rik man. Vi hade för vana att vid stadsbesök köpa hem
något att äta eller dricka åt de hemmavarande. Med
västfickorna svällande av sedlar kom jag under min
vandring i staden att passera det då nya och nu
försvunna Cirkuspalatset, i vars fönster skyltades med
allahanda varor från olika firmor, bland dem
Lindgrens punschbryggeri. (O vilken tid, små barn!)

   Jag dök in i affären och bad att få köpa en
skylt-flaska Lindgrens punsch med långhals som innehöll
tjugufem liter. Man vägrade i början, men under
debatten infann sig en av firmans chefer som genast
fattade galoppen och var nog vänlig att låta
praktpjäsen övergå i min ägo. En ädel man! Han begrep
mig, då jag försäkrade att den glädje en dylik
jättebutelj skulle sprida på Östra Lagnö endast möjligen
skulle överträffas av hans egen eventuella glädje i
himmelriket. Han log gott och ordnade genast med
emballaget. Låter det inte som en saga, då jag
berättar att jag fick alltsammans, flaska, punsch och den
väldiga lådan för tjugufem kronor?

   Buteljen var så stor, att vi måste bjuda ut
främmande. Trots denna hjälp höllo vi på flera dar innan
vi lyckats tömma den långa halsen. En fullkomligt
idealisk flaska!

   Allvarliga, svartklädda herrar kommo ut för att
intervjua vår koloni, en av de första målarkolonier i
skärgården, kanske den första! Ryktet om oss hade spritt
sig i Stockholm. De korrekta litteratörerna bjödos på
mat och naturligtvis kaffe med Lindgrens punsch. Det
blev sent och stockholmarna, som aldrig sett solen gå
upp ur havet, beslöto sig att invänta morgonbåten för
att bevittna det ovanliga fenomenet. För att se
soluppgången i hela dess majestät begåvo de sig tvärsöver
en udde av ön. Alf Bachmann och jag stannade kvar.

   Det var en söndagsnatt och handklaverstoner ljödo
från den närliggande byn. Det brukade gå glatt till
vid danserna på Östra Lagnö på den tiden och ett och
annat uppfriskande slagsmål var inte uteslutet, ty
ibland kommo pojkar från andra öar och giljade till
flickorna. Sådana besök bestraffades stundom. Och
brännvinet var starkt och billigt.

   Bachmann, som var en idéernas man, föreslog att
vi skulle skämta med våra allvarliga gäster och
arrangera, som om en fruktansvärd orgie med slagsmål
ägt rum under deras soluppgångsexpedtion.

   Punschbuteljens bål var nästan orörd. Alltså hällde
vi ut punschen i en vattenså, som vi gömde i ett av
stugornas kök. Buteljen (med litet kvar på bottnen)
lade vi omkull på det stora fällbordet ute på gården,
där vi druckit vårt kaffe. Buteljhalsen pekade ut över
bordskanten. Under denna satte vi en pinnstol, på vars
säte vi hällde litet punsch. Vi läto också ett par glas
strömma ut över bordet. Några trasiga koppar slängde
vi i gräset. En utdömd stol bröts sönder och dess
ben och ryggstöd ströddes ut på gårdsplanen. En
gungstol kastade vi upp i vårdträdet och några
gärdsgårdsstörar och diverse klädesplagg ordnades på
lämpligt sätt så att det borde bli vårjom och enom fullt
klart att en hemsk kalabalik utkämpats. Därpå gingo
vi bakom ett av uthusen och inväntade
naturentusiasternas återkomst.

   Våra hjärtan slogo av glädje, då vi från vårt
gömställe iakttogo både gästernas och kamraternas
oförställda bestörtning. De åskådade först stela av fasa
förödelsens styggelse, åjade sig över den goda punschen,
som nu gödde marken i stället för att sprida glädje
i strupar och själar, och slutligen blevo de oroliga
för vårt öde. Naturligtvis var det folk från andra öar
som överfallit oss — men var voro vi? De ropade
våra namn. De försökte rekonstruera händelsernas
förlopp och diskuterade våra öden.

   Ty icke kunde vi väl — tanken svindlade — själva
ha berusat oss till oigenkännlighet och kommit i envig?
Men vår självbevarelsedrift hade otvivelaktigt verkat i
punschbevarande riktning. Nej, här hade varit slagsmål
på fullt allvar med utbölingar, som kanske just nu
jagade oss i skogarna eller rentav slagit oss sanslösa.

   Intet var att göra och båten skulle strax gå. Tiden
var knapp. Avmätta, korrekta, med pannorna i djupa
veck togo våra gäster avsked. De hade verkligen
icke trott att det angenäma besöket skulle sluta så
obehagligt.

   Då trädde Bachmann och jag fram hälsande med
något vingliga åtbörder. Vi togo snedsteg, skrattade
fnoskigt och försökte sluddrande på målet övertyga
stockholmarna om nödvändigheten att stanna och äta
sillfrukost med agremanger och mycket punsch —
punsch? Vatusannudå — är den slut? vafalls? Men
stanna i alla fall — hick — fall! Vi kan köpa ny
punsch på båten! Och öl och munk och ännu mer
punsch!

   Generade över vårt tillstånd, stela, ogenomträngliga
i anseende till utseendet bockade de dystra gästerna
avsked med en värdighet, som icke ens glädjen över
att vi ännu voro i livet kunde göra litet mindre dyster.
Långsamt drogo de sig baklänges mot grinden. Icke
ett leende livade deras drag.

   Då tyckte jag att vi skämtat nog.

   —  Nu, Alf, slutar vi med det här skojet!

   Och vi återgingo till den mycket nyktra
verkligheten. Men våra gäster trodde oss icke. Vi försäkrade
dem att vi bara skämtat. Vi följde dem till bryggan
under försäkringar. Men antagligen tro de ännu i dag
att en hemsk batalj kämpats till slut under de bleka
sommarstjärnorna och att vi rusiga fäktat med bönder
eller inbördes och möjligen själva satt i oss de minst
femton liter som återstodo i den bukiga jätteflaskan.
Det hjälpte inte ens att vi berättade att all punschen
välbehållen fanns i en så i köket.

   Deras illusioner om vår skärgårdsidyll hade fått en
ohjälplig knäck och vi kunde icke vara dem nog
tacksamma att intervjun uteblev. Den skulle ha blivit
bara en desillusion för oss.

   Oförgätlig blev den sommaren för oss alla. Där
upptäckte Liljefors havet och började avlocka det nya
värden, dittills oanade. Och jag började längta längre
ut, ända till de yttersta kobbarna, fast det skulle dröja
åtskilliga år innan jag fick tillfälle att tillfredsställa
denna längtan. Det tyckes för övrigt ha legat i luften,
detta tvång att dra sig så nära havet som möjligt,
både hos konstnärer och författare av den tiden. Och,
jag upprepar det, Strindberg gav den första impulsen
genom Hemsöborna och andra böcker.

   Under samarbetet med Hugo Vallentin i
Söndags-Nisse fick jag för första gången på nära håll se utslag
av antisemitismen. Jag menar nu icke så enkla och
förr vanliga företeelser som till exempel att en
kringvandrande judisk handlande fick stryk av fulla
bönder, »därför att det var judarna som korsfäst Jesus».
Sådant hade jag sett och ogillat redan som barn. Jag
minns hur mina föräldrar en gång räddade en dylik
affärsman och läto honom bo hos oss, då andra
vägrade hysa honom under sitt tak. Tidigt inpräntade
min mor hos mig hur vidrigt det är att förfölja och
skada människor bara därför att de icke ha samma
färg som andra, om de eljest äro hyggligt folk, eller
därför att de på något sätt överträffa oss i kunskaper
och skicklighet. Jag minns hur jag grät av rörelse
då denne jude, som var polack och gammaltroende,
varje morgon tog fram sin lilla bönbok, fäste den på
pannan och lindade remmarna om sig efter den
uråldriga ritualen. Min mor påpekade hur mycket bättre
han var än vår kyrkoherde, som ofta låg full i
dikena om vardagarna men på söndagarna stod på
predikstolen och skrek så att käringarna lipade och
bönderna darrade.

   Hugo Vallentin hade skrivit en artikel i Daily
Cronicle, vars korrespondent han var. Dess innehåll väckte
en storm av ovilja mot honom, han blev kallad
landsförrädare och utsatt för allvarlig förföljelse i pressen.
Han hotades med stryk och blev verkligen överfallen
en gång, fast folk kom till och räddade honom. Många
gånger följde jag honom hem om kvällarna, särskilt
efter sammanträdena i Publicistklubben, där jag på
hans förslag blivit medlem. Jag minns hur jag i
ungdomlig indignation gick och längtade efter att få piska
upp en eventuell våldsman. Vallentin var fysiskt klen
och jag var på den tiden ganska stridslysten. Men
lyckligtvis fick jag icke tillfälle att använda mina
småländska nävar till hans försvar.

   Jag fick anonyma brev med hotelser att också få
stryk, om jag icke genast lämnade Söndags-Nisse. Jag
var ju svensk och det var förräderi av mig att arbeta
tillsammans med en jude.

   Bättre blev det icke efter två så kallade historiska
teckningar, som jag gjorde i tidningen. Den ena
föreställde Gustav II Adolf borstande tänderna i sitt tält
på morgonen före slaget vid Lutzen. Han stod vid
sin enkla fältkommod och skötte toaletten. På
fältalmanackan lästes
<img></img>

och på hans arm fanns intatuerat E. B. (Ebba Brahe),
spåret efter hans ungdoms svärmeri, som han icke
kunnat (eller velat) operera bort.

   Den andra var en bild av Karl XII skärande sina
liktornar på morgonen före slaget vid Poltava. Han
använder sin rakkniv vid detta hygieniska företag och
hans trogne kammartjänare Hultman har nyss slängt
in en hög glödgade kanonkulor i tältet för att kungen
icke skall frysa alltför mycket i morgonkylan. En kaka
mögligt bröd, kungens enda födoämne, ligger på en
stol väntande på att bli angripet av de pfalziska
tänderna.

   Med anledning av dessa mycket oskyldiga och högst
opolitiska teckningar blev jag anfallen av <i>Sigurd</i>,
Smålandspostens då ovanligt populäre redaktör,
svenska folkets litterära idol. Han påstod att jag drog ned
våra höga minnen och var en simpel hädare, som borde
avskaffas. Men mina synpunkter voro ju förklarliga,
då jag samarbetade med en jude. Som svar på detta
anfall gjorde jag ensam ett helt nummer av
Söndags-Nisse för att visa att jag trivdes mycket bra med
min chef. Pressen delade sig naturligtvis i två läger,
för och emot min obetydlighet. Endast en krönikör i
någon landsortstidning tog mig i försvar och
försäkrade att jag egentligen överdrivit i beröm visavi
Gustav II Adolf genom att låta honom borsta
tänderna, vilket denna hjälte bevisligen aldrig gjort,
enär sådana möbler som tandborstar voro en senare
uppfinning. Däremot var det möjligen lågsinnat av
mig att insinuera att Karl XII haft liktornar. Han
gick ju inte. Han bara red. Och i sådana stövlar som
hans, med den konstruktionen, störde ju inte liktornar
om de icke voro av fasaväckande storlek.

   Jag har sedermera rätt noga aktat mig att göra
historiska teckningar.

   Sigurds motvilja mot mig satt i så länge han levde
och han visade vid de få tillfällen vi träffades en
förkrossande överlägsenhet, efter vilken jag först på
sista tiden hämtat mig. Men Söndags-Nisses upplaga
växte trots Vallentins och mina fosterlandsförrädiska
stämplingar. Jag började göra karikatyrporträtt. De
första väckte ovilja hos de porträtterade, men glädje
hos de avglömda. Jag försökte reparera detta fel och
så småningom blev det ganska enkelt och naturligt
och icke nedsättande att se sig själv framställd som
vrångbild. Särskilt politici en marche erbjödo utan
speciell påstötning sina profiler och en facer genom
insändande av porträtt eller brev med begäran om
sammanträffande. Riksdagsmän voro de mest
intresserade. Och på den tiden hade riksdagsmän originella
utseenden. Nu äro de slätstrukna — nästan alla utan
karaktär — löpande i spår — <i>Heerdenmcnschen</i>
(Nietzsche).

   Trötta av förföljelse och verkligen intensivt arbete
beslöto Hugo Vallentin och jag att vila oss genom
en resa till London och Paris. Han blev en mycket
besvärlig reskamrat på grund av sin nervositet. Men
goda vänner voro vi och det hela ordnade sig på
grund av mitt småländska bondlugn. Vi reste från
Göteborg med Thule och fingo ligga två dygn stilla
på Doggers bank för tjocka. Mistlurarna höllo på att
göra min kamrat galen. Han anade sammanstötning
och bottennapp i varje ögonblick. Han väckte mig om
nätterna och jag måste sätta mig upp i sängen och
spela poker med honom för att lugna hans nerver. Jag
måste undervisa honom i användningen av livbältena
—   vilka han nödvändigt ville ha inom räckhåll —
och övertyga honom om att ventilerna icke läto en
droppe vatten sippra in. Ty vi hade samma hytt.
Han skrek på hjälp i sömnen och jag tvangs att som
världens barmhärtigaste samaritan blanda lugnande
groggar åt honom, svaga och eländiga, tills han med
ett trött leende slocknade.

   Jag välsignade den stund, då vi angjorde Tilburys
kaj. Och jag gladdes våldsamt, då vi efter några
tidsmoment sågo Londons hushav, skorstenshav i
börjande fog dyka upp framför oss.

   Hugo var så trött att han ögonblickligen gick till
sängs, sedan vi väl installerat oss i <i>Temple Hôtel,
Arundel street, Strand.</i>

   Men den som gjorde toalett och dök ut i
världsvimlet var jag. Jag var ung och glad och ägde
tjugufem pund sterling. Jag visste en adress, ett antikvariat,
där en vän till mig var anställd. Och jag visste att
han, om han fortfarande existerade i sinnevärlden, var
villig att följa mig till Nationalgalleriet, dit min
längtan drog mig efter allt jag läst om det. I hörnet av
Arundel street och Strand högg jag en <i>cab</i> och var
med ens europé, en man som rest mer än de flesta, rik
intill Rothschildism, oberoende och kulturbejakande.

   Hästhovarnas klapprande mot gatan fascinerade mig
och jag ville skrika av glädje, ty jag ägde ju London.

   Nu var jag alltså ensam ute i världens största stad,
vilken var min egendom, ty jag hade tjugufem pund
i plånboken. Min hästs snabba takt, hovarnas
klapprande på gatans träbeläggning, verkade som musik.
Kusken höll in utanför en blygsam butik vid en
bakgata i närheten av Whitechapel Road. Jag klev in i
antikvariatet. Där sutto två människor, en gumma
med ett ölkrus framför sig på ett litet bord, där en
smutsig kortleks placering vittnade om någon patiens,
och en ännu smutsigare gubbe, som såg ut ungefär
som jag föreställde mig mr Scrooge i Dickens’
A Christmas Carol. Jag frågade efter mr R.

   —     Mr R. är död! Var det annars något ni ville?
svarade den gamle mannen.

   —     Död? Jag hade brev för mindre än en vecka
sedan från honom. Berätta om honom! Vad dog han
av?

   —     Vet inte. Ni måste vara hans landsman, ty han
talade nästan lika dålig engelska som ni. Var det
annars något?

   —     Vet ni inte hans sista adress? Han sade att den
var här.

   —     Vet ingenting om mr R. Gå för fan i våld, om
ni inte ämnar köpa något.

   —     Men vill ni inte ge mig någon upplysning
om R.?

   —  Go to hell!

  Där stod jag och kunde icke annat. Gubben såg så
infernaliskt elak och skurkaktig ut att jag blev
ursinnig över hans enastående ohövlighet. Och på min
fruktansvärda sjömansengelska sade jag honom att
han var son av en tik och att jag skulle göra
fiolsträngar av hans usla tarmar om han inte upplyste
mig något om mr R.

  För resten skulle jag vända mig till närmaste
poliskonstapel, ty jag hade hört att Londonpolisen var den
bästa i världen. Och det skulle ske genast. Ty det var
något han icke ville ut med. Var hade han gjort av R.?

  Då han hörde talas om polisen blev han med ens
hövlig, nästan krypande. Men han kunde verkligen
inte säga mr R:s adress. Jag kunde ju vända mig till
svenska sjömanshemmet. Där visste man kanske —

  R. hade varit en högst romantisk och underlig figur,
men en hedersprick och jag var övertygad om att det
var gubben som i deras mellanhavande burit sig illa
åt. Sjömanshemmets adress kunde jag icke få nu. Jag
gick alltså men föresatte mig att så snart som möjligt
ta reda på R. genom legationen, konsulatet eller
polisen.

  Jag satte mig i min väntande cab och bad kusken
köra mig till National Gallery. Vi körde ut på
Whitechapel Road och reste mot stadens centrum.
Plötsligt halkade hästen på den vattenspolade gatan
och störtade omkull. Jag höll på att slungas ur caben.
Det blev folksamling, jag betalte och föresatte mig
att gå. Men min medfödda törst och dagens hetta
tvungo mig att gå in på närmaste krog.

  Nu är det så, att jag mycket ofta upplever till synes
egendomliga saker på mina resor. Vid krogens bar

stod min barndomsvän och drack något. Jag blev icke
förvånad. Jag sade bara Hej! och han såg icke heller
överraskad ut när han svarade med samma hälsning.

   —     Hur visste du att jag var här inne? Jag
beskrev situationen.

   —     Jo, den där gamla skurken! Den skall du tro
jag klarade fint. Han stal allt det lilla jag hade av
pengar och ville sätta mig i klistret för resten, i en
förbaskat tråkig situation. Men jag stängde in både
gubben och hans satan till käring och letade reda på
mina pengar. Du skulle se hur det ser ut i deras
våning. Allt som hade lås bröt jag upp och hittade
verkligen vartenda dyft. Hade gubben inte varit så
gammal, skulle jag ha slagit sönder några revben på
honom. Men nu är jag trött på London och nu går
jag till sjöss igen — när du har rest förståss! Have
a drink! Jaså — han sa verkligen att jag talar dålig
engelska? Ånej, när man varit tio år på sjön med
bara engelsmän och bott i kolonierna, talar man inte
dålig engelska — åtminstone inte jag. Men jag förstår
att gubben är arg som ett bi. Hade jag vänt mig
till polisen, hade jag stått hjälplös. Nej, man måste
reda sig själv och bäst med de här.

   Och han strök med välbehag över sina väldiga
bicipes.

   När vi talat någon timme om vår gemensamma
barndom var det tid att väcka Hugo Vallentin och
som dagen var anslagen till orientering, var Hugo
tacksam att få min vän till ciceron, ty han kände
London som sin ficka, sade han. Och jag välsignade
den frihet jag skulle få njuta av en månad utan att
behöva besvära Hugo, som mest tänkte ägna sig åt
journalistik och journalister.

   Emellertid blev jag introducerad på Grand National
Liberal Club och i The Press Club, där vi tillbragte
många kvällar tillsammans med Daily Cronicles stab.
Särskilt kommer jag ihåg en mr Williams, förebilden
till Nilgaun i Kiplings The Light that failed, en ärrig
krigskorrespondent, som varit med om Englands alla
krig runt världen under de sista trettio åren, och mr
Morrison, före detta präst, som nu förestod
nöjesavdelningen i tidningen och livligt förde oss omkring på
varietéer och därmed jämbördiga lokaler, en trevlig
man, fast han andades något för mycket visky.

   Hugo Vallentin älskade <i>poker</i> och jag som avskyr
spel måste flera gånger riskera min reskassa med gamla
durkdrivna pressmän och spelare. Emellertid räddades
jag genom användandet av min småländska
förslagenhet, vilken vid dessa tillfällen var utmärkt att ta till.

   Med min vän R. dök jag ned i Londons avgrunder
eller reste ut på landet till småstäderna och
badorterna. Med Hugo åt jag middag på dödstysta
klubbar; satt gäspande framför långa groggar och
rådbråkade engelska med piprökande och tyst spelande
gentlemän. Med honom bevistade jag det årets
Derbylöpning och förlorade jämnt ett pund till en
förtroendeingivande bookmaker. Jag kommer ihåg att det
tog hela sex timmar att komma från vårt hotell ut till
löpningen, i en trängsel som var hemsk och som gjorde
att vi lungt kunde gå in på någon bar eller
restaurang och vara säkra på att hinna fatt vår omnibus —
så sakta kröp folkmassan framåt. Det fanns ju inga
automobiler på den tiden. Folklivet på båda sidor om
banan intresserade mig mycket mer än löpningen. Där
var typiskt marknadsgyckel med mycket gammaldags
nöjen, ringkastning och underliga tävlingsspel,
vaxkabinett, dans och upptåg. Jag erinrar mig hur i värsta
trängseln en berusad kvinna stack en hattnål i länden
på en polishäst. Den ridande kom ned rakt på hjälmen
och blev liggande medvetslös. Jag stod alldeles bakom
och såg hästhovarna röra sig i luften över mitt huvud
ett ögonblick. Jag höll på att kastas omkull men
klarade mig. Fruntimret kom undan till allmän
förargelse. Med Vallentin gjorde jag en söndagsresa upp
till Hampton Court på en flodångare med
harpspelande och säckpipande skottar.

Men med R. fick jag gå igenom dockorna och
trängas med kineser, malajer, negrer och andra vilda
folkslag. Där trivdes jag och hade min varelse oftast.
Men med honom gick jag också under några dagar
igenom så mycket av British Museum vi hunno, och
tavelgallerierna. Londonveckorna användes verkligen,
utnyttjades. I Vallentins sällskap åt jag en gång
frukost med mr John Burns, Englands förnämligaste
arbetsledare och sedermera minister, en arbetare och
människa av hög valör. Genom honom fingo vi
tillträde till Underhuset och hade där tillfälle att få se
och höra några av dåtidens mest betydande politici.
</chapter>
<chapter name="Romantik">
<img><big><b><i>Romantik</i></b></big></img>

Mitt första romantiska minne är Atala. Jag led
med henne och var indian. Jag levde i Gustave Dorés
skogar och lärde mig att se människorna som små
frön i det stora och lögnaktigt hopfantiserade
landskapet. Urskog och vattenfall, trädrötter, vilda
lianförhållanden! Jag grät vid hennes grav, som ordnats
åt mig, den åttaårige betraktaren, just så som jag
ville ha den.

Svenska familjejournalen skötte om vår romantik
just då, och jag undrar om någon tidning någonsin i
något land har gjort ett så stort och starkt intryck på
sina läsare som den på oss. Den tidskriften
representerade just då den gudomliga naiviteten.

   Tidningen hade en medarbetare, en tullnär, vars
namn var Leijonskjöld-Oxenstierna, en fruktansvärd
man, stark, livräddare, förfärlig hämnare, naiv och
god. Han kom en gång ridande till det bekanta
storlägret, som Carl XV arrangerade nere i Skåne. Denne
tulluppsyningsman kom som sjöman till häst i något
slags uniform, som pryddes av ett dussin
livräddningsmedaljer, och blev väl mottagen av kungen. Ty
kungen genomskådade honom och hans gudomliga
naivitet.

   Så dog tidskriften och efterträddes av en annan,
som kallades <i>Förr och nu</i>.

   I ett av dess första nummer stod att läsa en liten
berättelse, en tragisk novelett om något som hände
strax i närheten av Narva och under själva slaget, där
vi segrade. Jag kommer ihåg hur en gammal man klev
upp på en stege, en herrgårdsstege, och såg öster ut.

   —     De skjuta där borta vid Narva. Gud skydde de
våra!

   Den gamle mannens dotter var kär i en ung officer,
som var med på vår sida. Officeren blev skjuten och
det hela blev tragik.

   Denna berättelse står för mig fortfarande som bland
de vackraste från vårt krig med Ryssland då. Och
ännu vet jag icke vem som har skrivit denna sak. En
gång för många år sedan var jag med Anders Zorn i
Reval. I en kyrka där ligger den unge mannen, och
man kunde då läsa gravskriften:

   »Hier ruht im Gott der wohledle und — — —
Johann Ewert von Ulrich — — —.»
<img></img>


   Ja, det var något i den stilen, och jag stod
bredvid Anders Zorn, för vilken jag berättat historien om
berättelsen i <i>Förr och nu</i>.

   —  Tänk — Anders och jag började gråta. Nå!!?

   Jag talade om för Anders allt det jag visste om
denne unge officer som blev skjuten vid Narva —
och jag kom ihåg ännu mera av artikeln i <i>Förr
och nu</i>.

   Folk rider förbi, det klirrar av sablar och betsel.
De gå mot döden eller berömmelsen, tokstollar, bra
bönder, vilda sällar, lyckoriddare, men trogna soldater!

   Och några sjunga en visa:
<table o>
<td>     <poem>Vid Örebro brygga växer gult gräs, högt, högt.
     Vid Örebro brygga slumrar den ryttare god
     i djupa graven.</poem>
</table>
   Denna visa har trots sin obegripliga rytm för mig
spelat ungefär samma roll som namnet Irina för
Karlfeldt.

   För mig står denna visa mycket högt! Nå! Jag
läste den då jag var ungefär åtta år. Senare, då jag
kom ut i världen och blev verklig vän med den
oförgätlige Harald Wieselgren, som var ett högst ovanligt
konglomerat av kunskap och minne och begripande,
frågade jag honom, vem som hade skrivit denna sak
och — framför allt — om denna visa om Örebro
brygga var <i>äkta</i> eller <i>gjord</i>.

   Han sade att den var <i>gjord</i>.

   Min själ sjönk ned i ett hemmagjort kaos, och jag
började tro att jag själv var en humbug. Men vad jag
beundrade hos Harald Wieselgren den gången var
att han ögonblickligen kom ihåg visan och tog mig
<img><sc>JAG BEGAGNAR MIG AV TILLFÄLLET OCH TECKNAR ANDERS ZORN SLÅENDE KÄGLOR - ALLTID BATALJON!</sc></img>

i armen och förde mig upp i Kungliga Biblioteket och
tog fram just det nummer av <i>Förr och nu</i> som jag
avsett.

   Vi drucko grogg efteråt.

   Där fick jag en hård knäck i min längtan efter
romantik. I min pappas bokhyllor hade funnits <i>Paul
Févals Londons mysterier,</i> en ännu för mig högt
stående bok. Där fanns <i>Den vandrande juden</i>. Den
sista läste jag med ett underbart intresse <i>och jag
trodde på den</i>. Jag trodde på att den var sann. Jag
följde med ett infernaliskt intresse denne Ahasverus
jorden runt och inbillade mig hela tiden vara med.
Och jag tänkte: Om Ahasverus kommer hit, ska jag
be mamma att han får bo hos oss! Och han skall
sitta hos oss och äta gröt och mjölk och berätta.
Han hade min sympati och är antagligen orsaken till
att jag aldrig har begripit begreppet antisemitism.
För mig är judarna lockande intressanta, hemlösa,
tacksamma för de hem som erbjudas dem, intelligenta
nomader med fan så mycket äldre och djupare kultur
än vår.

   Just nu tänker jag på Viktor Rydbergs:
<table o>
<td><poem>I Nordanskog, där nickar granen,
          o Votans släkte, du vapenglada,
          gå ned där pinjer och palmer sucka
          bland levnadströtte och veke trälar!
          Vig dem till vila med svärdets vaggsång!</poem>
</table>

   Ja, det är bra att gå ut och slåss. Vi äro starka
och utmärkta. Men judarna äro också starka och
utmärkta på sitt vis! Jag tänker: Skrik ni och skäll,
 
<img></img>
O, Votans släkte, du vapenglada ...

men gör bättre kultur än de! Gör bättre affärer! Bli
lika kloka! Jag tycker verkligen att vi inte ha något
särskilt att berömma oss av visavi dem.

   Men nu är det frågan om romantik, något som vi
behöva just nu.

   Under kriget växte upp ett slags romantik, innan
folk hade vant sig att leva i skyttegravarna. Det var
gudbevars intressant att komma hem på permission
och vara pamp en vecka i bondbyn eller, om man
var gift och tysk, ordna så att en ny tysk föddes i
normal tid. Tyskar och fransmän och engelsmän skrevo
vackra saker, ett slags romantik — men tänk hur
älskligt besläktade alla dessa litteraturer blevo under
kriget! Det var fruktansvärt! Alla reste hem på
permission och träffade sina gamla magra utpinade
hustruskeletter och längtade dagen efter tillbaka till sin
skyttegrav — pipan i mun, flaskan i ordning, gott
kamratskap, vänskap mellan män som lärt sig
skyttegravarnas språk och likgiltighet inför döden och allt.

   Hemma sutto de magra kvinnorna och hade inga
pengar och skällde —  — —.

   —  — — och hem kom en stark brunbränd
muskulös djävul som inte var rädd för något i världen, en
man som tände sin pipa med samma lugn som han
kastade en handgranat eller vid en framstöt stack in
en trekantig bajonett i mjukt kött, och den unge friske
mannen begärde kärlek och animalitet av en förgrämd,
dyster, utpinad kvinna. Där ha vi hela tragiken.

   Inte ett dugg av romantik.

   Men nu synes det mig som om vi skulle stå inför
en romantikens renässans.

   Jag ser det i böckerna. Människorna bli djärvare.
De våga tala ut. Vi stå inför något nytt, som med all
säkerhet har något gott i sig, något av konst,
intelligens — ja till och med klokhet, klokskap! Men på
samma gång något av hänsynslöshet.

   Det fanns någon gång förr i världen något som
man kallade hänsyn. Man handlade med tanke på sina
föräldrar, sina barn, sina intellektuellt jämställda. Man
hade ideal, man ville se stjärnor i den svarta himlen.
Detta håller på att försvinna.

   Och det är kanske riktigt. Ju mer politiken får hand
om oss, ju starkare sammanslutningarna,
fackföreningarna, hopjoxet blir, desto starkare komma individerna
fram. De <i>tvingas</i> fram, stolta, skapande, fria,
diktande, målande. Jag är optimist, jag <i>tror</i>, och jag har
aldrig känt detta så starkt som nu.

   Individualiteten sprutas fram just på grund av den
alltför stora samhörigheten människor emellan, vilken
ar bara en konstruktion. Jag håller inte vidare styvt
på Nietzsche just nu. Vårt intellekt har blivit mera
praktiskt. Vi ha blivit kritiska och <i>mena</i> något med
våra skriverier och samtal. Vi vilja ha en kropp innanför
detta hölje av teorier — för teoriernas skull — som
förra generationen äcklade oss med. Vi ha vuxit ifrån
en del av dumheten. Vi äro realister och kräva logik.

*

   Utom när det gäller skaldskap och konst. Ty där
ska vi bara ha <i>ursinne</i> och fruktansvärd livslust. Och
till min glädje ser jag att de unga våga tala ut.
Visserligen är det en fara för dem, att de kunna för mycket
av teknik och att de rätt ofta fastna för <i>välljud</i>.
Välljud är fascinerande, rytm är bedårande — men
det viktigaste är att var och en har något att säga,
något nytt och vackert. Rätt ofta möter jag något
vackert i mina unga vänners arbeten, men nästan lika
ofta stör mig deras kunskap. Bort med kunskapen och
hit med känslan!
<table o>
<td>                         COGOR.
</table>
   Alla som känna till något litet av Horatius förstå
vad jag menar med detta <i>cogor</i>.

   Jag är nämligen tvungen att skriva detta för att bli
befriad från en del vanföreställningar jag haft de sista
dagarna. Jag lever fortfarande i begreppet <i>Latinitas</i>
och kommer att framhärda däri.

   I måsten förlåta en gammal student i östgöta
nation, född smålänning, att han förirrar sig in i sina
gamla sympatier. Älsken som jag har älskat!

*

   Ungefär så långt hade jag kommit då det ringde
på min dörr och min gamle vän Sjöblom kom in.
Naturligtvis heter han inte Sjöblom, utan Vesterbom,
men jag vill inte störa hans inkognito. Han hade med
sig en stor lax som present och slog sig ned på min
divan. Jag blev glad. Hela min själ sprack ut som
en blomma, ty jag hade icke på länge träffat någon
hemifrån. Jag sade:

   —    Nu, Vesterbom, ska vi ha roligt. Ursäkta att jag
säger som det är, men jag är mitt uppe i ett arbete,
jag håller på att skriva en sak.
<img>Vesterbom.</img>


   —     Jaså, dävvafan, jaha, ja di säjer ju att Engström
skriver så möcke, men får ja säja va ja menar, så
tror ja inte på dä! Inte faen skriver han så möcke —
dä mästa ä väl tryckt!

   Undrande och spörjande efter vad han väl kunde
mena med det, och icke ett dugg begripande hans
litterära synpunkter, bad jag honom vänta ett slag
tills jag fått i ordning kaffet och det hembrända.

   —     Ursäkta, Vesterbom, men jag måste läsa igenom
det jag har skrivit, innan vi kan börja å supa.

   —     Kära hjärtanes, Engström, skriv han så möcke
han vill! Men Engström ska läsa oppet för mej. För
dom säjer att han skriver som den värste präst eller
skollärare. Han lever ju på dä, Engström?

   —     Jaja, till en viss mån. Men jag har mycket annat
att stå i.

   —     Dä förstår ja. Jaja, d’ä inte så gott om pengar
nuförtiden. Men läs opp nu va han har skrivit. Dä
ä väl inte värre än att en kan höra’t.

*

   Jag läste upp för Vesterbom det jag skrivit om
romantik. Under tiden fingo vi in kaffet och det
hembrända. Vesterblom hörde på andlöst.

   —     Jaha, sade Vesterbom, d’ä nog väl skrivet å
sånt, dä ä dä. Men tocka där romaner, di ä lögn, dä
svär ja på så sant ja heter Vesterbom. Ja har läst två
romaner — di kostade enåfemti stycket, men dä var
lögn. Alltihop var lögn. Ja ska säga Engström att ja
seglade när ja var ung, och jag träffade två djävlar
som sa att di var romaner, dä var nere i 
Konstantinopel. De var dom största bovar ja har träffat. Såna
finns inte i hela Sverge. Dom ville åt plånboken, å
ja lät dom stjäla’n, för ja hadde mina pund i bältet,
en rospigg lurar dom inte, och när jag kom ut mä
dom på gata så slog jag dom på käften. Och jag
hittade plånboken i bakficka på den som var död,
och sen sprang jag.

   —  Dog han verkligen?

   —     Jag vill bara säja Engström att i Turkiet har
det aldrig funnits en karl, som var dödare än han.
Se jag slår till mäsamma, och har de tungan mellan
tänderna, då så får dom skylla sej själva. Nej, kom inte
å tala mä mej om romaner, d’ä ett djävla busfölje.
Nej, men vill Engström höra en roman, så ska han få
höra’n. Den kan han skriva om, men ge faen i såna
där dumheter som han läste opp nyss, för dä ä rena
dumheter. Engström känner ju till isen, själisen, menar
jag. Jojo, det kommer jag ihåg, det var år 1900 när vi
var ute en gång med Roddar-Erik och Edvin och Karl
Eriksson och Engström och isen bröt opp — dä var
ingen jakt, men vi kunde ha blivit kvar i havet — d’ä
faen däsamma, men nu ska han få höra en roman som
jag var med om på Gotska Sandön, akta sej Engström.
Det var jämnt år 1877, just precis, och jag hade
kommit dit från Fårön och bodde hos fyrvaktarn. Det var
just i april, just den 22 april, och det låg is
runtomkring ön så långt vi kunde se. Vi hade sett en båt
många dar. Han låg i isen och såg ut att ligga fast.
Och så, just den 22 april, fick vi se en del folk som
kom på isen med kurs på oss. Vi — vill säja hela
fyrbetjäningen — gick ut emot dom, och så fick vi reda
på att det var en tysk, som hette Deutsche Kaiser,
<img></img>tyske kejsarn, förstår Engström. Han hade tvåtusen
  tons dräktighet och etthundraåtti hästkrafter, tredäckad
  var han och var assurerad för en million svenska
kronor — var det inte en fan? Han var lastad med vete
  och råg och lin och kom ifrån Baltischport och skulle
  till Antwerpen. Han kom fast i isen och hade suttit
  där mitt i havet i nio veckor, och folket ombord hade
  först fått så mycket mat de ville ha, men så tog det
  slut med maten och de måste börja äta av vetet som
  de hade som last. De bakade vete och brände kaffe.
  Inget socker hade de och inget fett, så de började äta
  talgen som skulle användas för maskinen — och till
  slut måste dom börja använda linoljan, som de hade
  med sig för målning, till brödbaket. Och när de inte
  hade något kvar annat än linolja och vete, fick de
  ont i magen och begynte längta efter kött. Och jag
  säjer Engström, att hade de inte varit så klena, när de

kom i land, och hade jag inte varit så stark, så hade
de ätit opp mej. De såg på mej som vi sir på
fruntimmer, Engström, och det är väl det hemskaste en
kan tänka sej.

   Men det var inte lätt att klara hela den där
besättningen på Sandön, för vi hade inte stort mer mat
än vi hade behov för själva. Men så blev det en
hälsikes nordost och isen bröt opp och tysken kunde
klara sej in till Huvudskär. Är inte detta en roman,
Engström? Här talar Engström om romaner å
romaner å skryter å skräpper! Men ge sej ut på den
blåmålade osiljanen, Engström, då får han si på sjögång.
Jaja, jag vet ju att Engström har seglat, men har han
inte alltid haft proviant? Nänä, men jag vill fråga
Engström om han har ätit människokött.

   —  Nej, det kan     jag inte påminna mej.

   —     Då skulle Engström ha varit med på en dansk
skonert som hette Johanne, som var hemma i
Fredericia och kom från Brahestad. Hon blev läck och
flöt på lasten två dygn. Sjön spolade allting rent,
penteriet och hela fallerallan var borta, och vi trodde
att vi skulle ge oss i väg till botten. Ingen mat hade
vi, men kapten var en sån där fet fisk — och på
tredje dan sa ja åt gossarna i skansen: — Har ni
inge kek, pojkar?

   —  Jo, de har vi! sa en grabb, vi har gubben.

   —  Haha, sa en gut, men vem vill börja tygge på
den?

   —     Dä ska faen bräkke mej jej, sa ja. Och jag gick
fram och högg tänderna i nosen på’n.

   — Vogt dej, svensker! sa han. Jeg skyder, sa han.

— Skyd, gamle, sa jag, men först må du bringe
maj litt senap, för næsen din er saa raa!! Och ger
du ingen grog ätterpaa, saa maa du skylle dej selv!

*

Många underliga människor har jag träffat och har
nu i mitt livs vilda framfart kommit så långt att jag
icke förvånar mig över något. Jag är en gammal vis,
grå man, avvaktande, sittande i en grotta, försedd
med nutidens alla bekvämligheter. Jag önskar att alla
mina artist- och författarvänner må ha det mycket
bättre än jag.
</chapter>

<chapter name="Överstinnan">
<img></img>
<h2><small>ÖVERSTINNAN.</small></h2>

En vacker vinterafton i nådens år 1869 satt prosten
Sixten Marcellus vid sitt skrivbord sysselsatt med
morgondagens predikan. Det var i soldalningen och de
sista strålarna kommo den vita skogen på andra sidan
sjön, som utbredde sig framför hans fönster, att lysa
i guld och rött, medan de blåa skuggorna snabbt
förlängde sig på den vida snöytan. Men det småländska
höglandets härliga natur gjorde denna afton icke det
vanliga behagliga intrycket på prostens eljest känsliga
öga, ty tiderna voro onda och han suckade djupt
medan han bläddrade i Hoofs postilla efter ett lämpligt
uttryck för sin smärta, ja låt oss säga vrede, ett
sinnestillstånd, som endast sällan fick bemäktiga sig hans själ.

   Hans rödlätta ansikte förmörkades alltmer och sökte
lägga sig i veck, vilket emellertid förhindrades av en
medfödd och ytterligare förvärvad fyllighet. Men
ögonen syntes nästan svarta under de grå brynen och
han bolmade nervöst ur sin favoritpipa, som var en
gåva av vänner på hans sextioårsdag. Den holländska
knastern fräste under det mörkbruna
sjöskumshuvudets silverlock och röken stod som en biblisk sky
omkring prostens i sidennattrock höljda embonpoint.

   Texten rörde sig om de falska profeterna.

   Och förvisso! De falska profeternas antal växte
och hotade även hans avlägsna landsdel och den hjord
han med framgång vallat under många år. Han hade
nyss fått ett allvarsamt brev från biskopen med
förfrågningar och oroväckande uppmaningar till
stränghet. »Släpp icke ulvarna in! Möt dem innan de hunnit
ända fram till dörren!»

   Prosten reste sig upp från den knakande skrivstolen
och gick till den välförsedda bokhyllan för att söka
ett lämpligt citat ur någon av kyrkofäderna. Ty han
var en lärd man och gammal verklig teolog. Endast
en serie vidriga omständigheter hade ställt sig mellan
honom och en biskopsstol. Han hade varit specialist
i patrologi och skrivit en avhandling om Origines.

   Medan han sökte bland böckerna och blåste bort
dammskyar från banden mörknade det emellertid.
Solen hade sjunkit bakom skogshöjderna och han ringde
för att få lampan tänd. Prostinnan kom         in.

   —  Kors det är ju alldeles skumt och du gräver i
dina luntor. Jag skall genast tända!

   Hon rullade ut efter svavelstickorna.        Ty hon var
också ganska fet och trind.
Ö
   Prosten använde själv sitt elddon av den gamla
sorten och tände sin pipa på studentmaner med en
fidibus, ty svaveldoften ansåg han opassande i en
prästkammare. Prostinnan var mera bekväm av sig.

   Men vad nu? Det pinglade på landsvägen och det
fanns bara en i socknen som hade sådana bjällror. Det
var överste Ulfsax som kom på besök. Vad kunde han
vilja på helgdagsaftonen?

   Prostinnan kom in igen.

   —    Jaha, jag har redan sagt till om toddyvattnet.
Vad kan Ulfsaxen vilja? Det är väl något på tok med
Gustava igen.

   Hon tände lampan.

   — Det är väl bäst att göra i ordning till litet
kvällsmat så småningom. Men vi få ju höra! Vad i all
världen kan Ulfsaxen ha för ärende?

   Nu bjällrade överstens kappsläde in på gården
mellan de höga snövallarna. Prosten gick ut på trappan
och välkomnade sin gäst som sedan han hälsat
började befria mustascherna från frost och is.

   —    Det smäller till, bror prost, sade översten. Det
sjöng i snöisen som av kanondunder. Men hemma är
det varmt som i — — — jaha, just det, kära bror.
Jag får väl ta in pälsen i kammaren, tack!

   —    Beate-Charlotte har redan sagt till om
toddyvatten och piporna ä rensade, välkomnade prosten.
Bror stannar väl och tar en smörgås. Min predikan
är så gott som färdig — bror vet, lördagskvällen är
arbetstid för mig — och jag skulle just sluta, när
jag hörde brors bjällror.

   —    Jaha, du ger väl bönderna på tafsen, det kan
behövas i dessa dagar, jag tror att snart allesammans
ä maniakaliska! Åtminstone torpare och hjon! Rena
deliriet!

   Översten steg in i kammaren och slog sig ned i
sitt vanliga soffhörn. Han var en liten man med
ofantliga knävelborrar i ett väderbitet ansikte med
blommande och framstående näsa, aristokratiskt böjd och
högst dominerande. Överstelöjtnant, överstes avsked,
husar, godsägare. Länge ogift hade han tröttnat på
ensamheten och ingått äktenskap med sin lagårdspiga,
en blomstrande torpardotter. Det var en fruktansvärd
skandal på den tiden och hans umgänge hade så
småningom decimerats, ty det hade icke lyckats honom att
sätta skick och fason på hustrun, som fortfarande
trivdes bäst i köket, åt kopiöst, förlorade sin fägring
och blev allt yppigare. Ett barn hade blivit frukten
av detta ménage, en son som icke ville arta sig, fast
han i vaggan blivit utnämnd till fanjunkare i faderns
regemente på grund av dennes gamla vänskap med
Oskar den förste. Så gick det till på den tiden. Pojken
blev tidigt en slarver och att han någonsin skulle bli
officer var redan uteslutet. Han höll sig mest till
modern, åt i köket och gick med i lantbruksarbetet
som vanlig dräng och med maner från drängstugan.

   Översten hade nog inte så roligt. Och nu på sista
tiden hade livet gestaltat sig rentav stolligt.
Överstinnan hade blivit läserska.

   Hon hade slutit sig till <i>Hopparesekten</i>.

   Denna ganska underliga sammanslutning hade fått
avläggare i rätt vidsträckta delar av Småland omkring
mediet av 1800-talet och så småningom trängt ända
till vår prosts socken trots dess avsides belägenhet.
Och ledaren i denna landsända var just en av överstens
drängar, en karl från Vastbo härad med en säregen
tjusningsförmåga trots sitt eldröda hår och vindande
ögon. Men han kunde läsa böner så att församlingen
vred sig i de rysligaste själskval till dess han ändrade
taktik och fick den att smälta av lycksalighet.
Sammankomsterna slutade med extatiska danser, där
deltagarna nakna eller halvnakna trodde sig försatta till
paradiset, så snart de genom böner ansågo sig ha
drivit djävulen ur rummet. Man må dock icke tro att
något ohöviskt eller otuktigt blev resultatet av denna
vilda dans, ty hopparna voro oantastliga till sin moral
och strängt sedliga.

   Men det var naturligtvis icke uteslutet att djävulen
någon gång kom in genom nyckelhålet eller en spricka
i en fönsterruta. Ett felsteg bestraffades emellertid
allvarligt av ledarna och det var svårt att komma med
invändningar eller ingrepp från kyrkligt håll, ty alla
hoppare gingo i kyrkan och till nattvarden och voro
kända för redbarhet och arbetsamhet. Men de tyckte
icke om mjäkiga predikningar. De ville höra lagen
utläggas i all dess stränghet. Genom lagens
noggranna efterlevnad ville de bli det ideala samfund av
syskon, som kunde umgås i den allra största
förtrolighet utan synd. De ville känna sig okroppsliga och
befriade från lekamliga band i översinnligt jubel.

   Nu är det tills datum icke utrett i huru hög grad
drängen Johan Isakson besatt nådens alla
förutsättningar för att fylla alla anspråk på den helighet som
är nödvändig i ett religiöst samfund av ovan beskrivna
art. Men intet hade dittills hänt som kunnat bringa
honom i vanrykte. Han arbetade som sju andra —
»fem kokor i luften och den sjätte på spaden», enligt
gammalt småländskt recept — han var en trogen
tjänare, hövlig, uppmärksam, kyrksam, ärlig och glad.
Vem kunde tillvita honom det ringaste?

   Men överste Ulfsax tålde honom icke trots alla
dessa förtjänster.

   Och nu skola vi höra vad översten berättade, medan
röken virvlade från piporna och ångan steg ur de
mörka toddarna. Han var med rätta upprörd och måste
lugna sig med en djup klunk.

   Hans Gustava hade kommit hem sent i går natt
från en sammankomst hos en av hans torpare och
låg nu i sängkammaren tjutande och gråtande i den
förskräckligaste ångest. Ty det var alldeles säkert att
hon skulle komma till det fula och heta stället en
gång. Hon var räddningslöst förlorad. Och nu måste
prosten, för vilken hon i ungdomen gått fram till
Herrens bord, komma och leda henne in på förnuftiga
vägar och bättre tankar. Annars kunde det gå illa
med hennes förstånd.

   —    Nå, vad förståndet beträffar, så behöver jag ju
inte tala något vidare med kära bror om det. Hela
mitt giftermål var ju en historia som kunde varit
ogjord om <i>jag</i> hade varit förståndig, men gunås
—    — — jaha, den dumheten talar vi inte om
mera — — —

   Översten suckade och rörde om nervöst med skeden
i glaset.

   —    Jaha — hm — nånå, men vad kan jag göra?
brummade prosten. Det är väl bäst att överstinnan
tar boten där hon tog soten och vänder sig till then
profeten Isakson. Är det Isakson som har påstått att
överstinnan ska sluta så illa som hon säger?

   —    Påstått och påstått!? Det har hon inte sagt att
han påstått, men alla hopparna säger det, särskilt
hela denna legion av fördömda käringar som Isakson
har kollrat bort. Jag är nästan generad att berätta —
men bror är ju en vis man — och jag är och har
alltid varit en fördömd åsna fast jag har min
kungliga fullmakt som överste och säte och stämma i
riddarhuset. Jo, kan bror tänka sig att <i>hustru min är
för fet för att komma igenom den trånga porten —</i>
haha, jag måste skratta, men det är ett infernaliskt
skratt — haha, ja jag är inte galen — se inte på mej
så där förskrämt — ursäkta, kära bror, att jag
brygger en tuting till! <i>För fet!</i> Hahaha!
<img>Översten suckade och rörde om nervöst med skeden i glaset.</img>

   —  Lugna sig, bror överste!

   —     Lugna!! Lugna?? Nej men jag skall slå armar
och ben av den boven Isakson, det skall jag! Sedan
kan vi tala om lugn! Ettersvarvade granater! Förlåt
mig, bror, nu är det över. Jag <i>skall</i> vara lugn! Jo,
hustru min berättar mellan tjuten och lipningarna att


Isakson hade ställt fram en pall på köksgolvet hos
Jonas i Udden, min torpare, skvatt galen han också,
det hederliga fät, ty hos honom hade hopparna mötet.
Och alla skulle krypa under pallen, ty pallbenen
föreställde den trånga porten. Hahaha! Förlåt mitt flin,
broder prost, men hin själv kan inte hålla sig
allvarsam i eländet. Och alla kom igenom porten utom
hustru min, för hon fastnade mellan pallbenen — hon
var för fet, för fet — ha ha ha, ho ho — tvi tusan!
Skål! Tänk sig, bror, överstinnan Ulfsax trots allt
gunås så visst krypande under en pall hos Jonas i
Udden i närvaro av en tretti, fyrti dårhushjon <i>och
inte komma igenom porten!</i> Vafalls? Jag ser min
salig far, hovmarskalken, snurra runt i sin blykista och
min syster, grevinnan, läsa om skandalen i det brev
från min kusin kammarherrn, det nötet, som säkert
får reda på det och relaterar allt bara för att jag
ytterligare skall få lida för att jag en enda gång i
mitt liv begått en kapital dumhet, när jag gick och
gifte mig under mitt stånd. Kan du inte skratta, broder
Marcellus, skratta med, herr doktor och prost, annars
tar jag mig en tuting till utan både socker och vatten.
Ho ha ho! Hii! Hoho, haha! Vafalls?

   Översten blev blåröd i ansiktet och kastade sig
våldsamt tillbaka i soffhörnet.

   —     Lugna sig, bror överste? Bror kan få slag!
ropade prosten med ängslan i rösten.

   —     Slag? Slag, var det ja. Ånej, kära bror! Men
jag har inte skrattat så sedan storlägret på Axvall,
när Gyllenram stod på huvudet i grötkitteln. Nej, nu
måste jag sluta att skratta, annars kreverar jag.

   Översten torkade svetten ur ansiktet med näsduken.
<img>Hustru min fastnade mellan pallbenen.</img>

   —    Tror bror att något kan göras med Gustava?
fortsatte han plötsligt med allvarlig stämma. Fast hon
är väl för tokstollig. Eller att något kan göras med
Isakson? För bror vill väl inte ha en församling av
bara dårhushjon! Och smittan sprider sig. Allvarsamt
sagt, har inte ryktet kommit till höga vederbörande!
Min vän biskopen är väl inte död än eller går han
i barndom? Han brukade kunna ta bladet från
munnen åtminstone på den tiden han var regementspräst.
Eller kan inte Sundhetskollegium ta hand om saken
och sätta en sådan herre som Isakson på dårkistan
i någon cell där han kan få hoppa solo så mycket
han vill?

   —    Ja, biskopen har visserligen skrivit till mig, men
lagarna äro ju så besynnerliga nuförtiden. Man kan
inte komma åt hopparna. De är klokt folk i all sin
galenskap. Men om det kan påvisas att någon blivit
vansinnig genom Isaksons påverkan, så kanske — — —
men det är svårt. Jag har i alla fall skrivit min
morgondagspredikan med tanke på detta elände i
församlingen.

   —     Tja, tja, predika och predika! Ursäkta, kära bror.
men det enda bönder begriper är stryk. Jag talade
med min kusk om saken nu på vägen hit. Han är
gammal husar som du vet och hans käring är hoppare,
hon med, fast Lans säger att för honom får hon
hoppa så mycket hon vill bara hon lagar mat på
ordentliga tider och inte försöker låsa undan flaskan.
Hon har plockat bort all koppar ur köket, ty inget
får ju blänka hos en hoppare och spegeln har hon
slagit sönder och rivit ned tapeterna, för de var
blommiga, men Lans säger att bara hon inte bär ut sängen?
så får hon göra som hon vill. Kan jag inte få be Lans
komma in en stund? Han kan ge dig detaljer om
hopparna och de borde intressera dig. Själv kan du
ju inte ha fått reda på så mycket.

   —  Ja, om bror nödvändigt vill, så — — Men jag
tror att vi går ut i salen och talar med Lans — — — 
jag menar — — bror förstår!

   —     Kära bror menar toddyvirket — nå ja, bror kan
kanske ha rätt, fast inte skulle Lans blekna för ett
helt batteri sådant, det kan bror lita på.

   De båda herrarna gingo ut i matsalen, Lans
eftersändes från köket och ställde sig vid dörren i stram
givaktställning.

   —     Ja, ja vet ju inte så mycke om derases
teställninger å affärder, förklarade han, men inte ä di freska
i huveknoppen, d’ä säkert.

   —  Var inte blyg bara, Lans, utan säg ut vad han
har på njurtalgcn! Fick hans kärring också krypa
under pallen?

   —     Vesst dä, å dä geck bra för ho ä torr å mager
som ett schelett, men för di feta va dä änna
arbetsamt. Di dro å slet i dom för å få dom igenom, men
mä nådi överstinna va dä ljug. Dä va änna omöjelit,
så di måtte dra na tebakers, Ho ä för stor, si! På
mitten, si, å ändå va dä fyra stöcken som to i så di
rakt kunne spräcka sek. D’ä synn om na, men dä finns
ett meklament för den delen. Nådi översten eller
vördi prosten sulle säja te Isakson att han snickar
ihop en aen pall som duger åt nådi överstinna. Då
sulle ho ble fresker å livad igen å di annre fete sulle
inte ble blåskavda på siera, när di kryper igenom.
D’ä mett reseft! Å Isakson hade la allri kunnat tänka
sek att nådi överstinna sulle va så förskräckeligt feter,
annars hadde han nog allri kummet fram mä den
pallen,

   —     Detta är förfärande, bror överste! Ja tack, kära
Lans, han blir väl ordentligt trakterad i köket?

   —  Tack, vördi prosten!

   Lans gjorde helt om och försvann i köksregionen,

   —     Nej, jag kunde verkligen inte låta honom ta fram
flera detaljer, sade prosten. Och saken har ju
förevarit, låt oss draga en slöja över vad som skett och
låt oss hoppas att överstinnan så småningom kommer
på förståndigare tankar och lugnar sig. Jag skall tala
med henne och försöka få henne att inse det löjliga
och galna och okristliga i palluppträdet. Men jag
medger att jag gör det högst ogärna. Med Isakson skall
jag däremot gärna tala och förehålla honom detta
upptåg, som sannerligen är mer än ovärdigt. Karlen
är icke dum och han bör inse detta. Men om bror
visste hur svårt det är att komma åt en dylik
individ! Deras resonemanger kunna vara verkligt
snärjande — — —

   —  Är bror rädd?

   —  Nej, rädd är jag inte, men jag ser verkligen
ingen möjlighet att få slut på allt detta otrevliga
förrän vi fått en snar och allvarlig konferens med
ämbetsbröderna till stånd. Och i vad mån lagen kan
inskrida, måste vi också undersöka. Sådant tar tid.
Från predikstolen skall jag göra vad jag kan, det vet
bror. Men nu brygger vi en liten, liten tuting till och
stoppar nya pipor. För bror vill väl inte att jag redan
i kväll ska komma över och tala med överstinnan?
Det är väl bäst att hon får gråta ut, ty gråt lugnar.
Och sedan kommer sömnen, rogivande och stärkande.
Ja, kära bror, bror har verkligen mycket tråkigheter
att uthärda — — — 

   —    Ja, och det är mitt eget fel! Inkarnerad åsna
som jag alltid har varit! En idiot, ett sakramenskat
fä, en — — en — — ja säg själv, broder prost och
doktor! 

   Översten sjönk till utseendet förkrossad ned i sitt
soffhörn och satt där stirrande framför sig, tills
till-bringaren med rykande vatten kom in igen och bragte
ordning och reda i hans tankar.

   —    Jag besöker bror efter predikan i morgon och
hoppas att överstinnan lugnat sig så mycket till dess,
att hon låter tala vid sig.

   —    Ja, välkommen, och var inte mild, var inte så
där vördnadsfull utan tag i med hårdhandskarna. Jag
själv orkar inte längre. Jag begriper henne inte, ta
mig hin jag det gör — ursäkta svordomen, men det
rinner över ibland.
<img>I förstugan efter påpälsningen.</img>

   Och så kom äntligen kvällsmaten med prostens
ypperliga kornbrännvin, försatt med pomerans, och
prostinnans köttbullar, kända och erkända i hela kontraktet,
nedsköljda med det starka hembryggda ölet, som ingen
i häradet kunde göra efter trots recept och muntliga
informationer. Och till efterrätten en flaska av det
oljiga portvin som var prostens speciella stolthet och
som avsatt något av sin färg på hans kinder.

   När översten sade till om sin släde var han nästan
bullrande och iförstugan sade han efter påpälsningen:

   —     Men hör du, min värderade broder, doktor, prost
och själasörjare — vet du vad jag gör i morgon? Jag
befaller Isakson att med risk av fysiljering snickra

ihop en pall som passar åt Gustava. Lans är ingen
dumbom. Det blir det enda som hjälper!

*

<img>Hon gick ständigt i sidenklännning.</img>

<i>   Och det hjälpte faktiskt.</i> Så berättade för minst
fyrtiofem år sedan en gammal vördad prästfru av min
släkt. När den andliga rörelse, som tog sig uttryck
i Hopparesekten, snart alldeles slutade i prosten
Marcelli socken, hade överstinnan Gustava Ulfsax
längesedan kommit på något förståndigare tankar.

   Jag kände överstinnan mycket väl från min tidiga
ungdom. Och när jag fick reda på historierna om
Hopparesekten och situationen med pallen hade jag
svårt att tänka mig henne som medspelande. Hon var
en liten skrynklig gumma, som säkert aldrig tvättade
sig, fast hon ständigt gick i sidenklänning och hade
litet gammalt bjäfs på sig, vilket mot smutsiga händer
och ansikte såg konstigt ut. En egenhet hos henne
var att hon aldrig ville bära hatt utan drog
sidenschalett. Och religiös var hon inte. Inte såg man
heller att hon varit fet. Hon bevarade i troget
utövande sina köksfasoner och var en faslig
skvallerbytta. Hon använde hela sin pension på kaffe och
dog en naturlig död. Hennes kors på kyrkogården
letar man fåfängt efter. I somras lyssnade jag till
blåsten, som kom gräset över hennes grav att darra.
Det susade förgängelse i träden och kyla som av
förgängelse kom mig att knäppa rocken och gå ut till
min väntande automobil.
</chapter>
<chapter name="Skrock">
           <h2><small>SKROCK.</small></h2>

  Den som tror att häxorna endast vid påsktiden fana
till Blåkulla, misstar sig. Ty de kunna ge sig i väg
när de vilja, bara de ha sina grejor i ordning. Gamle
fanjunkare Ulfsax påstod till och med att alla
fruntimmer ha häxblod i sig och att de flyga dit så snart
de ha en ledig stund, men han överdrev något, ty
han var ungkarl och kunde således icke ha verklig
sakkännedom, fast han skröt att ingen karl kände
kjoltyget bättre än han.

  Förr i världen när spinnrockarna surrade och
skyttlarna gingo i stugorna, berättades mycket av gamla
rynkiga gummor om jättar och troll, häxor och kloka.
Då var det en glädje att sitta på pallen framför stona
spisen och maka ihop glöden och lyssna på det
underbara, om också en rysning ibland kröp utefter
ryggraden. De fladdrande skuggorna blevo levande väsen
och i rummets mörkaste hörn lurade faran, men
lockande och farligt tilldragande. Själv fick jag tidigt
lära mig att icke vara rädd för spöken och dylikt,
ty det fanns inga spöken. Såg jag något som jag
icke kunde förklara, eller hörde jag något som lät
skrämmande skulle jag gå rakt på det och
undersöka och jag skulle få se att orsaken alltid var helt
naturlig. Ty det fanns ingenting övernaturligt på 
jorden. Jag var mycket mörkrädd då jag var barn, men
före mitt tolfte år hade jag övervunnit det obehaget
och stannade alltid i stället för att springa, då något
överraskande och skrämmande hände.

   Men långt hemifrån mitt i djupa skogen låg Malenas
stuga, och omkring den lågo faror på lur. På vägen
till och från skolan måste jag passera den och såg
rackartyg i var buske, ty Malena hade varit en riktig
häxa. Jag hade ju lovat att icke vara rädd och att
icke springa och jag höll ord, gick kanske
långsammare än vanligt, men hjärtat dunkade innanför min
mollskinnsväst och det kändes kallt i hårrötterna.
Blåste det då till på köpet, hördes ett ljud som gick
genom märg och ben, skar i öronen och stack i själen.
Det lät som <i>mä-ä-ä-ä!</i> långt utdraget och hemskt
klagande. Man sade att det var Malenas bock som skrek,
men både Malena och bocken voro ju döda för många,
många år sedan. En höstmorgon blåste det full storm,
furorna vajade och susade och plötsligt kom skriket
och jag stannade och stod stilla som en sten.
Kallsvetten pärlade på min panna och jag kände mig feg,
<i>feg</i>, det uslaste en pojke kan vara, men bemannade
mig och gick rakt in i skogen mot ljudet. Det var
ännu icke riktigt ljust, men i den börjande dagningen
upptäckte jag orsaken till skriket. En jättefura med
rotvalvet på sned lutade sig mot en annan jättefura
och två kådiga grenar gnedo mot varandra i blåsten.
Det var som harts på stråke, det var som att spela
bakom stallet på en jättefiol. Och det ljudet hade
gamla gummor hört ända från sin barndom och
gamla karlar hade sprungit för livet när det skar
genom luften. Ni kan tro att jag kände mig som en
fullvuxen man, när jag stolt men något svettande
återtog min vandring på den slingrande stigen.

   Gamla Malena hade varit ett otäckt fruntimmer på
alla vis och sätt, men det hade icke hindrat att hon
då och då fått besök av folk som icke visste sig
något råd, när kloka gubbar och till och med läkare
tillfrågats utan resultat. Till henne gick man inte
på ljusa dagen, man valde helst mörkret. Hon kunde
laga till medusin för alla sjukdomar till och med
kärlek och hon kunde göra trollharar av en strumpholk
eller till och med av bara tre trästickor, som brändes
i ändarna en torsdagsnatt. Med dessa trollharar kunde
man tjuvmjölka kor. Hon stöpte över människor och
gjorde dem friska, även om någon klok eller en doktor
uppgivit allt hopp. Och åt en och annan ovanligt dum
bonde kunde hon göra en <i>Spirtus</i>, Spiritus, en liten
djävul som hon stängde in i en svart apoteksflaska
och band över korken med svinblåsa och satte
blysigill på med hot att den som öppnade flaskan skulle
dö ond bråddöd. Den som äger en <i>Spirtus</i> får alla
sina önskningar uppfyllda, men måste i god tid sälja
den till någon annan, ty dör ägaren, kommer Fan och
tar hem honom till sig.

   Gamla Malena hade ett helt apotek i väggskåpet i
kammaren. Där fanns dopvatten, blod från halshuggna,
ormskinn, människoben, bly från kyrkfönster, malm
från kyrkklockor, mullvadständer, krut, spindelväv,
torkade navelsträngar och oblater från nattvardsgångar.
Dessutom hade hon en torvigg, en stenyxa, som
lånades ut för vissa mystiska ändamål. Bäst var den
som skydd mot blixten. Vid åskväder bar man den
tre gånger runt stugan. Men torviggar för det
ändamålet funnos på den tiden i många stugor.

   Allt detta och mera till avlyssnade jag de långa
vinterkvällarna sedan jag läst mina läxor och rådde
om min tid. Men mest av allt intresserade mig
Malenas bock, som sades ha varit stor som en liten häst,
svart och med väldiga horn. Malena hade en lagård
med en ko i bås och en kätte för bocken. Men bocken
fick vara inne i stugan hela dagarna och mumsa på
hö och säd, det finaste asplöv, kli och rovor, och var
fet som en prost, men såg ut som Fanen själv med
röda ögon i det svarta ansiktet. Och Malena hade till
och med en täppa med tobaksplantor åt bocken, ty
tobak är det bästa såna djur veta. På den bocken
reste hon till Blåkulla på Dymmelonsdag eller
Påskafton, men bockar äro icke odödliga och en vacker
morgon låg han död i sin kätte. Sedan fick hon resa
dit på vanligt sätt, på sopkvasten eller såstången,
sedan hon smort in redskapen med den vanliga
salvan.

   Denna salva var något högst märkvärdigt och
gummorna hade olika åsikter om dess sammansättning.
Dess viktigaste beståndsdel var emellertid — däri voro
de eniga — fett, kokt på nyfödda barn, men dessutom
behövdes extrakt av många örter. Där måste finnas
vallmo och solros, bolmört, nattskatta, odört och
spikklubba. Med dessa kunde man reda sig, men för att
få fart på ekipaget behövdes en massa andra ting.
Och så skulle det <i>läsas</i> under tillagningen. En riktig
häxa kunde fara på nästan vad som helst, på
sopkvasten, kakspaden, rakan eller en såstång, bara
smörjan var ordentlig.

   —     Men hur får di barnfett? frågade jag rysande, ty
jag var ju själv ett barn.

   Men det visste inte gummorna eller ville icke
berätta. Och de visste inte mycket om gamla Malena
heller. Hon hade dött någon gång i slutet av
1700-talet, under gamle prostens farfars tid. Men de hade
en riktigt hemsk historia om gamla Malena, fast jag
icke uppfattade den som hemsk. Jag måste tvärtom
skratta så tårarna runno, då mor Britt-Maja förtalte
den på sitt drastiskt-humoristiska sätt.

   En påskafton satt Malena i sin stuga framför
spisglöden och väntade på ögonblicket då hon skulle fara
till Blåkulla. Allt var i ordning, redskapen voro
insmorda med salvan, men hon drog sig litet för vädret,
ty regnet stod som spön i backen och kallt var det.
Än lågo stora snöflak i markerna och stigarna voro
isgator. Spjället hade hon redan öppnat och sotat var
det. Hon hade dragit igenom skorstenen med stora
granruskor, ty man fick inte komma till Blåkulla
alltför sotig — Fan var noga med sådant.

   Då slog det plötsligt på dörren. Det var någon
som sökte skydd för vädret. Vresigt drog Malena från
bommen i förstugan och in steg Fia på Fällera
genomvåt och frysande. Hon hade gått vilse i skogen
och fått se det svaga skenet från Malenas fönster.
Nu ville hon stanna hos henne över natten och få
kläder och skor torkade. Men detta ingick icke i
Malenas planer — nå ja, hon kunde ju få torka sina,
skor, om hon ville, men ligga kvar gick inte för sig.

   På spishällen stodo ett par andra skor och Fia
ställde sina bredvid dem. Det mörknade mer och mer.
Malena satt butter och tvär och svarade knappt på
 tilltal.

 — Nej, nu får I gå, nu sa ja söva, sade Malena rätt
 som det var. Dä ä inte svattare ute än atte I kan
 hitta hem.

 —   Ja men snälla söta...

 —   Nähä, nu sa I gå!
<img></img>

 Och den stackars Fia lutade sig fram och tog fel
 skor — hon fick av misstag Malenas med salvan
insmorda, och satte dem på sig, tackade för den goa
 värmen och gick ut i regnet igen.

 Hon hade lång väg att gå och kolsvart var det.
 Hon gick vilse ibland, men fann sig så småningom till
 rätta efter den svaga ljusningen mellan talltopparna,
 där stigen gick fram.

 När hon kom ut på Björnshulta fälla hände det.

 Hui — hui! Det drog som en ilning genom luften,
Fia gjorde helt om på ett alldeles nytt sätt, ty det var
skorna som fått makten. Hennes fötter vändes upp
emot luften och tycktes vilja dra henne från marken.
Men skorna, fast de voro insmorda med den riktiga
salvan, orkade inte riktigt med kroppen, fast nära på.
Uppochnedvänd började Fia sitt livs märkligaste resa.
Hela natten drogos hon och skorna om makten. Hon
försökte öppna spännena, men samtidigt måste hon
tänka på att hålla sig kvar var hon kunde i enbuskar
och trädrötter. Kjolarna besvärade henne också, ty de
föllo ju ned över huvudet. Inga underkläder funnos
på den tiden och hon frös och skrek, frös och
illvrålade.

  Men framåt gick farten, ibland med långa skutt, hur
fast hon än försökte hålla sig i buskar och rötter.
Till slut började hon tänka på döden och önskade sig
under jorden. Hucklet hade hon för länge sedan
blivit av med och nu voro hårflätorna lösta. Ibland slog
skallen i och efter varje sådan smäll drogo skorna
henne flera alnar framåt. Och plötsligt dök hon ner i
vatten. Hon hade kommit till Enhultabäcken. Där fick
hon ett fast tag i en porsbuske och började illhoja
om möjligt värre, fast hon kände sig matt intill döden.

  Och där kom också räddningen. Det hade blivit
morgon och på skogsvägen som ledde till Björnshult
kom torparen Jonas, som var på väg till dagsverke
hos patron Calenius. Och han fick höra vrålet och
lopp hasteligen däråt.

  Nu skall ingen tro att vem som helst kan höra
skriket av den som kommit ut för en sådan olycka
som Fia på Fällera. Ty salvan på skorna åstadkommer
att ingen hör det, som icke har hittat en <i>manorm</i>.
Ni skall inte tro att det inte finns eller åtminstone
funnits <i>manormar</i>, ty min morfars far har själv sålt
en sådan på Vimmerby apotek och fått fem riksdaler
banko för den. Den ser ut som en stor snok, men
har liksom en fena på ryggen, och den fenan reser
han upp som en abborre, när han blir skrämd eller
arg. Den min släkting hittade i Vena socken var för
resten vit, ty den låg och sov under en vedfamn,
som gubben (som för resten var pojke då) skulle
köra ur skogen på vintern, och på vintern bli
manormarna vita, om de ligga under trä.
<img></img>

   Allt prat om manormar som förfölja skogsvandrare
är lögn. Som till exempel den sagan att de skulle bita
sig i stjärten och rulla som hjul, medan manen
fladdrar. Vem skulle bli rädd för en manorm? Ånej,
klokare ha vi blivit jäms med bildningens insteg i landet.

   Nå — Jonas, som var en sådan särdeles
manormskarl, fick tag i Fia och hängde sig på henne, ty han
förstod ögonblickligen hur det stod till. Han snörde
av skorna och dessa begåvo sig upp genom luften
och försvunno först den ena och sen den andra. Och
sen ledde han hem Fia och kom för sent till
dagsverket och fick ovett av patron, ty han trodde
naturligtvis att Jonas historia var lögn. Men skorna kommo
av sig själva tillbaka till Malena igen.

   Jag satt med ögonen på skaft och öronen spetsade
och tänkte på hur lustig Fia på Fällera måste ha sett
ut, när hon slogs med skorna. Och jag tänkte att man
borde skaffa sig en sådan där salva och stryka på
vantarna och flyga i väg som en hök och titta efter
vad som fanns i Blåkulla. Ty jag visste icke då, att
det var något särskilt farligt med det stället.

   Men jag fick höra en ännu märkvärdigare berättelse
om något som hänt långt efter gamla Malenas död
—   i hennes stuga och på vägen därifrån till julottan.
Och detta hände så sent som på 1830- eller 40-talet.
Det berättades för mig av en släkting, som var en
trovärdig och betrodd man, häradsdomare och
kyrkvärd i en socken icke långt från Vimmerby. Jag
nämner inga namn, ty några av släkten leva kvar och
ingen vill ju nämnas i samband med sådant elände.

   Malenas stuga stod länge efter hennes död tom och
igenlåst. Den stod till slut i ett snår av
körsbärsbuskar och hallonstånd och vildapel. På torvtaket växte
kärleksört bland alla slags gräs. Till och med smultron
hade sökt sig dit upp. Gärdesgården var för länge
sedan nedruttnad och det var underligt att stugan
själv höll sig upprätt. Men fönstren voro hela, ty
inga pojkar vågade sig dit på grund av allt skrock
som stod omkring Malenas minne.

   En dag fick kojan en invånare och det var en
gammal fröken, gubbevars.

   Hon var den sista av sin ätt och hade så
småningom hamnat i fattighuset. Där trivdes hon inte,
fast hon hade egen kammare, ty de andra hjonen
förde ett förskräckligt liv, grälade och slogos. Så bad
hon bonden, som ägde Malenas stuga, att få flytta
dit. Han var en hygglig man och var till och med så
fin, att han lät en annan käring, som bodde inhyses
hos en av hans torpare och behandlades därefter,
alltså sämre än ett djur — vilket på den tiden ville
säga mycket — dela bostaden. Båda gummorna voro
mycket religiösa och blevo snart goda vänner. De
hade sina potatisland och några får. För övrigt fingo
de hjälp av grannarna med mjölk och bröd. Fröken
virkade och sydde och sålde till familjerna i socknen.
Och prostinnan som var en snäll människa gjorde täta
besök hos de båda gamla — icke utan att ha med sig
något gott i piraten. På det viset framlevde de en
dräglig tillvaro.

   Så kom en julafton. Naturligtvis skulle de båda
gummorna i julottan och bonden hade varit nog vänlig
att lova hämta dem med släde, fast vägen var nog så
usel, ty det var ingen väg, det var en skogsstig. Men
frökens skor voro dåliga. Det förstås av sig själv att
hon skulle ha sina helgdagsskor och de voro av tyg,
men att sitta i dem i den kalla kyrkan där det isade
från stengolvet, det gick ju inte. Man kunde ju dra
två par strumpor utanpå, men det skulle se konstigt
ut, ty hon var ju ändå en riktig fröken. Och
naturligtvis skulle baron på Hemskulla och löjtnanten på
Norrby hälsa och som vanligt lämna var sin korg med
godsaker i — inte dugde det då att vara ful om
fötterna. Nehej — hon fick stanna hemma. Inte hade hon
trott att skorna skulle vara så dåliga.

   —     Inte duger dä atte frökna går mä tygskora, men,
fröken kan ta mia, så tar ja gamla Malenas!

   Ty den andra gumman hade hittat ett par
becksömsskor under sin fållbänk, längst inne vid väggen.
Det kunde inte vara andra än Malenas. Dem skulle
hon smörja in så de blevo mjuka, ty nu voro de styva
som horn. Och i farstuskrubben hängde ett stort
bockhorn med ister i. Så allt skulle nog bli bra.

   Karolina, ty så hette frökens kamrat, smorde in
både sina egna och Malenas pjäxor med fettet i
bockhornet och gnodde och tummade och stod i tills
de blevo mjuka som aldrig det. Så åto de sin gröt och
somnade i fållbänkarna och vaknade på
gammalfolksmaner långt tidigare än de behövde. Och så klädde
de sig och åto upp resten av gröten och voro
längesedan färdiga, då bondens dräng kom och hämtade
dem med släden.

   Det var en högtidlig färd och de båda gamla kände
julnattens mystik och ljuvliga storhet gripa om sina
själar — ända tills de kommo i Ekeberga lid och
klockorna började ringa.

   Då åkte fårskinnsfällen av dem, benen flögo i vädret
och drängen, som satt på hundsvotten, höll in märren.
Han gapade så att käken ville gå ur led. Ty ifrån
frökens fötter flögo Karolinas skor till väders. Hon
var ju fröken och hade så små och fina fötter. Och
från Karolinas grova klampedunsor flögo gamla
Malenas, häxans, becksömspjäxor och försvunno mot den
mörkblå himlen, skymmande diverse stjärnor.

   —     Jaa, I bor la inte förgäves i Mallas stöva, sade
drängen och läste något för sig själv. Ty här stod
inte rätt till!

   Men fröken var mest generad för att drängen hade
sett hennes ben, dem ingen dödlig ännu skådat sedan
hon låg i vaggan. Och Karolina var absolut stum inför
undret. För resten var det kallt utan skor och detta
var orsaken, varför fröken och Karolina måste
bevista julottan iklädda klockarens bottforer och
ringarens träskostövlar — ty ringaren bodde på kammaren
i fattigstugan och hade ombyte med skor.

   Allt detta var ju högst märkvärdigt och ingen kunde
förklara det, fast det dryftades man och man — för
att icke säga kvinnor emellan — mellan tjänsterna.

   Men dagen därpå kom prosten, som var en ärans
man och teologie doktor, resande »<i>extra</i>» i sin släde
hem till Malenas stuga, medhavande ett par av
prostinnans skor åt fröken och ett par av lagårdspigans
åt Karolina och en stor korg med julmat, fläsk och
korv och svinsylta och en liten påse med det
ljuvligaste av allt i världen, kaffe.

   Innan han reste, sade han till fröken:

   —     Det finns mycket märkvärdigt, som inte kan
förklaras, men trolleri och vantro vill jag inte ha i min
församling! Karolina, gå och hämta smörjehornet!

   Karolina hämtade det.

   —     Nu skall fröken få se, hur litet trolldom mäktar
emot ärlig gammal lutersk tro.

   Och därmed kastade han bockhornet i brasan, som
flammade och spottade gnistor, ty det var mest
granved.

   —  I Jesu namn! sade han.

   Men som ett skott flög hornet ur elden, stänkande
brinnande fett omkring sig. Det började osa ur
prostens vargskinnspäls. Plötsligt small en grankubbe som
ett kanonskott och halva spiskransen ramlade ned. De
tre i stugan vände sig om för att akta ögonen. Mitt
på golvet låg bockhornet och darrade. Det tycktes ha
fått liv. Men det måste man säga till prostens ära att
han icke var rädd. Han tog gamla Malenas horn och
sade högtidligt: — Detta skall ur huset. I morgon
skickar jag en av mina drängar som lagar spisen åt
er och sätter in nya rutor. Men vantro och häxeri
skall vara borta ur min församling!

   Och därmed reste han. Det sades att prosten samma
natt gått ned på Kattungagölen, huggit hål på isen och
sänkt ned hornet sedan han fyllt det med blybitar.
Och den historien påstod min släkting att han fick äta
upp på ett prästmöte, där biskop Tegnér vid en middag
hade skämtat med honom så pass att han sade till
om sina hästar och i vredesmod lämnade samkvämet.

   Malenas stuga är jämnad med jorden. Skogen är
borta och åkrar ha kommit i stället. Telefonen gör
livet oroligt och radio är icke obekant i gårdarna.
Men i somras försäkrade en pojke, som själv tillverkat
en radioapparat och kunde sköta den, att
Kattungagölen har ingen botten, och det beror på att Malenas
bockhorn aldrig har slutat att sjunka sedan de hundra
år som förflutit sen prosten full av lutersk
indignation ville göra salvan oskadlig.

   Skogen växer upp igen och mystiken kommer alltid
att trivas där trots radio och all vetenskap. Och häxor
komma alltid att finnas. Jag undrar om jag inte mer
och mer går över till gamle fanjunkare Ulfsax’ åsikt.
</chapter>
<chapter name="Thanatos">
<h2><small>THANATOS.</small></h2>

Solen sken, bina surrade, svalornas vackra pilar
skuro luften, sommaren doftade in i rummet, där två
små barn lekte vid fönsterbordet. De vita gardinerna
fläktade sakta och utanför i gräset gäspade
gårdshunden i ljuv klagan.

Plötsligt öppnades dörren till närmaste rum och
mor kom in. Hon grät stilla.

— Varför gråter mamma?

— Mormor är död, små barn!

— Ä, får vi se på! Har hon flugit redan?

Mor log mellan tårarna.

— Ja hennes själ har flugit – men gå ut och
lek nu!

— Mamma, flyger änglar som svalor? Har de bon?
Säg, mamma!

— Ja, de ha ett stort bo och det är himmelen –
men nu ska ni gå ut och leka!

— Har de små änglar som de mata också, mamma?

— Nej, de är nog små ungar själva – men mamma
har inte tid nu att svara på allting. Gå ut och lek nu,
är ni så snälla! Gå uppåt logen till, men akta er för
brunnen. Seså, gå nu!

Hon tog sig för ögonen och hennes rygg skakade.

— Inte ska mamma gråta, när mormor blivit en
ängel!


   —  Ni får gärna gå barfota om ni vill.

   —  Hurra, vi får gå barfota!

   Och de började ta av sig skor och strumpor. De
kände redan i förväg gräsets svala mjukhet under de
små fötterna.

   Men mor gick in i sängkammaren och hämtade en
av de finaste näsdukarna, de med spetsar runtom, två
blanka enriksdalrar och sin konfirmationspsalmbok,
den vackra som var bunden i brunt skinn, som blänkte
av nötning och guldtryck och hade kung David
spelande på sin harpa pressad på pärmen. Riksdalrarna
skulle hon lägga på mormors ögon, psalmboken under
hennes haka och näsduken över ansiktet, ty så var
skick och sed.

   Men barnen sprungo ut i gräset. De höllo varandra

i  händerna och sjöngo till sin egen hemmagjorda
melodi.
<table o>

<td>              Mormor är död — <td>  tralala!
<td>                mormor flyger — <td>  tralala!
<td>                mormor är snäll — <td>  tralala!
<td>                högt oppi luften — <td>  tralala!
<td>                hälsar på morfar— <td>  tralala!
</table>

   Morfar var en myt, en saga. Honom hade de aldrig
sett, ty han var död för länge sedan, men mormor
hade talat om honom så mycket och så tydligt och
klart, att de kunde se honom för sig när de ville!
Egentligen levde han i deras tankar ungefär lika
verkligt som mormor hade levat. Morfar hade varit
pastorsadjunkt, Per Johannes hette han. Han hade haft
polisonger och så goda ögon att alla måste bli glada
då han såg på dem. Han hade varit mycket glad och
mycket god och sjungit Bellman. Och så hade han
haft vålnad. Det var underligt och vackert på samma
gång. Jämt en kvart innan han kom hem efter något
sockenbud eller annan förrättning smällde alltid
bommen, med vilken förstudörren stängdes, och mormor
hade sagt för varje gång: — Jaha, nu får vi göra
i ordning ölosten, för nu är Per Johannes hemma i
rappet! Och så hade han haft prästkragar av silver,
en present av någon släkting som hette Kernell eller
Kastman. Han hade fått dem då han blev magister.
De silverkragarna hade varit åtföljda av verser, som
mormor också kunde:
<table o>
<td>      <poem>    Det sägas plär, att silverkragar
          en ung magisters prydnad är...</poem>
</table>

   Resten kommo barnen icke ihåg. De visste för resten
icke om Bellman var fågel eller fisk, men en snäll
farbror måste han vara! Vålnaden var också lika
verklig för dem och mormor hade sagt att endast snälla
människor ha vålnad. Snälla människor dö unga och
därför hade morfar dött ung. Han hade förkylt sig
under en vinterstorm och fått bröstvärk och nu var
han en ängel som bara väntade på mormor.

   Nu var mormor hos morfar och därför sjöngo
barnen. Kanske också därför att solen sken och bina
surrade och därför att de fingo gå barfota och icke hade
en aning om dödens majestät eller fasor. Döden
betydde för dem en svart låda, som bars av allvarliga
farbröder i svarta lustiga höga harullshattar, medan
farbror klockaren sjöng en psalm och farbror prosten
läste ur en bok och påtade i jorden med en spade.
Det var inte livat alls och man blev hungrig för att
det tog så lång tid och för att ingen brydde sig om
små barn som ville hem och leka. Varför grät alla?
Det var så att man måste gråta med och det susade i
gräset så dystert och kyrkklockorna klungo så sorgligt.
Uppe i tornet stodo två farbröder och drogo i rep och
spottade på golvet där märkvärdiga gubbar av trä lågo
huller om buller längs väggarna. En var fastspikad på
ett kors och hade svart skägg och ett hål i bröstet.
En trägubbe hade ett lejon bredvid sig och en annan
en ko och en tredje höll en abborre i ena handen.
Det var profeter, sade ringarfarbröderna. Profeter??!

   Ja, allt var sannerligen underbart! Helst ville man
ta till lipen, ty allt som hade med kyrkan att göra!
var så förskräckligt tråkigt — utom i julottan förstås!
Där var livat och där var ljust och där sjöngs och där
luktade och sprakade och så fick man gå in i
sakristian till farbror prosten och få polkagrisar och åka
hem efteråt vid bjällerklang över vita vägar i snötyngd
skog under stjärnor som började blekna på himlen.
Det var vackert, men man hade ändå en känsla av
att man nyss hade varit i sällskap med det högtidligt
konstiga som kallades döden.

   Döden var också något annat, en högst egendomlig
känsla, som framkallades då mor berättade om
mormors vackra dröm. Hon drömde att hon en vinternatt
befann sig på Lönneberga kyrkogård. Det hade fallit
mycket snö och gravarna syntes som små kullar i
månljusets sken, mjukt formade höjningar i den vita
dödsåkern. En ängel sänkte sig ned ur himlens
mörkblå dunkel och svävade över kyrkogården, lade örat
till en gravkulle och tycktes lyssna länge. Så flög han
till nästa kulle och lyssnade. Han var som en bevingad
sky. Somliga gravar flög han över — brydde sig
icke om dem — lyssnade igen på en ny — flög över
en — lyssnade åter på en annan — och så höjde
han sig och försvann och blev ett med månljuset. Det
var en märkvärdig dröm och vi sutto andlösa. Och
till slut frågade jag: — Varför lyssnade han inte på
alla gravarna?

   Mor svarade: — De döda voro väl inte färdiga än!

   Många gånger har jag påmint mig denna underbara
dröm, som ännu trots allt jag sedan haft med liv och
död att göra, tyckes mig inspirerad av en hög och
djup poetisk känsla, skaldisk intuition och vacker
sentimentalitet, tro, kärlek — allt vad du vill, min läsare!

   Men jag fortsätter. De båda barnen, som med nakna
fötter, njutande av sommardagens ljuva värme och
vindens ljumma lek — som sidenfläktar om de små
knubbiga oskyldiga benen och de bruna kinderna —
gingo dansande och sjungande rakt bort till den
förbjudna brunnen. Den var en mystisk avgrund, ett
trollrör, genom vilket de sågo andra sidan av sin
lilla tillvaro. Det var en riktigt gammal brunn,
rund-byggd av kyklopiska stenar och mycket djup. Gröna
alger, hala och blänkande, täckte dess väggar och
längst ned i djupet gingo vita moln över blå himmel,
begränsad av ett mörkgrönt rörs öppning och två
små ansikten nickade åt oss. Vi hade alltid undrat om
det var vi själva som speglade oss. Vi älskade att tro
att vi sågo ned i en annan värld, som låg långt, långt
i ett fjärran djup och där lekkamrater hälsade och
vinkade och ville säga: — Kom hit! Kom ned!

   Vi kastade blommor och likadant gjorde barnen där
nere. Vi visste ju innerst att det var våra spegelbilder
som ville leka med oss. Och när blommorna från deras
djup och vår höjd träffade varandra krusades
vattenytan och ett vått mystiskt ljud steg upp ur brunnen.
Våra bilder försvunno, krossades, det rann som
silverormar kring brunns väggarna, det slätades ut och vi
kunde åter vinka till varandra, de underjordiska och
vi, vi själva som lekte med oss själva!

   Men så småningom gled jag allt längre fram över
brunnskarets kant. Jag ropade nedåt: — Kom upp
Albert! Kom hit! och vinkade med en blomma åt den
lille pojken där nere.

   Och i samma ögonblick kände jag ett brutalt grepp
i byxbaken. Det var pigan, som händelsevis kom från
hönsgården och såg hur vi lekte på förbjudet område.
Hon grep mig ögonblicket innan jag skulle drunkna
och skrek: — Nu va du bra nära döen, Albert! Stryk
skulle du ha, din leinge, för att du ä olydier!

   Döen? Döen?

   Fanns döden också där nere i brunnen? Var icke
döden en vacker svalflykt på vita vingar bland andra
snälla barn? Var döden något som man skulle ha
stryk för?!

   Några dagar efteråt såg jag för första gången
döden. Vita lakan täckte fönstren i stugan sedan
mormors död och själv låg hon i kallrummet, sade man.
Det gräts i huset ibland och gamla gummor kommo
för att se liket — ett vackert lik, sade de. För en
sådan mänska som pastorskan hade aldrig funnits
förut. Snäll var hon och hjälpsam mot den fattige.
När hon såg att någon var arm, så blev hennes
fattigdom alldeles som en rikedom, för det lilla hon kunde
ge, gav hon ur hjärtat. Då blir en sill och en brödkaka
som öknens manna för den hungrande och handen
som ger, blir en ängels.

  —      Det är som om hon rakt skulle leva, sade
gummorna. Fin och vit är hon, och det är som om hon
precis skulle ligga och småle.

  Ja, där låg mormor i sin svarta kista och vi stodo
runtomkring innan hon skulle till kyrkogården. Hennes
kinder hade en aning av rodnad kvar, men hennes
händer lågo gulvita och hopknäppta, så gott sig göra
låtit, över bröstet. Jag tyckte att hon levde, att hon
bara sov och att hon log så gott alldeles som när hon
trippade fram till byrån och tog fram polkagrisar åt
mig. Någon tog upp en psalm och det hela var mycket
sorgligt. Mor höll mig hela tiden på axeln med ena
handen och jag kände att hon grät. Jag ville gråta
också, men jag hade en klump i bröstet. Jag tänkte:
»Jag är nog en stygg pojke som inte gråter — men
jag skall försöka!» Och jag försökte — men det var
omöjligt. Det var som täppt och jag tog i något slags
förtvivlan över min syndfullhet mors hand och lade
över ena ögat. Runtomkring stugan levde sommaren,
jag såg det genom fönstren, bina surrade, solen sken
och jag hade nya kläder, men intet hjälpte. Jag hörde
och såg allt genom ett flor av tårar som icke funnos
och en plugg i öronen som icke fanns där. Och
plötsligt kommo två karlar med kistlocket.

  Mor sade: — Kyss mormors hand nu, Albert! Nu
får du aldrig se henne mer!

  Och jag gick som i en hemsk dröm fram till kistan
för att kyssa mormors hand, den goda, smeksamma,
som alltid varit snar till hjälp och tröst.

  Men jag kunde icke kyssa mormors hand, ty ut
från den strömmade en kyla, en hemsk isighet, som
jag ännu när jag vill kan återkalla i mitt minne och
som jag sedan känt utstråla från många kära dödas
kroppar.

   Jag drog mig tillbaka, ty kylan ville slå mig
baklänges.

   —  Nej, mamma!

   —    Vill du inte kyssa mormors hand? Din snälla
mormors hand! Den goda handen!

   —    Nej, mamma! och jag såg hjälplös upp på min
mor som stod där och kämpade med sig själv.
Hennes ögon voro sådana att jag kände som jag tror så
här: om jag kysser mormors hand är det som om jag
skulle kyssa mammas.

   Ja, jag gick fram till kistan och kysste mormors hand.
Jag måste höja mig på tårna för att nå riktigt fram.

   Och jag kysste döden. Nu då jag skriver detta kan
jag ännu känna denna mystiska kyla, som utstrålade
från den döda kroppen. Efter mer än femtio år känner
jag den och har studerat mitt eget sätt att reagera
mot dylikt. Jag har studerat denna kyla på djur som
jag skjutit, på mat som jag köpt på
livsmedelsavdelningen på Nordiska kompaniet. Den kyla ett djur
ger ifrån sig är sval emot en människas — och varm
emot en människas som stått en nära.

   Naturligtvis har detta, som jag nu talar om, intet
att göra med vetenskap. Det är bara mystik, fantasi,
sentimentalitet. Men dessa begrepp äro ju såsom
existerande också berättigade och så småningom bli de
väl också vetenskap.

   Jag såg en gång som pojke en drunknad människa
i Norrköpings hamn. Det var en sjöman som legat
rätt länge i vattnet och omständigheterna gjorde att
jag måste vara med om att draga upp honom. Han
utstrålade ingen kyla. Han serverade bara lukt. Och
jag måste mitt i allt detta drastiska elände tänka på
min mormors dröm om gravarna. Han var mogen.
Ingen ängel lyssnade på vattnet, på vars botten han
låg innan ett ankarfly tog honom i bröstkorgen.

*

   Jag var ung och glad och hade en vän, en skald
som ville bli ännu större skald. Han skulle också bli
officer och var husar, en smärt pojke som tyckte att
livets största lycka låg i att rida i vild karriär och
hugga in på fienden och sjunga och känna husarens
vildsköna njutning att i en marsch — marsch under
vansinnigt fosterländsk extas sticka och hugga och
stundom i trängseln mellan hästkroppar och ben och
stigbyglar   under  smattrande musik känna sig lyftad
ur sadeln    någon  sekund. Hugg! Slå! Älska!!

   Jag förlorade honom ur sikte ett år. Jag var ung
och glad student. En dag fick jag ett brev från
honom: »Möt mig i Jönköping vid kvällståget i
övermorgon!» Jag kom. Det var en vinterkväll — tjugu
grader kallt. Han hoppade ur kupén.

   — Jag skall dö inom tre månader. Jag har lungsot.
Men först    måste  vi tala och dricka!

   Och på    gatan, på vägen till Stadshotellet rev han
upp sin dolma, slet upp skjortan så att knapparna
susade ut och lät vinterblåsten spela på sitt nakna
fast ludna bröst.

   Vi voro tillsammans hela natten och på morgonen
reste han hem. Från sin dödsbädd skrev han: »Vi ha
talat om döden. Döden är intet märkvärdigt. Den är
en fortsättning av livet. Nu säger doktorn att jag
skall dö inom en månad, ty han är ärlig och min vän.
Jag skall visa mig för dig någon gång, om det finns
möjlighet. Du sade att det skulle vara abnormt, om
naturen tilläte rädsla. Rädsla kan endast en frisk
människa känna. Ju sjukare en människa är, desto
modigare blir hon. Och den som står alldeles inför döden,
som jag, har blivit så fint preparerad av Gud, eller
vad du vill kalla honom, att all fasa och allt lidande,
som säges föregå döden, helt enkelt är borta. Jag ser
in i något fast, vitt, orörligt. Jag längtar icke dit,
men jag går dit.»

   Han dog, men han visade sig icke för mig efteråt.
Han står som en av de bästa pojkar jag träffat, ljus
och vild och ärlig.

   Gamla militärer, som haft något att göra med
Kronprinsens husarer, påminner sig möjligen denna
yngling. Det var han som skrev den vackraste dikten,
som lästes upp vid något jubileum, som detta
regemente firade mot slutet av 80-talet. Husarer som rida
mot döden.

   Men Döden, som jag skulle skriva om! Vad är
Döden?

   Kort efter min väns död vistades jag som
informator i en familj i södra Västergötland. Jag hade
fruktansvärt ledsamt, men där fanns ett bibliotek, som jag
dök in i, och detta blev grundläggande för min framtid
och livsåskådning. Jag hittade en amerikansk tidskrift
från den tid då Fredrika Bremer härjade i U. S. A.
Där funnos vackra gravyrer, berättelser om indianer,
dikter av den unga statens unga skalder. Jag fann en
liten dikt, som gav mig något att tänka på. Jag var
nitton år gammal, full av skepsis, delvis på grund av
mitt umgänge med husaren, vilkens vänskap och psyke
för mig blivit fullkomligt ideala, och denna lilla dikt
blev ett fynd, en bijoux. Jag tycker fortfarande att
det är egendomligt att jag ännu kan komma ihåg den.
Den stod alldeles för sig själv, undangömd mellan två
artiklar och utan någon författares signatur.

   Så här låter den:
<table o>
<td>        <poem> I dreamed, two spirits came, one dusk as night,
         »mortals miscall me Life», he sadly saith.
         The other, with a smile like morning light
         shaked his strong wings and  spake:
         »Men name me Death!»</poem>
</table>
   Nå! Numera konvergerar allt — vetenskap, konst,
religion, och träffas i mystik, trötthet, nästan slöhet.
Man blir icke längre förvånad över något slag av
företeelser i livet. Folk kan inte smälta det som
upp-leves. Man har förlorat förmågan att se biologiskt på
allt som händer och sker. Och         dock är det de strängt
biologiska synpunkterna, som skola rädda   oss    från
rädsla och vidskepelse. Det finns naturvetare och
skalder och skaldiska realister som arbeta lugnt och
målmedvetet, lägga sten på sten och bygga sina palatser,
medan politiken runt om dem mördar, gråter, väser
och är ohederlig av fruktan för döden, individens.

   Döden är en fiktion. Den finns inte annat än som en
förändring. Ju mera kunskap, desto mindre rädsla för
döden som ju är det obekanta, emedan ingen hittills
har kommit tillbaka och berättat. Jag måste säga —
och detta kan betraktas som en fräckhet, ett högmod,
en dumhet, som ni vill — att jag är icke alls rädd för
döden. Jag söker just nu i denna skrivande stund sätta
mig in i de situationer som kunna föregå kvitterandet
av livet, sjukdom, överfall, olyckshändelse, ålderdom,
dumhet, oförmåga att begripa det som sker! Jag
tänker inte vidare på »senilitet» eller »regressiv
metamorfos», utan jag vill åt själva döden som sådan,
övergångsögonblicket eller övergångstimmarna från liv till
död, oberoende av katastrofer. Någon fasa för detta,
som en gång måste hända mig och alla mina läsare,
känner jag icke. Min närmaste känsla är något som
jag skulle vilja kalla likgiltighet. Ty jag är absolut
lugn för allt som skall hända efter min död. Och jag
vet absolut säkert att mina tankar och handlingar äro
eviga — jag gillar i detta avseende nästan
Flammarions något valhänta, men goda filosofi. Jag vill icke
säga att jag känner mig överlägsen en bakterie eller
en oxe eller en sparris eller en urcell, ty vi kunna ta
varandra i hand — om vederbörande ha händer att
ta i mina ärliga med.

   En gång för länge sedan skrev jag om ett
gäddhjärta. Pigan kom och sade att gäddans hjärta rörde
sig, där det låg på ett bord bland andra slamsor. Jag
hade inte tid att gå ned i köket då, men kom efter
nästan en timme. Hjärtat låg kvar bland andra
inälvor och jag tog det i handen och började
manipulera, massera, trycka, härma det jag trodde var
takten i en gäddas blodomlopp. Jag tyckte mig känna
ett slags reaktion och kramade systematiskt, rytmiskt.
Rätt som det var började gäddhjärtat slå och pumpa
ut blod. Med klockan framför mig konstaterade jag
att jag ägde ett liv i min hand minst tre kvarts timme.
Men samtidigt låg döden i min hand. Jag var ensam
i köket och en vild längtan flög igenom min själ att
kyssa detta hjärta, att viska något åt det, att säga:
Vi måste träffas!

   Men i nästa ögonblick låg gäddhjärtat där på
zinkbordet som en död köttbit och jag gick upp i mitt
rum och tände min pipa — glömde alltsammans.

   Sådana äro vi människor.

   Men en dag kom jag själv ut för Döden.

   Jag hade ofta talat om den för mina vänner och
försökt övertyga dem om mina biologiska synpunkters
riktighet. — Inte kan man vara rädd för en
nödvändighet! Bara dumbommar äro rädda för döden.
Man dör lika lätt och omedvetet som man kommer in
i livet, ty annars skulle naturen vara grym. Naturen
är icke grym. Den är icke heller vänlig, den står över
allt dylikt resonemang. Den är en kraft som följer
lagar, i vilka varken glädje eller sorg eller godhet
eller grymhet eller plus eller minus existera.

   Jag blev sjuk och kunde inte äta. Jag var ute i
havsbandet och jagade sjöfågel med vänner, levde
intensivt, skrev vers, sköt, tecknade, men märkte att
något var galet, tokigt, abnormt med mig. Jag kom
tillbaka till Stockholm. Jag var glad och ville träffa
vänner, umgicks med dem. Men jag tyckte att de
voro overkliga, underliga figurer, tyckte att de sågo
på mig kritiskt och undrande.

   En dag begrep jag att jag var sjuk. Men jag var
inte rädd. Jag skickade efter en av mina läkarvänner
och det beslöts att jag skulle komma på sjukhus. Jag
kom.

   Jag hade observerat att min familj såg på mig
såsom på en, som man kan tvivla på. Jag tänkte;
»de ha talat med mina läkare och ha fått olämpliga
underrättelser.» Jag är smålänning och alltså
ohyggligt sund. Jag är frisk, men kanske litet trött. Detta
kallar familjen sjukdom.

   jag medger att jag var trött och slö. Men jag
tänkte icke på Döden. Jag ansåg Döden fullkomligt
utesluten, låg och stirrade i taket, då jag icke läste
böcker, drack grogg med besökande vänner, som sågo
undrande ut, och jag planerade en helt ny filosofi,
utgående från ett lugnt horisontalt och behagligt
sängläge. En dag kom en läkare, en vän, till mig och sade:

—   Du är mycket sjuk och måste opereras. Vi tar dej
i kväll klockan nio.

   —     Nej, sade jag, jag hade tänkt att få leva litet
till. Och för resten är det brutalt att dra en människa
ur sängen så här. Jag måste sköta om mitt hus, innan
ni kommer med kniven. Och jag måste tala med någon
kamrat om det som måste göras efter min död.

   —     Nå, vi väntar tills i morgon med operationen.
Men vi tar dej klockan sju i ottan.

   —  All right!

   Jag tänkte: »Skall jag dö nu? Jag måste ta hit ett
par vänner.»

   Två kommo, den ene var läkare. Jag sade: —
Berätta! Fullkomligt sanningsenligt!

   —     Ja, sådant berättar vi i vanliga fall inte för
bönder. Men jag vill säga, att det finns intet hopp. Det
vore ett absolut underverk — — —

   Jag kan säga att denna underrättelse gjorde intet
som helst intryck på mig. Jag gjorde några
bestämmelser angående det lilla jag kunde lämna efter mig
och sade: — Nu ger vi fan i all så kallad tristess! N11
tar vi en grogg. Men jag skall inte dö i första taget,
för jag har så mycket kvar att göra. Jag tror att du
ljuger, sade jag till doktorn. Säg ut! Skall jag dö?

   —  Det vet jag inte.  Du lever ju nu.

   —  Tror du att jag    tål operationen?

   Och jag slukade groggen. — Du är en bra kamrat.
Var med, då dom öppnar min mage!

   Jag blev rakad och    förd in i operationsrummet     på
Sabbatsberg. Allt blev   grått för min syn,   men 
behagligt grått. Jag kände intet av rädsla. Man hade sagt
att jag skulle dö och jag frågade varför man
besvärade mig med en operation. Jag hörde allt som sades.
En ung kandidat viskade:

   —  Det var en fan att va säker!

   Jag blev stolt och föresatte mig att säga en
lustighet (ty jag var redan då skämttidningsredaktör).

   Jag tänkte säga: — Nu när ni har skurit opp mej
och ska sy ihop mej igen, så glöm för faen inte nåra
pressjärn eller trårullar eller nåra nålar i mej!

   Läkaren frågade: — Är du färdig? Nu lägger vi
på masken.

   Jag svarade: — Var så god! och någon lade masken
över mitt ansikte.

   Jag var absolut klar — tycker jag nu — kanske
misstar jag mig. Redan innan masken kom på, såg jag
allt som ett obevekligt vitgrått <i>allt</i> framför mig —
läkarnas ansikten, deras vita rockar, deras allvarliga
miner, sjuksköterskornas hämmade erotik, skålar med
pincetter i, flaskor och glas och gummiförhållanden.
Allt var vitt med någon aning om grått. Och jag
började, efter mitt eget recept: — Nu när ni har
skurit opp mej å ska sy ihop mej igen, så glöm — — 
a — — rrr — pressjärn — — årrr — — a —  — a —  — 

   Och så var jag borta ur sinnevärlden.

   Denna min tillvaro kunde lika gärna ha varit döden.

   Naturligtvis är det oriktigt att säga att jag tangerat
Döden. Men efter allt att döma måste jag en gång
ha varit så nära dödens grind, att jag kan säga mig
ha snokat, gluttat, kisat över den eller emellan dess
spjälor.

   Rädsla kände jag icke.

   Och jag är absolut övertygad om att ingen
människa, just då hon skall dö, känner rädsla inför döden.
Så gott, så obegripligt gott och underbart vackert är
livet att det låter oss dö lika omedvetet som vi födas.
Skrik av en döende är absolut besläktat med den
nyföddes skrik. Ju vildare ett skrik låter, ju mindre lider
människan.

*

   Jag trodde att jag vaknade. Framför mig hade jag
en vägg i diskret vitgrå färg. Jag stirrade på den.
Ur den väggen kommo grekiska skulpturer i massor,
sköna, med ädla lemmar. De nalkades mig. Och jag
tänkte: »Detta är konst! Detta är Hellas! Detta är det
vackraste!»

   De lösgjorde sig ur väggen och blevo immateriella,
de voro belysta från ena sidan och tvärsigenom dem
kunde jag se väggen, deras ursprung. De kommo
närmare och blevo allt större i perspektivet. Och till slut
lade de sig på mina ögonglober — deras magar och
bröst täckte mig — och jag tänkte: »Jag är
vansinnig! Jag måste bli klok! Detta är sjukdom.» Jag slöt
ögonen, ty jag kände tyngden av marmorkroppar
över hela ansiktet.

   När jag öppnade ögonen igen, seglade dessa
skulpturer tillbaka — långsamt in i väggen, deras ursprung.
Jag försökte röra armarna, men jag kunde inte. Jag
låg i en säng och begrep inte ett dugg av min
tillvaro annat än möjligen det behag som man känner
då man icke kan vänta telefon.

   Vad har hänt? Jag visste det icke. Jag hade icke
något av längtan att röra en arm eller ett ben. Det
enda jag möjligen förstod och kände, var en ljuv
trötthet över ögonlocken. Men skulpturerna, de
klassiska och helleniska, var voro de?

   De kommo igen! Så snart jag öppnade ögonen och
tänkte på dem, kommo de nya och föryngrade rakt
ut ur väggen och rakt på mig, mina ögonglober. Och
plötsligt måste jag brista i skratt. Jag kom ihåg några
gamla målarvänner från München — vi talade om
språk och särskilt tyska — ansehen, angucken,
anschauen — titta på, energiskt beskåda: beaugapfeln,
ögongloba — — ha, ha! Och jag somnade.

   Jag vaknade och försökte röra på armarna, men
det lax inte. Misslyckandet störde mig icke alls. Men
skulpturerna kommo och gingo. Något så vackert har
jag aldrig sett. Färgen var något gammal, gulaktig
och marmorn tycktes vilja vittra. Jag roade mig med
att framkalla dessa bilder och fann att det gick bra
om jag försökte vinda med ögonen. Med detta övade

jag mig mycket och försökte stundom skratta, när jag
tänkte på det nya verbet: beaugapfeln.

   Goda och älskande kvinnor — båda sorterna — hade
prytt mitt rum med blommor. Stundom kommo
kvinnor in, men jag som hörde allt, hörde också hur de
viskade i tamburen: — Det är väl inge hopp! Han
ska väl dö!

   Jag låg och viftade åt dem med ena ögonlocket, full
av morfin och konjak, som jag fått av Helge Johnson,
och tänkte: »Akta er små fruar, när jag kommer ut
igen!»

   En morgon såg jag ut genom fönstret. Jag
överraskade mig själv då jag fann att jag kunde röra på
huvudet. En faun kröp i ett träd och en dryad sökte
smyga sig in i sin stam skälvande av rädsla för det
som kunde ske. Och jag skrev en dikt om detta och
fick fyrtioen graders feber och slutade att vara skald.
Jag har aldrig skrivit någon lyrik sedermera. Jag blev
allvarligt sjuk och fick fantasier, vilka äro absolut
obehövliga och ohygieniska för skalder. Jag hade en
flaska munvatten, något som slutade på <i>-ol</i>. Den
stod på en hylla bland mina andra hygieniska artiklar.
Den flaskan blev en sjörövare, en pirat från
Medelhavet, som levde och viftade med sitt orientaliska
svärd flera dar. Och de blommor, med vilka mina
kvinnliga vänner försökte förljuva min tillvaro, vordo
till ansikten och deras blad och grenar blevo giriga
händer och fingrar som viftade och gjorde mitt rum
till något vansinnigt.

   Just nu när jag skriver detta, har jag en -olflaska
på hyllan över mitt toalettbord och just nu börjar
den bli en vild sjörövare från Marocko. Tandborsten
bredvid blir hans svärd och tvålasken blir en kista
full av diamanter och pärlor och vapen och små
avlånga flaskor fulla med rosenolja. Och bakom på
hyllan luta sig hjärtan mot väggen, mumifierade
hjärtan av kvinnor som han älskat ihjäl. Min nattrock
blir en aktör med stora mimiska kapaciteter och själv
blir jag en människa som fortfarande funderar över
det stora problemet: Döden, som inte finns!

Det enda vi människor någonsin få reda på
härvidlag är insjuknandet och möjligen konvalescensen. Gud,
naturen, Makten, Alltet är den orubbliga lagen, mot
vilkens kind jag lutar mig just nu, frisk efter
vandringar, glad efter betraktandet av färger, tankfull efter
läsning av böcker och sjuk av längtan att skriva
något bättre än detta.
</chapter>
<chapter name="Överrocken">
<h2><small>ÖVERROCKEN.</small></h2>

Min vän disponenten är en glad och god människa
på ungefär etthundrafyrtio kilo och i besittning av
en förstklassig motorbåt med alla moderna
bekvämligheter. Han älskar skärgården och tillbringar där den
tid av livet, som icke upptages av resor till exotiska
länder. Hans tillvaro är lugn men rörelsefylld. Han
tror att resorna skola komma honom att magra, men
han ökar regelbundet i vikt. Hur skall detta sluta?

Den ansenliga kroppshyddan gör att hans kläder
icke passa vem som helst. I hans ulster skulle en
avsevärd del av min familj kunna få huld och skydd.

Nyligen voro jag och några andra bjudna av honom
på en tur ut till norrskärgården. Det var vackert men
kallt. Om morgnarna var däcket vitt av frost, men vi
hade medel ombord att hålla oss varma — jag menar
naturligtvis kolhydrat, fett, äggvita och en massa
vitaminer. Vi hade ankrat i en lugn vik och icke legat
där länge förrän vår gemensamme vän, fiskaren Janne
Vågman, syntes närma sig ur ett sund. Han hade
tagit upp sina strömmingsskötar och ville nu göra oss
delaktiga av havets skatter — naturligtvis mot skälig
ersättning.

Vi skulle just äta frukost och Jannes ankomst var
ovanligt lämplig. Ty finnes något bättre norr om
ekvatorn än nyfiskad strömming, så färsk att den
nästan skriker då man på halstret förvandlar den till
sotare? Janne inbjöds att deltaga i vår frukost och
han var klok nog att icke säga nej, men han föredrog
biffstek framför sotare. Icke heller grinade han illa åt
akvaviten eller pilsnern.

   Janne är en liten mager man på sextio år, seg och
brun som en torr böckling. Fattig som en lus på en
flintskalle är han och ensam på sitt skär. Dåliga nät
har han också och hur han knogar, kan han inte bli
rik. Ty det är så, att pengar och välmåga icke trivas
hos somliga. Han går och sitter och ror och seglar
för sig själv och spottar ibland ut den utnyttjade
mullbänken och säger: — Håhåjaja! Faen!

   Så resonerar en filosof och rospigg. Kanske är det
intet djup i hans livsåskådning, men det är skäl att
undra, om Kant eller Boström kommit längre i
begripande av tillvaron.

   Som jag nyss sade, var morgonen kall och Janne
Vågman var inte välklädd. En vanlig stockholmare
skulle iden ottan fått lunginflammation ett par gånger,
men Janne hackade bara litet tänder i sina tunna
bomullsbyxor och trasiga skor. Nu var han emellertid
i rospiggarnas himmelrike, ombord på en lyxmotorbåt
som innehöll biffstek och öl. Han fyllde långsamt och
vällustigt sin kavitet med dessa guds gåvor och talade
i ett sträck mellan tuggorna, ivrigare ju mera välmågan
växte inom honom. När hans lycka började ta sig
uttryck i rapningar och han icke hade plats för mera
mat, ville han ro hem, men vi tyckte att kaffe skulle
sätta sprätt på det hela. Och när han sväljt ett par
heta koppar och fått en svart cigarr i en lucka i
tandklaveret, reste han sig på allvar och tog avsked.

   Disponenten sade:

   — Vill inte Vågman ha lite kaffe med hem till
gumman? Men det är ju sant — Vågman är inte
gift — eller hur är det?

   —     Näe, disponenten, d’ä väl ingen h’idé te ha ko,
när mjölken är så billig!

   —     Si sån en rackare, ropade vi alla. Jojo, Janne
vet nog hur han skall ställa det för sig. Men har inte
Janne någon som kommer och styr och ställer för
jämnan?

   Jannes ögon blänkte till litet.

   —     M’åjo, h’o h’änkan på Lillskäret kommer väl å
ordnar å skurar å grejar lite åt mej iblann. Men ’o ä
ju gammal förståss.

   —     Hör nu, Vågman, sade disponenten. När Vågman
går opp på däck så titta in i styrhytten. Där hänger
en gammal överrock, som bestämt skulle passa
Vågman, för det är ju si och så med hans kläder. Det
blir vinter snart och kallt. Inte är rocken för liten
åtminstone. Så mycket ögonmått har nog Vågman.

   —     H’ånej, dä blir nog h’över te h’en väst, va de
h’anbelangar. Jaha, då får jag tacka så mycket för
välfängningen! Ajöss!

   Och Vågman försvann, medan vi bolmade på våra
kaffecigarrer.

*

   Nu var det så, att uppe i styrhytten hängde icke
disponentens gamla överrock, sliten men solid och
ägnad skärgården, ty den fanns i skansen, utan hans
nya, elegant sidenfodrade, köpt i London, beställd hos
kung Georgs privatskräddare.

   När vi kommit upp på däck och disponenten
behövde sin överrock, var den borta. Vi anade
sammanhanget. Och när vi fått fram våra kikare, sågo vi
Vågman ro in i sundet, iklädd det mondäna plagget.
Man kan icke säga, att det passade honom. Han såg
nästan makaber ut, där han rodde. Hans trasiga skor
stucko fram under paletån och han hade vikt upp
ärmarna en aln för att kunna sköta årorna.

   Vilken annan som helst än disponenten skulle ha
rättat misstaget, men jag började ju denna historia
med att säga att han är glad och god. Vågman skulle
icke ha förstått ett ombyte. Ett sådant hade gjort
honom till skeptiker.

*

   Men i dag, säger och skriver den 10 november,
uppenbarade sig Janne Vågman vid Slussen i
Stockholm åtföljd av änkan på Lillskär. Hans kläder voro
förstklassiga, fast de voro sydda av skräddaren på
Örholma, och änkan på Lillskär hade en splitter ny
sidenklänning, sydd av sömmerskan på samma ö.
Materialet till dessa ekiperingar hade hämtats ur
disponentens överrock. Och Janne försäkrar att han har
kläder för sitt återstående liv, flera kostymer —
helgdagskostymer, vill säga. Och änkans sidenklänning
räcker säkert hela hennes liv, om hon inte passar på
att bli högfärdsgalen, ty hur fruntimmer kan sluta vet
man aldrig.
</chapter>
<chapter name="Litteratur">        
<h2><small> LITTERATUR.</small></h2>

   Jag hälsade på min gamle vän brukspatronen, som
jag icke sett på många år. Han njöt sitt otium cum
dignitate men hade tråkigt.

   —     Jag duger inte längre, min gosse, jag är för
gammal. Och det äcklar mig att se, hur den nya tiden
ställer om med allt som vi gamla lagar i ordning så
bra. Jag sitter hela dagarna i gungstolen och röker
och snurrar tummar och tittar i taket, jag som gnodde
omkring överallt som en tätting förr i världen.

   —  Läser inte farbror?

   —     Läsa! Jag har tammefan inte sett i en bok på
trettio år. Då läste jag Wilhelm von Braun. Det var
en karl det, och inte en sån där förbannat mjäkig
smulgråt som det nya släktet. Finns det nån som
skriver nånting nuförtiden?

   —     Jojomensan. Lassvis! Farbror borde skicka efter
litet böcker då och då. Läsning förhastar tiden.

   — Jag förstår mej inte på böcker. Men du kan ju
säja till i bokhandeln i stan, när du passerar, att de
skickar några stycken. Du kan ju välja åt mig, du som
förstår sånt där.

   —     Vad vill farbror ha för slags böcker? Ska det
vara filosofi eller historia — eller kanske erotik?

   —     Erotik, ho ho! Jaha, i alla fall hellre det än
Filosofi. Historia har jag, jag menar mina gamla
skolböcker och de räcker mitt liv ut, om jag skulle vilja
sätta mig på skolbänken igen. Men erotik, ho ho, jaha
det kanske inte vore så dumt. Skriver dom erotik
nuförtiden?

  —   Dom skriver knappt något annat.

  —     Såna rackare! Säj till att bokhandeln skickar mig
ett dussin böcker, men det skall vara ordentlig erotik,
inte sån där gudsnådlig som dom skrev när jag var
ung. Då grät dom en skvätt på var sida innan prästen
fick hand om dom.

  —     Jag skall skicka farbror något av det allra
modernaste och i dom böckerna har prästen inte ett dugg
att säga till om.

*

  Jag lät bokhandeln skicka gubben ett urval av vår
modernaste romanlitteratur. Några månader efteråt var
jag åter gäst hos min gamle vän.

  —     Jag har egentligen skickat efter dig för att ge
dig en ordentlig avbasning, innan vi börjar middagen,
sade han. Hör du, vaffaen var det för skräp du
rekvirerade åt mig? Det var ju humbug alltsammans. Jag
skickade tillbaka hela surven och frågade om de inte
brukade läsa igenom böckerna, innan de sålde dom.
För det är väl en handlandes plikt att känna till det
han säljer. De svarade att de kunde inte ta tillbaka
böckerna för att de var uppskurna och skyllde
naturligtvis på dig. Detta med all rätt. Hör du, säg mig
nu allvarsamt: Vad menas med alla dessa streck och
prickar, som de fyller ut sidorna med? Rätt som det
är kommer man till en intressant situation och blir
nyfiken förstås, ho ho, och då fortsätter dom
lymlarna inte utan skriver tre streck eller en hel rad med
streck eller flera rader med streck. Vad fan menas
med det?

   —     Men vill farbror verkligen säga att farbror inte
förstår meningen med strecken?! De betyda att
läsaren får tänka sig själv resten av situationen.

   Brukspatronen slog näven i bordet så att
groggglasen hoppade.

   —     Tänka sig själv! Är du likadan som de andra
tokstollarna till författare, så ger jag inte en styver
för hela ditt så kallade författarskap! Tänka sig själv?
Nej så dra nu innerst! <i>Ska jag behöva tänka mig
själv resten?</i> Det var det oförskämdaste jag hört i
hela mitt långa liv!!! Med sådana bokpriser som nu!
När jag betalar för en bok, så ska jag förbanne mig
inte behöva tänka mig själv något. Såna latdrögar!!
Komma med prickar och streck i stället för klara rena
verba! Nej, min käre Albert, du är på dåliga vägar
och det är alla dina så kallade kamrater också. Och
jag svär heligt att jag aldrig skall ta i en bok mera.
Prickar och streck!! Har man någonsin hört något så
älvabefängt oförskämt.

   Och eldröd i ansiktet av rättmätig vrede tömde
patronen sin grogg.
</chapter>
<chapter name="En berättelse från Söderhavet">
<img></img>
<h2><small>EN BERÄTTELSE FRÅN
SÖDERHAVET.</small></h2>

Sjömannen Johan Östergren från Rådmansö i
Roslagen hade alltid haft tur både i hamn och på sjön.
Han var en glad själ med både mungiga och
handklaver och en två liters snusburk i sjökistan, vägrade
aldrig för en flicka eller en sup och hade nu klarat
tjugu års djupvatten utan att ha förlist mer än två
gånger. Om föräldrarna levde, visste han inte, ty han
hade aldrig skrivit hem. Men det var hans avsikt att
komma och överraska dem med mycket pengar och
fina klädestyger och stanna och ta styrman och bli
kapten på någon bogserbåt i hemkrokarna.

Detta blev dock aldrig mer än en vacker tanke.
Ty Johan Östergren lämnade icke någon hamn utan
att vara läns på varenda cent. Ofta kom han halvnaken
ombord i sista ögonblicket, men glad som en lärka.
Det enda han verkligen brydde sig om var snuset, ty
han lagade alltid att snusflaskan var packad till
bristningsgränsen. Inte fanns det alltid så bra snus som
hemma, men det som fanns fick duga. Ty utan snus
var Johan betydligt nedstämd i anseende till tonen.

  Nu var han fyrtio år gammal, lika ung och lika
glad, och var matros på en engelsman, som mest höll
till i Stilla havet. Hyggliga kamrater, bra gubbe,
varmt och bussigt för jämnan, ty man rörde sig mest
i närheten av linjen och sysslade med kopra.
Flickorna där nere på öarna voro solbrända och livade
och när Johan tog fram handklaveret, voro de sålda.

  Men en natt övergavs Johan av sin tur. Hur det
gick till, fick han aldrig riktigt klart för sig, men
båten gick under i en fruktansvärd orkan. Ensam av
hela besättningen räddade sig Johan i land på en ö
mellan Christinas Island och Jarvis Island, således
alldeles under ekvatorn. Hur han kom i land, visste
han inte. Han bara simmade i kolsvart natt och
bränningar, fick tag i en åra, slog sönder knän och
armbågar, hasade sig upp och somnade på en sandstrand,
ty han var trött intill döden.

  Nu kan man ju säga att Johan Östergren fortfarande
förföljdes av sin tur, ty han var den enda räddade.
Men hans snusburk låg på havets botten och själv
hade han klarat sig som han gick och stod, eller
rättare låg i kojen, i skjorta, byxor, smärtingskor,
sjömanskniv och med snusdosan i fickan, en dosa köpt
i Norrtälje och utom plats för snuset även försedd
med kniv, spegel och kam, en underbar möbel från
Åhlén & Holm.

  När Johan kom till medvetande och befann sig
räddad till livet, var hans första åtgörande att lägga in
en stadig mullbänk av det våta snuset. Därpå började
han orientera sig.

  Av själva fartyget syntes icke ett spår. Men en del
grejor lågo och slogo i strandbränningen, en 
däckssoffa, några bitar rundhult, ett par tunnor odi ett
stycke av en mast med vidhängande tågvirke. Men
ute vid ett rev, där tydligen grundstötningen hänt,
låg något och guppade i dyningen. Det såg ut som ett
hus, det var väl själva bryggan. Och nu såg han, att
en del bräder och andra obestämbara föremål voro på
väg i land, ty det var pålandsvind.

   Skog, låg skog, fanns på ön, men inte en palm,
alltså inte något att äta av det slaget som palmer
kunna förse hungriga sjömän med. Och det var inte
utan att han kände sig liksom lite sugen. Han
började känna något som liknade omsorg för
morgondagen. Kanske var ön obebodd — — och han frös
litet, fast solen sken obarmhärtigt och likgiltigt, men
välgörande på hans våta skjorta och byxor. Han hade
aldrig läst Robinson Crusoe, bara katekesen och
bibliskan och det som förekom i folkskolan på Rådmansö,
men av allt detta kom han bara ihåg några
bibelspråk, Gustav Vasa, Karl XII och
multiplikationstabellen. Han kände sig ganska ruggig till mods.

   Alltnog — han fann sig stå inför livets blodiga
allvar utan handklaver och mungiga, utan snus och
tobak och annan mat. Han hade visserligen under sitt
långa sjömansliv hört historier i skansen om folk, som
levt av rötter på obebodda öar och folk som ätits upp
av kannibaler — fötter och händer skulle vara det
bästa — och han påminte sig en historia om en
irländare, som blivit kung på en ö, som beboddes av
människoätare.

   Det enda irländaren hade emot sina underlydande
var deras matordning, särskilt vid festmåltiderna.
<i>Fylld missionär</i> var den finaste rätten. Man dansade
litet först, slog ihjäl missionären, rakade honom och
gjorde en grop, vars botten man beklädde med stenar.
Så gjorde man upp en eld i gropen, fyllde
missionären med bananer och ostron, sydde ihop honom,
lade honom i gropen och täckte över honom med
glödgad sten. Irländaren måste medge att det blev
gott, men så kung han var, passade han på att rymma
en natt i en kanot och blev upptagen av pärlfiskare.
Allt detta och mera till passerade Johan Östergrens
hjärna innan han fullt fattat sin nya situation. Det
första han hade att göra var att undersöka om ön var
bebodd och vilka möjligheter han hade att klara sig.
Ty att brista ut i förtvivlan ligger icke för rospiggar.

   Över den låga skogen höjde sig ett berg av ganska
blygsamma dimensioner. Detta besteg han och såg att
ön var ganska liten. Men vatten fanns — en liten
rännil som bildade ett fall mitt i skogen. Det var gott
källvatten. Det enda liv han såg var småfåglar i lysande
färger. Men mat, frukt? Han hittade ett slags
bärbuskar, men de kunde ju vara giftiga. Nej, då var det
bättre att vänta tills ebben kom och gå och plocka
musslor och allahanda sjödjur. Sådant hade han varit
med om. För resten började det riktigt riva innanför
svångremmen. Han gick till stranden igen.

   Inte visste han så noga var han var heller. Det var
flera dagar sedan båten lämnade Honolulu med kurs
söder ut. Och jämt i gungan hade han varit hela tiden,
ty kamraterna hade lyckats klara en kagge gin in i
skansen. Och frivakterna hade bestått av fest med
ackompanjemang av Johans mungiga.

*


   Nu är det icke min mening att beskriva Johans
robinsonad på den lilla atoll där han kastats i land.
Fem år — fem år bodde han där och livnärde sig av
rötter och de mollusker som myllrade på stranden
vid ebbtid. Han hade bärgat en del grejor ur havet
under tiden, bräder, vrakspillror, och byggt sig en
koja på ett torrt ställe. Men eld hade han inte. Hans
försök att göra fnöske och slå eld hade alltid
misslyckats.

   Hans hår och skägg fick växa och han såg ut som
en vilde, gick utan en tråd på kroppen, ty snart
började hans kläder visa tecken till undergång. Då
lade han resolut bort resterna av kostymen och hängde
upp dem på väggen i sin koja. Han blev icke
vansinnig och glömde icke att tala, ty han var ju rospigg
och hoppet om räddning satt säkert rotat innerst i
hans själ. Hans räddning var musiken. Av ett slags
bark, som påminde om björknäver, hade han gjort sig
ett instrument, sådant som användes på svenska
landsbygden av särskilt benådade musikgenier. Man lägger
in det i munnen på ett sätt som är de invigdas
hemlighet och blåser — jag hade en beväringskamrat,
som kunde härma esskornett med detta primitiva
glädjeämne.

   Och så sjöng han sina roslagsvisor och engelska
chants, blev virtuos, ja konstnär. Tuggade sina rötter
och slukade sina musslor.

   Han blev filosof och började tro att hans sätt att
leva var det enda riktiga för honom. Naturligtvis
försökte han fiska och hade en flotte av plank, med
vilken han gjorde utflykter inom korallrevet. Han hade
gjort en rev av en smäcker lina, som han hittat på
stranden och beväpnat med krokar av spik, som han
slipat och böjt till ändamålsenlig form. Men en viss
motvilja mot de svarta trekantiga fenor, som dagligen
gjorde sina lovar innanför revet, plus en sällsynt
stark självbevarelsdrift kommo honom att hålla sig på
områden, där faran var utesluten.

   Men jag märker att jag förirrar mig in på
detaljernas hala fält. Om jag hade fantasi, skulle jag kunna
göra en bättre Robinson än Defoes utan Fredag och
utan sentimentalitet på grund av Johan Östergrens
berättelse. Gode läsare — tänk er själv fem års
ensam nakenhet, visserligen under linjen, men ändå!

*

   En natt mot slutet av sin femåriga isolering
vaknade Johan Östergren av ett kanonskott. Han rusade
upp ur sin lya och såg raketsignaler på havet. Det
blåste storm. Och den ökade och ökade. Blixtarna
ljungade genom natten — och intet kunde han göra.
Ett fartyg höll på att gå under där ute på samma rev,
där han en gång förlorat.

   När det blev ljust syntes intet av båten. Men i
bränningen alldeles nedanför hans koja såg han något
ligga och rulla. Det såg ut som en människa och han
vadade ut, fick tag i byltet och drog upp det på
stranden. Det var en kvinna. Hon såg ut att vara mellan
fyrtio och femtio år, linhårig och ganska fet. Han
företog sig att rulla henne för att få ut vattnet som
hon slukat. Och inom kort började hon visa tecken
till liv. En vild glädje grep ljuvt om Johans
hjärterötter. Det var dock en människa, fast det var ett
fruntimmer. Johan hade glömt att kvinnor funnos på
jorden, glömt alla sina äventyr i olika hamnar runt
jorden, glömt all maskulinitet. Nu gällde bara att få
liv i en medmänniska, en eventuell kamrat i
ensligheten, en hushållerska, som kunde gå och plocka
musslor och koka kaffe om morgnarna — — - men
för fanken, han hade ju varken eld eller kaffe!

   Det som nu följer verkar saga och osanning. Men
världen är liten, mycket mindre än man vill tro. När
Johan äntligen fått liv i henne och hopp om hennes
tillfrisknande, slog hon upp ögonen och de voro blåa
och mycket matta.

   —    Var är jag? frågade hon. På svenska. <i>Svenska.</i>
Tänk det! Hon var den enda överlevande från den
sjunkna båten, akterstäderska till professionen. Och så
svimmade hon.

   Johan Östergren, vilden med alnslångt hår och
skägg, filosofen, bar henne till sin koja, lade henne
på sin bädd och tog fram sin största dyrgrip, en
kagge kaliforniskt vin, som han räddat i land en gång.
Många gånger hade han bärgat sprit, men alltid ställt
till små fester för sig själv, och förtärt det, sjungit
och spelat. Men det kaliforniska vinet var för svagt
att njuta av för en gammal djupvattensjöman och lian
hade lagt det åt sidan. Nu kom det väl till pass.

   Han hällde några droppar i ett musselskal och lät
det komma innanför den räddades läppar. Hon drog
en djup suck och vaknade. Nu först blev hon rädd.
Johan såg fruktansvärd ut. Hans långa hår och röda
skägg, som räckte till midjan, förfärade henne. Kanske
även hans nakenhet. Men den måhända i mindre grad,
ty hon var ju en mogen kvinna, en akterstäderska.


   Med matt stämma berättade hon om sitt öde. Hon
var från Grisslehamn, hade tidigt kommit till Amerika,
till San Francisco, och så småningom ägnat sig åt
havet. Nu hade hon förlist med en amerikansk båt,
som var på väg till Japan. Hon hade genomlevat
ganska mycket. Men illa hade hon inte mått —
överhuvudtaget. Ty hon var ganska fet. Och började känna
sig hungrig, ett gott tecken. Men hon hade stoppat
några sandwichs i kjolfickan just innan hon hoppade
i sjön. Funnos de?

   Johan hade löst upp hennes kläder, befriat henne
från snörlivet och lämnat endast kalsongerna kvar.
Om smörgåsarna funnos, voro de bara gröt. Och det
voro de. Kjolen och blusen hade han hängt till
torkning ute i solen. I kjolfickan låg en grötliknande
blandning av skinka och bröd.

   Nu först märkte Johanna — ty hon hette Johanna
Vicklund — att hon var naken, och hon slog ned sina
ögon och tittade mellan fingrarna på vilden Johan
Östergren. Han såg inte illa ut men fasaväckande och
samtidigt lockande med sitt primitiva skägg, sitt
sten-åldershår och sin kropp, som såg ut i färgen som en
gammal fiol och var ett spel av muskler. Dunkla
drifter vaknade i Johanna Vicklunds själ trots hennes
eländiga tillstånd. Hon började fråga ut Johan
Östergren och han berättade. Om sitt liv som sjöman, om
förlisningen och sin ensamhet under fem långa år. Ty
fem år måste det ha varit. Han hade huggit in dagar
först ett par år i en sten, men så småningom hade han
givit fan i det. Och sedan hade han bara räknat
regntiderna. För resten visste han årtalet, då han förlist.

   Ja, Johanna Vicklund visste ju årtalet nu, så det
stämde. Fem långa år! Att Johan hade kunnat klara
sig! Men si rospiggar, det är folk, det!

   Men nu skulle de ha något att äta. Och Johan gick
ned till stranden och kom tillbaka med mat, som alls
inte gick i Johanna Vicklund. Utan han måste gräva
ur hennes kjolficka gröten av skinka och bröd. Men
när ebben kom skulle hon få ostron, nära på så bra
som blue points, och dem kände hon till från Amerika.

   Hon hämtade sig snart. Johan hade torkat kjolen
och blusen. Kalsongerna fick torka på kroppen. Hon
var litet matt — undra på det efter allt det hon
genomlevat! Hon hade i sista stund fått tag i
korkbältet, som låg under hennes koj, men varit dum nog
att lösa upp knutarna så snart hon kände botten. Så
kom en grov bränning och slängde omkull henne.
Men si fruntimmer! Hon medgav det själv.

   Ja, det var en underbar dag för dem båda. Johan
talade som en turbin, ty han måste häva ur sig allt —
tycker nån det! Och Johanna talade om sig själv.
De hade gemensamma bekanta från Arholma och
Väddön, och när allt kom omkring hade de nog
dansat tillsammans i barndomen. Och vad åldern
beträffar, voro de ju jämspelta. Livet är underligt,
särskilt för sjöfolk.

   —     Om jag hade en sax, skulle jag klippa dej i ’åre,
sade Johanna. Å i skägge mä för rexten. Have you
got a pair of scissors? No! Å så skulle jag sy dej ett
par byxor av min kjol. För du sir inte ut som en
människa! Men åjojoj! Hur ska vi komma härifrån?!

   Och så kom gråten.

   Det blev kväll. Johan Östergren hade lagat i
ordning en supé av rötter och musslor och tagit fram sin
kaliforniska vinkagge. De sutto tillsammans blickande
ut över havet, där solen just gjorde sig i ordning att
sjunka. Och Johanna Vicklund blev rörd. Hon glömde
situationen, kände bara tacksamhet mot Johan, som
räddat henne från en säker död, och hon ville belöna
honom på något sätt, visa, att hon verkligen satte
 värde på hans skarpa tag ute i bränningen, då han
 drog henne i land. Hon hade tagit på sig det torkade
 snörlivet och snurrat ihop håret baktill i nacken.
<img></img>

   Hon tänkte: »Tänk om jag skulle ge honom en
 kyss!»

   Och hon kom ihåg skärgårdsnätter med dans på
 logar och dunkelröda kyssar i hö eller under månens
 skära, när nattviolers doft gick genom båda
näsborrarna och rakt in i hjärnan och man blev galen och
 matt och ljuvligt sorgsen.

Hon lutade sin feta akterstäderskekropp närmare
vilden Johan Östergren och tänkte ännu en gång:
»Ska jag ge honom en kyss?»

Johan syntes oberörd, där han satt ocli tuggade på
en kalé-kalérot och spottade röd saliv.

Johannas känslor blevo henne övermäktiga och hon
viskade — medan hennes barm ville spränga
snörlivet: — Johan, i kväll vill jag ge dig något som du
icke har fått på fem år!

Då vaknade Johan ur sina tankar och ett vansinnigt
hopp glödde i pupillerna. Han sade:

— Har du snus???
</chapter>
 <chapter name="Skytte"> 
<img></img>
                      <h2><small>SKYTTE.</small></h2>

   Så länge jag minns tillbaka har jag tyckt om skytte,
först med pilbåge, sedan med slangbåge och sist med
gevär. Med slangbåge nådde jag verkligen en viss
färdighet. Skjutning med gevär har jag aldrig lyckats
bringa upp till mästerskap, ty jag började för sent.
Min far hade nämligen en gång vid skjutning fått en
knallhattsskärva i ögat och ville skydda mig för
liknande olyckor. Därför fick jag icke jaga förrän jag
blivit student. Men på gymnasium sköto vi
naturligtvis med remingtongevär på en skjutbana, dock
alldeles för sällan, ty skytterörelsen låg ännu i sin
linda, om den ens kan sägas ha börjat.

   Jag hade tänkt mig att beväringstiden skulle göra
mig till en mästerskytt. Men därav blev intet. Jag
sköt icke ett enda skott under de fyrtiofem dagar jag
på Hultsfreds slätt lärde mig försvara fosterlandet.
Jag minns, vad vår korpral sade åt oss så kallade
herrbeväringar, då vårt kompani första gången skulle
övas i målskjutning:

   —     Detta härna har I lärt er i skolen, så I behöver
inte va mä! Gå å lägg er dännebörte i backen!

   Vi gingo mangrant och lade oss »dännebörte»,
vinkade till oss korpralen, skickade honom efter öl och
porter på <i>mathämteriet</i> (marketenteriet) och tillbragte
förmiddagen i sus och dus, iakttagna och tolererade
av kaptener och löjtnanter med stora magar och
odugliga till fälttjänst, ja avundade av dem. Men
överstens son var vår kamrat, vilket i någon mån förklarar
toleransen.<img></img>

   Så småningom började jag jaga med en
mynningsladdare av sådan farlighet, att jag ännu förvånar mig
över att jag är vid liv. Alla dessa smådelar skallrade
hemskt, när jag i mordisk yra skakade vapnet. Pipan
var surrad vid stocken med mässingstråd och hanen
vickade hotfullt när jag lade an.

   På den tiden fanns mycket hare och fågel i min
hemtrakt och jag tilläts stundom att följa med en
bonde, som var verklig jägare, på hans jakter. Men
jag kan icke påstå att jag lärde mig så mycket jakt i
hans sällskap, ty det dröjde vanligtvis icke länge innan
vi skildes åt i skogen. En gång ställde han mig på ett
harpass. Haren kom och jag överfölls av en
skytteskälva som om jag suttit inne i en gammaldags
kaffebrännare. Naturligtvis sköt jag bom och sökte efteråt
förklara bort bommen genom någon historia, där min
fantasi egentligen hade bort fira triumfer. Men med
kallt hån bevisade bonden att felet var mitt och icke
harens. Sedan har jag aldrig försökt komma med
jägarhistorier eller lögner om jakter. Ty för att lyckas
med detta slags lögner måste man besitta verklig
sakkunskap om jakt.

   Men bonden, som var en skinnstrumpa av Guds
nåde, lärde mig att hitta i skogen och att reda mig
själv i kritiska situationer. De nätter jag tillbragt med
honom i kolarkojor eller lador och avlyssnat hans
historier, ha satt prägel på mitt liv.

   Det jag vet om jakt har jag lärt av Bruno Liljefors
och jag känner ingen bättre lärare. För en
människoålder sedan började vi jaga i skärgården och få jakter
ha väl sådant behag som jakt på sjöfågel. Varje
medlem av vårt skyttelag skall alltid bevara våra
gemensamma vårar och höstar i tacksamt minne, bland min
mannaålders vackraste.

   Detta har kanske icke direkt att göra med begreppet
skytte, men för mig personligen är jakt och skytte
detsamma. Skjutskicklighet kan läras och bibehållas
endast genom allvarlig övning. Jag minns att jag en
sommar sköt fyratusen skott med en 
Huskvarnastudsare och nådde en avsevärd säkerhet. Men sommaren
därpå fann jag att min ekonomi icke tillät mig
fortsätta till verkligt mästerskap, ty vintermånaderna i
staden vid skriv- och ritbordet hade tagit bort en stor
del av den naiva fräckhet, med vilken jag året förut
kommit till verkligt vackra resultat.

   När jag flyttat ut till Grisslehamn, florerade där
knip-, alfågel- och ejderskyttet i hög grad. Men
bönderna hade dåliga gevär, uteslutande mynningsladdare
av livsfarlig beskaffenhet. Och satt en bonde i en
bra skåre och det kom fågel, befann han sig i en för
jägare olidlig situation, medan han stötte ned bitar av
Norrtälje Tidning som förladdning. Jag minns en
gammal gubbe, som beskrev sina lidanden en sådan
morgon. Först kom ett par ejdrar. Han väntade på
skärkarlars maner tills de kommo i linje och klämde till.
Båda dogo på fläcken. Men medan han laddade om,
kom ett band ejder, minst hundra stycken ljög han
tydligen — och fällde för hans vättar. De lyfte innan
han hunnit få ner förladdningen.

    —  Jag grät och     svor och stötte med laddstaken!
Och att si så mycke  kött   i sjön — det blev för mycket
för mig, så att jag började kräkas. Och innan jag
blev färdig med bössan, voro de långt norr över.

   Jag hade sålt en tavla och reste in till Stockholm
för att lyfta mitt grova honorar. Jag gick in i
Huskvarnaaffären och köpte fem stycken bakladdare, vilka
jag skänkte åt de värdigaste Grisslehamnsjägarna.
Naturligtvis gjorde jag en  dumhet, ty man  skall icke
skänka sådana ting     utan  att sätta sig in i 
konsekvenserna. Det dröjde inte länge, förrän de ville ha 
patroner också till skänks, men på detta slags välgörenhet
tröttnade jag snart.

   Jag satt en morgon i en skåre och väntade att
knipor skulle fälla för mina vättar. Stränderna utåt havet
voro garnerade med skyttar. Ett stycke från mig satt
en av dem som jag begåvat med gevär.
<img></img>

   Plötsligt hörde jag det välbekanta, fascinerande
ljudet av svanar över mig. Jag satt stilla och längtade
att få beundra deras vackra flykt. Morgonen var
vacker och kall, solen hade nyss stigit upp, sjön var
mörkblå, blåsten lagom med vackra blanka stråk
bakom kobbarna.

   Svanarna fällde framför min granne. De voro
förbjudna och jag hoppades att han skulle låta bli att
skjuta. Det såg så ut. De lågo mycket nära hans
vättar och jag antog i min barnslighet, att han
beundrade deras skönhet.

   Men plötsligt small det. Svanarna började springa
på vattnet och lyfte så småningom. Men en av dem
flög litet konstigt.

   När vi efter slutad jakt träffades för att gå hem med
vår börda av knipor, frågade jag kamraten, varför han
skjutit och varför han dröjt så länge med att skjuta.

   Jo, han hade legat och väntat på att få dem i linje för
att ta dem båda i ett skott. Patronerna ä dyra — — —

   Jag nedkallade himlens förbannelse över hans huvud,
men han förstod mig icke.

   Dagen efter hittades den ena svanen fastfrusen och
död i blåisen i mynningen av Väddöviken. Skytten
kom med halva svanen hem till mig och sade att han
unnade mig en stek, därför att jag på sätt och vis
varit med om jakten. Detta var min sista jaktdag i
Grisslehamn. Han fick behålla hela sin svan, och att
göra sak av tjuvjakten skulle ha omöjliggjort min
existens i trakten. Men jag lärde mig mycket av
rospiggarnas psyke under denna lilla konflikt.

*

   Den äldste av dem, som fingo bössor av mig, var
väl närmare nittio år då han dog. Och omkring sin
bössa hade han spunnit legender.

   Det fanns ingen bättre bössa i hela Roslagen. Så
snart han siktade på liv, träffade hjärthaglen där de
skulle, och djuret dog knall och fall. Jag hade
visserligen sökt övertyga gubben och själv visat honom med
exempel, då vi voro ute och sköto unggrisslor, att
svenska sexan var bäst därvidlag. Men han påstod att
det slaget fågel var särskilt hårdskjutet och han stöpte
veritabla varghagel på gammaldags maner. Jag äger
ännu hans stöpform. Jag hade visat honom att man
kunde skjuta ejder och skrak med samma sexa på nära
håll eller åtminstone använda engelska fyran, men han
log åt mig och brukade fortfarande sina snärpor.

   När han dött och det blev auktion efter honom,
strömmade jägare dit från hela skärgården för att
söka förvärva den underbara bössan. När den ropades
upp, var jag också med av intresse för fallet, ty jag
ville konstatera, hur långt skärgårdsborna kunde gå i
att överbjuda varandra i fråga om ett gevär, som jag
själv köpt för en summa som icke översteg fyrtio
kronor. Ty om en auktion skötes ordentligt och utroparen
är en kvick och förslagen man med gott munläder, bli
rospiggarna som förtrollade och deras köplust växer
i det oändliga. Det blir en tävlan, förståndet sviker,
särskilt om stärbhuset bjuder på förtäring, och man
tävlar med varandra till bristningsgränsen.

   —    Här har vi en bössa, sade utroparen, och vi
säger väl tio kronor som första bud. Tio kronor! Tio
kronor. Elva sa någon, elva kronor! Kom ihåg att med
den här bössan har liket skjutit fågel och hare och
räv och älg och den ska vara den styvaste bössa
mellan Öregrund och Norrtälje. Femton kronor, d’ä rätt,
Petterson, elva å femti, tolv kronor, öka på, gubbar,
den som får den här bössan, har alltid kött i huset,
femton kronor, femton å femti, många bud, sexton var
det, sexton å femti, tjugu kronor jämnt, var det inte
två som sa tjugu, tjuguen, rätt så, tjugufem kronor,
ja du har ju fått ärva, du Vesterbom, tjugusex kronor,
tretti jämnt, tretti jämnt, trettien, vill du titta i
bössan, tror du inte att hon är ihålig, akta dej att det
inte ligger ett gammalt skott i’na, trettiotvå kronor,
många bud — — —

   —     Hör nu folk, sade skolläraren, som också var
jägare, nog vore det rättvist för exempel, om man
finge provskjuta denna här bössan, för exempel, efter
den nu skall vara så märkvärdig.

   —     Gärna för mig, sade utroparen, bara ni inte
skjuter på mig. Men raska på, för auktionen ska ha
sin gång.

   —     Hör nu skollärarn, sade likets son, som var
sjöman och fått permission från skutan för att vara med
om auktionen — jag har patroner och jag vet, vad
bössan duger till. Kom med, så går vi ut på ängen!
Och alla andra spekulanter går med — all right! Si
det är det märkvärdiga med den här bössan, att den
skjuter igenom vad som helst. Farsgubben orkade
aldrig bära hem all fågel han sköt med en gång
utan måste knoga hem den i flera vändor. Men först
ska vi ta oss en dragnagel! Välkomna in i stugan,
där finns krus med starkt i!

   Skolläraren sade icke nej, det såg man på hans nos,
och ingen rospigg har väl vägrat i vändningen för en
sup för resten. När fägningen var överstökad, tågade
jägarna ut på ängen.

   —  Här ha vi en sten, sade arvtagaren. Och jag
 säger bara det, att jag vill slå vad med skollärarn,
 att om han lägger hatten bakom stenen och skjuter,
 så ska de tre hjärthaglen sitta i hattkullen, fast stenen
 är emellan. Ska vi slå vad?

 —      Slå vad gör jag inte, försäkrade skollärarn, men
 det Österman säger, strider mot naturläran.

 —   Vill skollärarn riskera sin hatt?

 —   Jaha, om jag så ägde tio hattar!

 —   Ta hit hatten!

 Och skollärarn lämnade hatten till Österman, som
 högtidligt satte den ovanpå sin egen mössa.

 —      Nu, folk, ska ni få si! Vet ni hur långt ett
vanligt harhåll är? Jaha, tretti eller fyrti steg! Men jag
 känner till farsgubbens bössa och jag svär och
bedyrar, att på hundrafemti steg skall skollärarn sätta
 hjärthaglena i hatten fast den ligger bakom stenen —
 om han kan sikta rätt förståss!

 Skollärarn skrattade överlägset. Lite dragen var han
 väl också.

 —      Alltså mäter vi opp hundrafemti steg, följ med
 nu, folk!

 De hundrafemtio stegen mättes upp.

 —      Nu går jag och lägger hatten bakom stenen och
 sen skjuter skollärarn! Men håll rätt på stenen!

 Och Österman stegade i väg med skollärarns hatt.

 Men den rackarns Österman hade en fyratumsspik i
 fickan, och under sin vandring fram till stenen stack
 han tre hål med spiken i skollärarns fina hatt, som
 var köpt i Norrtälje och hade kostat åtta kronor. Ty
 den var av äkta velur.

 Sedan sköt skollärarn efter att ha tagit noga sikte
 på stenen. Och si! De tre hjärthaglen hade träffat,

   Allt folket förvånade sig över bössans egenskaper
och skyttarna återvände till auktionen. Men den mest
förvånade var skollärarn. Han måste gå in i stugan
och få en kaffegök till, ty detta var ju ett verkligt
under, nästan överträffande de bibliska.

   När bössan sedan ropades ut, blev skollärarn den
segrande genom ett anbud på hundratrettiosex kronor.
Men några under har han aldrig gjort med det
geväret, fast han påstods vara styv skytt.

   Dock icke så styv som den bekante jägmästaren och
skriftställaren, som efter en ejderjakt vid Hårsten
hade mage att skriva om sträcket: »Jag utvalde en
vacker guding med vardera pipan.»

   Den som säger så är icke jägare och knappast skytt
heller. Åtminstone har han icke varit med om
ejdersträcket.
</chapter>
<chapter name="Den demoraliserade paddan">
<h2><small>DEN DEMORALISERADE PADDAN.</small></h2>

   Man skall inte skämma bort någon levande
fullvuxen varelse. Var och en måste lära att reda sig själv
och all överflödig hjälp föder endast lojhet och lättja.

   Under min förstutrappa bodde en stor padda, som
brukade komma fram i skymningen för att jaga. Min
trappa är av öländsk kalksten och började vittra och
spricka. På sidan under vildvinet var en stor sten borta
och ur det hålet kom paddan på sina bestämda tider.
Jag brukade ta upp henne och sätta henne på mitt
bord för att studera henne. Hon var ett synnerligen
praktfullt exemplar och blev så småningom van vid
mig. Vi kunde sitta länge och stirra på varandra. Hon
hade ett sätt att balja med ögonen, som var
oemotståndligt. Ganska ofta gav jag henne någon mask eller
insekt. Vanligen såg hon likgiltig ut, men då började
ögonen lysa och plötsligt, blixtsnabbt, slängde hon ut
sin långa tunga och förpassade masken med hjälp av
händerna in i det väldiga gapet, under det hon gjorde
passionerade rullningar och vindningar med ögonen.

   En kväll efter ett dagsregn skulle jag plocka
daggmask i min trädgård och på en av gångarna såg jag
vid den elektriska lyktans sken min padda. Hon hade
fångat ena ändan av en väldig mask och satt stilla med
hopknipna läppar och väntade att han skulle släppa
sitt tag i jorden med andra ändan. Stundom tog hon
ett kraftigt tag med händerna, men masken var stark
och satt fast spänd som en sträng. Paddan hade
tydligen tid att vänta. Men jag hade icke tid, utan drog
sakta ut masken åt henne. Antagligen var hennes
första tanke att jag var en oblyg konkurrent, men jag
ville icke nedsätta människornas anseende i hennes
ögon. Hon fick behålla masken och jag valde en
annan jaktmark i potatislandet för att icke störa henne.

  Jakten blev lyckad. Jag fångade flera hundra maskar
och som min rev bara hade tvåhundra krok, var jag
ju en rik man.

  På hemvägen sökte jag upp min padda och tog
henne upp på verandan, lade några stora maskar
framför henne och gick in till mitt arbete.

  Vi umgingos som vanligt några dagar. Jag hämtade
henne och serverade några maskar ur mitt rika förråd.

  Men så småningom började hon infinna sig själv
och blev till och med påträngande, satt och tjurade
väntande på underhåll. En kväll flög det i mig att jag
skulle undersöka hur mycket mask hon kunde förtära
i en måltid. Jag tog tjugu maskar ur min låda och
serverade. Det tog tid, ty paddor måste först betrakta
och liksom fascinera sitt byte en stund innan de
slänga ut den långa tungan. En hygglig padda skulle
ha tackat och gått, men denna satt kvar. Jag flyttade
ned henne på gården, men hon kom upp igen. Jag
hämtade tio jättemaskar till. De förtärdes med samma
intresse. Paddan satt kvar. Hennes mage började
svälla och man såg på dess skinn hur de uppslukade
djuren sökte orientera sig. Jag hämtade fem nya
maskar och de gingo samma väg som de förra. Paddan
gjorde inte en min att avlägsna sig. Av omtanke för
hennes hälsa avbröt jag frosseriet och satte ned henne
vid ingången till hennes bostad. Hon satt stilla. Jag
flyttade henne ett stycke. Hon satt fortfarande stilla.
Jag gick in och arbetade en timme och såg till henne
igen. Hon satt i samma ställning. Då förstod jag att
hon icke kunde röra sig. Hon var ett veritabelt
matvrak, ett dåligt föredöme för yngre paddor. Men så
var också volymen av de förtärda maskarna minst lika
stor som hon själv före intagandet av måltiden.

   Varje kväll kom paddan upp och tittade snålt efter
mask och hon fick för varje gång, fast icke i så
oerhörda kvantiteter som vid det stora gästabudet.

   Emellertid kommo arbetare som lagade min trappa
och jag glömde min gäst.

   Men en dag kommo barnen ropande på hjälp.
Paddan satt i klämma. Jag sprang ut. Fram ur en springa
mellan ett par stenar höll hon på att arbeta sig upp.
Springan var icke bredare än en vanlig blyerts är
tjock. Minst två timmar höll hon på innan hon
pressat igenom sin för dylika företag underbart lämpliga
kroppshydda med dess mjuka benbyggnad.

   Paddan hade blivit inmurad av reparatörerna och
det var ju tur att hon fått inta en så stadig måltid
innan hon internerades.

   Nu kunde den okunnige tro att paddan skulle ta ett
glädjeskutt utför trappan för att börja jaga. Men hon
satt kvar och tycktes vänta på sin obligatoriska
bespisning. Jag hade icke hjärta att vägra henne föda,
ty hon måste ju vara mycket hungrig. Alltså hämtade
jag tjugufem feta, vällustigt yppiga daggmaskar och
serverade. Detta upprepades någon vecka, men 
slutligen tröttnade jag uppriktigt sagt på henne och
lämnade henne åt sitt öde. Hon fortsatte att besöka mig,
men jag gick visslande förbi henne. Jag tyckte mig
se en glimt av hat i hennes ögon för var gång jag
passerade, men jag förblev obeveklig.

   En dag knöt jag en tråd av rött silke omkring
hennes ena bakben, ty jag skulle resa till Stockholm på
en vecka och det intresserade mig att se om jag vid
min återkomst möjligen blev i tillfälle att återse
samma exemplar.

   När jag kom tillbaka, satt paddan på samma ställe,
till ytterlighet avmagrad. Hon hade blivit för lat att
jaga själv. Jag hade demoraliserat henne. För att
väcka hennes självhävdelseinstinkt tog jag henne och
bar henne långt bort, ända bakom ladugården,
övertygad att hon där skulle komma på bättre tankar.

   Dagen efter gick jag dit för att se om hon fanns
kvar. Då rann mödosamt bort genom gräset en stor
huggorm med en väldig ansvällning på mitten. Jag
slog ihjäl honom och skar upp honom för att flå av
det vackra skinnet.

   I hans mage låg min padda, redan åtskilligt
förvandlad. Det var min, ty hon hade silkestråden om
ena bakfoten.

   Jag kände mig som en grym sultan, som sänt
silkessnöret till en före detta favorit.
</chapter>
<chapter name="Stryk">
<h2><small>STRYK.</small></h2>

   Det talas i pressen om aga i skolorna. Principiellt
är jag emot brutal bestraffning. Man kommer längre
genom användande av logik, när barnen kommit så
långt i utveckling att man kan tala med dem. Men
dessförinnan är nog något slags dressyr nödvändig.
Ett barn kan ganska lätt läras att lyda och inse att
något otrevligt händer om det uppträder så eller så.
Alltså: Aga kan och bör användas, då man icke på
logisk väg kan övertyga vederbörande att deras
uppträdande är oriktigt.

   Men uppfostrarens kall är svårt och kräver sin man.
Jag talar nu om normala människor som älska sina
barn eller vilja göra goda medborgare av sina
lärjungar. Man måste först övertyga lärjungen att lögn
och stöld äro de vidrigaste brott som överhuvudtaget
kunna begås. Det är icke svårt att lära ett barn
uppriktighet — att se folk rakt in i ögonen — bara man
själv är uppriktig och sann och kan kika direkt in i
en människas pupiller utan att rodna. Därmed vill jag
icke säga att alla som kunna se folk rakt in i ögonen
äro fina karaktärer. Det är ohövligt att fixera en
människa länge och ofta ser man in i en avgrund av
dumhet.

  Men när en pojke eller flicka talar med mig och
berättar och ser mig spörjande och glatt in i ögonen
och undrar vad denna lustiga farbror skall svara på
en fråga, då blir jag glad och vill frambesvärja alla
goda makter och mobilisera dem för att pojken eller
flickan hela sitt liv framåt skall kunna se folk i
ögonen lika frimodigt som i ungdomens vår.

   Det är otrevligt med stryk, men stundom kan stryk
vara nödvändigt. Det finns lymlar, busfrön, som från
sitt hem eller på grund av hemmets obefintlighet
behöva dask. Dock tror jag att när en pojke eller flicka
blivit <i>pubes</i> och fattar sin egenskap av individ, av
man eller kvinna, är stryk i högsta grad olämpligt,
ty det föder hat. Och vi människor äro icke till för att
hata utan för att älska.

   Jag hade en informator, som försökte imponera på
mig genom att slå mig då jag icke kunde mina läxor.
Jag hade en stor vördnad för hans egenskap av
gymnasist och tog emot stryk två gånger. Men en dag
upptäckte jag att han var <i>dum</i>. Och då jag vid
uppräknandet av en massa tyska neutra med
ljudförändring och slutande på <i>—er</i> i pluralis glömde några
glosor och icke var tillräckligt mycket papegoja och
han glödande av ilska sprang upp från bordet för att
slå mig, rann min småländska självmedvetenhet upp
som ett vackert källsprång och jag slog hans näsa i
blod. Jag lovade honom stryk om han fortsatte i
rörelsens riktning. Jag var femton år och (som jag
tyckte) en man. Det slagets självkänsla får icke störas
hos en yngling.

   Men ohederlighet bör betraffas med kroppslig aga.
Och jag går så långt att jag tycker att i vissa
(otrevliga) fall även vuxna personer böra bestraffas på det
sättet, om de begått något rentav ohederligt eller
något som är mot naturen.

   En man bar sig en gång högst skurkaktigt åt mot
mig. Jag var ung och stark och var icke rädd för
något i denna världen. Hans handling var så småaktigt
lumpen, så idiotiskt egocentrisk att jag (som vill tro
alla människor om gott) måste reagera. Och jag
telefonerade till honom — ty jag vågade inte träffa
honom personligen av rädsla att begå ett mord — och
sade: — Kom ihåg, gosse, att närhelst jag träffar
dig och varhelst i sällskap, på Rydberg eller Grand
Hôtel, slår jag dig på käften, bestraffar dig!

   Alla lymlar äro fega och han fann för gott att
bosätta sig i en annan stad. Han hade begått ett brott
som, om jag velat använda <i>Lagen</i>, kunnat rendera
honom ett par års internering.

   Men om jag hade fått tillfälle att bestraffa honom
med stryk, hade jag efteråt kunnat glömma hans brott.
Ty jag är icke långsint. Och han kunde ha fortsatt att
vara den fina direktör han simulerade.

   Ja — stryk kan vara ett utmärkt botemedel. Men
det måste utdelas med urskillning. Varje moder vet —
eller lär sig — hur hon skall behandla den nyfödde.

   Ungefär på samma sätt måste vi behandla folk som
icke passa i samhället på grund av missriktad
undervisning eller försumlighet i fråga om uppfostran.

   Jag hade en lärare som hatade mig — varför är
ännu en gåta, ty jag var en ganska hygglig pojke i
skolan, om också något originell. Detta förstår jag
först nu. Han förföljde mig och försökte driva med
mig, men det gick ju icke alls, ty jag hade en
medfödd småländsk humor, som översåg både med läraren
och mig själv. Då han märkte att jag var ett hårt och
självständigt material, blev han ännu ilsknare och
hämnades genom att nonchalera mig. Under ett helt
år fick jag ingen fråga i klassen. Men mina skripta
voro felfria och jag begärde <i>laudatur</i> i tyska. I den
så kallade lilla studentexamen fick jag en <i>bock</i>, en
ilsket ditsatt diskvalificering. Jag var värd laudatur,
ty jag hade under två år icke haft något upptäckbart
fel i mina skripta — och det befanns att läraren icke
kunde förklara, varför jag fick bocken. Han hade
rätt, men han hade skrivit av någon tysk berättelse
utan att förstå det rent språkliga i den. Och jag som
satte en ära i att kunna tyska, fick på grund av
lärarens dumhet bara AB+ i stället för det A jag
var värd och arbetat för.

   Jag såg rött för ögonen och ville rusa hem i
lärarens våning och slå, slå, piska! Tänk er en ung man,
bedragen på sin tro på livet och lärarnas sublima
rättvisa.

   Lyckligtvis gjorde jag ingen affär av saken, särskilt
som läraren vid mitt besök hos honom var nära att
förgå sig. Han ville rusa på mig. Men jag knöt
nävarna och sade något som han skulle minnas ända till
sin död.

   Nej, var försiktig med aga, stör icke barnens
börjande självmedvetenhet.

   Men lymlar ska ha stryk. Och lärare, som äro
lymlar, böra ha mera stryk!
</chapter>
<chapter name="Tidsföreteelser">
<h2><small>TIDSFÖRETEELSER.</small></h2>

   I Kansas City, Missouri, U. S. A., florerar sedan
trettio år tillbaka en institution som kallar sig <i>Unity
School of Christianity</i> och utger en månadsskrift vid
namn <i>Unity, devoted to Christian healing</i>. Den är ett
slags tidskrift för kristlig läkekonst utan läkare.
Botemedlen äro uteslutande böner.

   Man skriver bara till redaktionsavdelningen <i>Silent
Unity</i>, uppgiver namn och adress och vad som plågar
en och redaktionen ber för en. Brevhemligheten
bevaras strängt. Man bifogar naturligtvis en
penningsumma efter råd och lägenhet, ty Silent Unitys
utgifter bestridas uteslutande genom frivilliga gåvor.

   Prospektet för bönavdelningen har till överskrift:
<table o>
<td>           <b> Besjälade av Sanningens ande.</b>
</table>
   Redaktionen är glad att kunna hjälpa alla dem som
tro på Guds makt och behöver icke träffa dem
personligen. <i>Alla kroppsliga, finansiella, själsliga och
andliga svårigheter övervinnas genom kraftig bön</i>,
»ty för Gud är allt möjligt».

   »Silent Unity skall bedja för er och undervisa er
hur man skall bedja till Fadren i hemlighet, ty Fadren
som ser det i lönndom sker, skall vedergälla er det
 uppenbarligen.»

 Efter prospektet följa två sidor i färg. På den ena
 står
<table o>
<td>                     <b>Läketanke.</b>
</table>
<table o>
 <td><poem>20 januari till 20 februari.
 <i>I Jesus’ av Nazareth namn är jag vorden hulpen.</i>
 Och på den andra</poem>
</table>
<table o>
<td>                     <b>Framgångstanke.</b>
</table>
<table o>
<td> <poem>20 januari till 20 februari.
 <i>I Jesus’ av Nazareth namn har jag haft framgång.</i></poem>
</table>

 Det gäller att koncentrera sina tankar på dessa
 texter, om man är sjuk eller har det svårt på annat
 sätt. Samtidigt står redaktionens bönavdelning i och
 ber av alla krafter. Men man måste bedja tyst. Genom
 bönen kommer man till djupare eftertanke och
därigenom till djupare tystnad, under vilken man
kommer de andliga tingen och dess förborgade krafter
 närmare.

 Efter åtskilliga utläggningar i dessa frågor övergår
 redaktionen till utdrag ur de många
tacksamhetsskri-velser som ingått. Här några prov ur tidskriftens
 senaste nummer, <i>Januari 1925</i>.

<table o>
<td>                             <b>Hälsa.</b>
</table>
 <i>Sulpliur Springs. Tex</i>. — Från den stund ert brev
 med läketankar för min mor kom har hon stadigt
tillfrisknat. Hennes återställande till hälsa var ett Guds
 under. Hon hade legat till sängs oförmögen att hjälpa
 sig själv. Några dar efteråt var hon uppe och lagade
 middag. Vi tacka den himmelske Fadren och er. —
<table o>
<td> <tab><tab><tab><tab>R. R. I.
</table>

 <i>Pueblo, Colo.</i> — För tre år sedan bad jag er hjälpa
 oss. Min mor var på dårhus. Läkarna sade att intet
 hopp fanns. Tack vare Unity och era böner har hon
 varit ute i två år. —
 <table o>
<td> <tab><tab><tab><tab>Mrs F. P.
</table>                                                     

<i> Urbana, Ohio.</i> — Jag tackar Gud och Unity. Jag
 har blivit botad för vad läkarna kalla ansiktskräfta. —
<table o>
<td> <tab><tab><tab><tab>L. M.
</table>
                                                           

 <i>Chicago, Ill.</i> — För en vecka sedan skrev jag och
 bad om era förböner. Ungefär samtidigt som ni fick
 mitt brev, gick den växt i magen, för vars
avlägsnande doktorn sade att jag måste opereras, bort av
 sig själv utan smärta. Doktorn var mycket förvånad.
<table o>
<td> <tab><tab><tab><tab>Mrs T. H. G.
</table>
                                                  

<i>Joilet, Ill.</i> — Avbryt bönerna för min mor(!). När
 jag skrev, skulle hon in på lasarett, men era böner
hjälpte henne och hon stannade hemma. Hon är uppe
 nu och sköter sina sysslor. Gud och Unity vare tack.
<table o>
<td> <tab><tab><tab><tab> <i>Mrs O. R.</i>
</table>
                                               
<table o>
<td> <b>Framgång.</b>
</table>
                       

   <i>Pavilion, N. Y.</i> — För någon tid sedan skrev jag
till er, emedan jag förlorat min kappsäck. Den
återfanns inom tio dagar. Jag innesluter en
tacksamhetsgåva.
<table o>
<td> <tab><tab><tab><tab><i>R. S. C.</i>
</table>
                                                   

   <i>Baltimore, Md.</i> — Jag beställde böner för en
anställning åt J., som var arbetslös. Inom få timmar
efter det mitt brev kom er tillhanda, hade han fått
en plats. Hans första avlöningscheck var på större
belopp än det utlovade. Även andra fördelar ha vi fått
genom er. Vår hälsa är utmärkt och tonen i hemmet
idealisk, varför vi tacka Gud.
<table o>
<td> <tab><tab><tab><tab><i>Mrs J. E. S.</i>
</table>
                                              

   <i>Milano, Italy.</i> — Jag måste skicka er en rad och
tacka för er vänliga hjälp. Sedan jag skrev till er
debuterade jag utan ersättning i en opera. Nu har jag
fått engagemang att sjunga i en ny opera och får
avlöning, vilket är mycket märkligt för en
nybörjare i Italien. Jag känner att jag har Unity helt och
hållet att tacka för min framgång. Jag är tacksam för
er hjälp.
<table o>
<td> <tab><tab><tab><tab><i>K. R. M.</i>
</table>
                                                  

   <i>Chicago, Ill.</i> — Min man lyckades ta examen. Vi
 tacka er för er medverkan. Vi äro mycket tacksamma
 för all den välsignelse vi ha fått del av genom Unity.

   <i>St. John, Mich.</i> —- Jag måste tacka er för era böner
 för min man. Han har icke varit full sedan den dag
 jag skrev och bad om er hjälp.
<table o>
<td> <tab><tab><tab><tab><i>L. W.</i>
</table>

   <i>Savannah, Ga</i>. — Ni kan sluta med bönerna för
 min man. Han har blivit botad från sin vana att supa.
 Jag närsluter en kärleksgåva.
<table o>
<td> <tab><tab><tab><tab><i>Mrs T. F. O.</i>
</table>
                                             

   <i>Bakersfield, Calif.</i> — Jag skrev och bad om
förböner. Förut hade jag bara B plus i aritmetik. Nu har
 jag E plus i aritmetik. Jag tackar för era böner.
<table o>
<td> <tab><tab><tab><tab><i>E. E.</i>
</table>
                                                             

   <i>Muncie, Jud.</i> — Jag är frisk från hemorrojderna,
 sluta att bedja för mig. Jag känner, att jag förstår
 Gud bättre för var dag. Jag har blivit botad genom
 edra böner. Jag fick eksem på händerna och botade
 mina händer på en månad genom böner. Jag läste
 bibeln och bad. Jag bad om regn förra juli månad
 och det kom rikligt.
<table o>
<td> <tab><tab><tab><tab><i>Mrs D. A. C.</i>
</table>
                    

   <i>Springfield, Mo.</i> — För någon tid sedan skrev jag
 till er om böner för att skydda mina kreatur för
 vargar. Alla vargarna försvunno. Tack för er
vänlighet. Jag närsluter en kärleksgåva.  
<table o>
<td> <tab><tab><tab><tab><i>A. G.</i>
</table>

*

   Det anförda kan vara nog. Och jag tänker mig
redaktörerna av Unity i sin redaktionslokal med
fötterna på bordet och drickande smuggelvisky för
kärleksgåvorna. Undrar just hur mycket svenska pengar
som gå till Kansas City, Missouri. Ty vi äro icke alls
klokare här hemma. För några dagar sedan innehöll
Socialdemokraten en artikel om <i>Mor Lotta</i>, den kloka
gumman på modet, som stöper över folk och låter
dem dricka stöpvattnet, mumlar trollformler och
förtjänar pengar. Sjuklingar som icke personligen kunna
besöka henne behöva bara skicka henne en strumpa
eller skjorta som de burit, så ställer hon diagnos och
sänder medicin. Det kommer skjortor och strumpor
från Norge, Finland och Amerika till denna
undergörerska, vars klienter icke äro endast folk från
urskogen utan grevar och friherrinnor och riksdagsmän
och skådespelerskor.

   Hon bor några kilometer från Sala, där järnvägen
Uppsala—Sala skär stora landsvägen. Hon hjälper där
ingen läkare kan hjälpa längre.

   Vidskepelsen frodas bäst i samhällets högsta och
lägsta lager, ty där saknas verklig bildning.

*

   Jag undrar om icke till vidskepelse kan räknas att
min bok »Moskoviter» numera tas i beslag av de
bolschevikiska tulltjänstemännen i Bjeloostrow,
gränsstationen, bortom vilken det väldiga Ryssland,
frihetslandet med den upplysta regeringen, utbreder sig.
Som en erkänsla utnämner jag tavarischtsch
Simonovsky, Sovjets legationssekreterare i Stockholm, till
medmänniska.
</chapter>
   <chapter name="Aidesimos av Aleppo"> 
<h2><small> AIDESIMOS AV ALEPPO.</small></h2>

   O    forna tiders tentamensfester! O Taddis, Gästis,
Gillet och Rullan! Våra hjärtan blödde, då Systemet
med grova och barbariska händer rev ned all denna
härlighet och vi hängde våra harpor i pilträd.

   Men ibland ta vi ned dem igen.

   Studeranden av Stockholms nation von Trenck skulle
ha laudatur i franska för sin licentiat och det
förtjänade han efter något års vistelse i Frankrike. För
resten höll han på att bli överliggare och fadershjärtat
hade lovat honom guld och gröna skogar om han nu
äntligen gjorde slag i saken. Han hade nämligen sökt
upprätthålla salig Fuktklubbens genom hörsägner
fortplantade traditioner i ära. Och häri hade han troget
biståtts av sin vän Salenius, som också nu stod i
begrepp att avlägga sin licentiat med estetik som
huvudämne. De båda kumpanerna hade beslutat att
begå och avhålla festen gemensamt, ity att de sista
tentamina för båda sammanföllo i anseende till
tidpunkten enligt det Gregorianska kalendariet. Båda
voro glada av hjärtat, ty de visste att de skulle få
sina fina betyg och nu sutto de i von Trencks dubblett
och rökte cigarretter till en flaska portvin.

   Men alltid måste det finnas någon droppe malört
i en glädjebägare. De kunde icke vänta att få någon
extra tilldelning av Systemet, ty Salenius hade aldrig
ägt någon motbok och von Trenck hade efter ett litet
missöde över vilket vi dra en diskret slöja, förlorat
sin blygsamma dito på två liter. Var anskaffa
nödvändigt konfonium?! Det usla vinet som bara utfyllde
kroppskaviteten utan att tillfredsställa, var ett palliaiiv,
en dålig <i>Ersatz</i>. Det påminde om historien från sista
hungertiden i Berlin: — Ratten? Ja, Ratten hab’ ich
gegessen und das geht schon, aber <i>Ersatzratten</i> sind
scheusslich!

   Något måste emellertid göras men vad och hur?

   Plötsligt knackade det på dörren och in trädde
strålande efter en stadig frukost på gröt och mjölk
teologen, som bodde vägg i vägg med von Trenck.
Det var en stor fet smålänning.

   — Nå ska ni inte gå ner till stationen och se på
biskopen?

   —  Biskopen?

   —  Har ni inte läst tidningen än?

   Och teologen drog ur sin överrocksficka sista
Uppsala Nya. Han läste högtidligt upp en notis ur den.
Till Uppsala skulle just denna förmiddag anlända
lians högvördighet biskopen Aidesimos av Aleppo.
Den vördnadsvärde och lärde åldringen skulle på
Carolina ta del av dess bekanta samling esseiska
handskrifter och samtidigt kasta ett getöga på Codex
argenteus. I anseende till ärkebiskopens bortavaro på
utländsk resa skulle den celebre främlingen ta in på
Stadshotellet.

   —  Nå följer ni med? frågade teologen.

   I detsamma smällde det till i von Trencks hjärna
och en idé, en djärv och lysande, föddes.

   —     Naturligtvis följer vi med! Det kan ju vara
lustigt att kika på en sån där exotisk figur!

   Vid stationen hade en massa folk som vanligt vid
dylika tillfällen samlats för att taga underdjuret i
okularbesiktning. Tåget kom och Hans Venerabilitet
steg ur sin förstaklasskupé åtföljd av ett par
svartklädda och allvarliga herrar. Han var en gammal man
med långt vitt hår svallande under sin höga svarta
huvudbonad och iklädd en lång fotsid kåpa eller vad
man skall kalla det. Ett gyllene kors blänkte på hans
bröst. Journalister störtade fram men avvisades. Hans
högvördighet var trött efter resan och måste vila.
Intervjuerna fingo uppskjutas till följande dag.

   Folkmassan skingrades, biskopen och hans
uppvaktning stego upp i en bil, von Trenck tog ett hastigt
avsked av teologen och avlägsnade sig skyndsamt med
Salenius. De döko in på Rullan för att dricka en
vermut, en blixtsnabb, ty idén, som tillfället avlat i von
Trencks livligt fungerande hjärna, måste materialiseras
ögonblickligen. Några sekunder voro tillräckliga att
sätta Salenius in i situationen. Efter några försök att
slå en glädjevolt omfamnade Salenius von Trenck och
störtade till telefonen, där han beställde en landå med
hyrkuskverkets förnämligaste fullblod att inom de
närmaste sekunderna avhämta beställaren med sällskap
utanför Rullan.

   Det energiska verket gjorde sitt bästa och inom
några minuter rullade de båda tentanderna i väg till
Stadshotellet.

   Salenius stannade i landån, von Trenck gick in
och begärde hos portieren hans högvördighets
rumsnummer.
<img>Aidesimos av Aleppo.</img>



   —  Biskopen skulle vila en stund.

   —    Omöjligt, jag måste träffa honom. Jag skall vara
hans ciceron en stund. Det är överenskommet!

   —  Var så god, kandidaten!

   von Trenck rusade in i hissen, åkte upp — vad
hissen gick olidligt långsamt! — och knackade på
biskopens rum. Intet svar! Men ur rummet bredvid
dök en svart figur ut — en av högvördighetens
följeslagare.

   På sin elegantaste franska — och den var verkligen
elegant — framförde von Trenck sitt ärende. Hans
högvördighet hade icke anmält sin ankomst hos
stadens myndigheter. Det behövdes bara en liten
formalitet, men denna krävde hans högvördighets
personliga inställelse, von Trenck hoppades att hans
högvördighet ännu icke gått till vila. Det hela skulle ta
bara några minuters tid, nere på gatan stod stadens
elegantaste åkdon till hans disposition.

   Den svarte dök in i biskopens rum och bad om
någon sekund von Trenck stiga in. Biskopen hade
ännu ej börjat befria sig från sitt jordiska ytterhölje.

   Efter en elegant reverens satte von Trenck biskopen
in i situationen och hans högvördighet, som ju var
van vid de odrägliga passviseringarna och
trakasserierna i Levanten, där myndigheterna i varje småstad,
varje by gjorde svårigheter för den resande, förstod
genast och var beredd att följa. Han var tacksam och
glad att allt skulle avlöpa så enkelt och smärtfritt
som von Trenck utlovade.

   Man installerade sig i hissen och åkte ned. Vid
landån stod Salenius och presenterades som notarie i
passbyrån. Kusken var redan instruerad. Man körde
gata upp och gata ned. von Trenck konverserade hans
högvördighet och utvecklade en älskvärdhet som
skulle bli ett minne för livet för den vördnadsvärde
gamle. Han visade, demonstrerade, intresserade —
och slutligen stannade landån framför
Stockholmssystemets hus.

   Ty i Salenii plånbok vilade en anhållan om åtta
liters spritutdelning på en systemblankett, som bara
behövde hans högvördighet, biskop Aidesimos’ av
Aleppo underskrift för att ögonblickligen bifallas,
Salenius halade fram blanketten, nyss förvärvad på
Rullan, ur sin ficka och von Trenck överlämnade
med en elegant gest sin reservoarpenna. Hans
högvördighet behövde endast skriva sitt namn där — <i>där</i>,
ja just där — med alla titlar etc. Och det hela skulle
vara klart. Han skulle icke en gång behöva lämna
landån. Hjärtligt och tacksamt leende skrev biskopen
sitt namn med civiliserade typer och titlarna på
franska. Salenius rusade in på lokalen och lämnade
fram papperet.

   —    Mitt namn är Salenius, värmlänning, och här ute
i en landå befinner sig hans högvördighet biskopen av
Aleppo, som skall undersöka en del saker på Carolina.
Jag är hans hjälpreda under vistelsen här och han
behöver litet varor. Jaha, ni vet väl att biskopen kom
hit med extratåget. Nå, så mycket bättre. Ni kan se
själva, landån står här utanför.

   Vederbörande tjänsteman synade papperet, som ju
var alldeles i sin ordning.

   Salenius darrade av oro.

   —    Men åtta liter! Det var mycket, det, till och
med för en biskop. Det var ganska egendomligt...

   —     Han ser ut att vara sjuk — högg Salenius till.
Det är kanske därför — eller han skall väl ha någon
tillställning för teologiska fakulteten och
bibliotekstjänstemännen...

   Systemmannen gick till fönstret och betraktade den
ärevördige. Det var inte utan att han imponerades av
den exotiskt kyrkliga skruden, guldkorset och de vita
silverklockorna. Däremot imponerades han icke av von
Trenck, som han kände, och som ivrigt gestikulerande
underhöll gästen.

   —     Kandidat von Trenck, som talar franska som en
infödd, är tolk åt hans högvördighet, förklarade
Salenius.

   —     Jaha, naturligtvis får en sådan gäst, vad han vill
ha, fast åtta liter är ju mycket. Vart skall det skickas?

   —     Avhämtas från Stadshotellet, sade Salenius och
en tyngd föll från hans bröst för att efterträdas av
en glädje som hotade att spränga det.

   Salenius rusade ut, ropade »klart» och hoppade upp
i landån.

   von Trenck förklarade för biskopen att allt var klart.
Tydligen föll en tyngd även från den gamles bröst,
ty hans tacksägelser voro översvallande. Ekipaget satte
sig i rörelse och efter en stund låg biskopen mellan
lakan i sin bekväma säng på Gästis. Ute i korridoren
uppförde von Trenck och Salenius en satyrisk dans.

*

   När biskop Aidesimos av Aleppo efter ett par dagar
återvänt till Stockholm, tillfrågades han där av någon
prelat, hur hans besök i Uppsala avlupit. Om han
blivit nog älskvärt bemött etc.

— Jo, utomordentligt! Och särskilt lätt gick det
med passviseringen tack vare godhet och
tillmötesgående av en ung tjänsteman vid passbyrån...

— Passbyrå? I Uppsala? Nej, det måste vara något
misstag. Inte behövde Ers högvördighet pass i
Uppsala!

Men ur sin taskbok drog den högvördige Aidesimos
av Aleppo ut ett kvitto på betalning erlagd för åtta
liter alkohol, ett kvitto som en morgon låg på hans
nattduksbord. Biskopen gömde alla documenta från
sin resa till den höga Norden.

Man vet icke om han upplystes om det sätt varpå
hans namn och ställning exploaterats. Men man vet
att på den underbara och ännu i minne varande hippa,
där von Trenck och Salenius voro värdar, de
innerligaste och i taklyftande jubel utmynnande hurraropen,
drunknande i skratt och vulkaniska utbrott av dittills
oanad extas, gällde farbror Aidesimos av Aleppo.
</chapter>
</chapter>
<chapter name="AGNARNA OCH VETET">
<h2>AGNARNA OCH VETET</h2>

</chapter>

<chapter name="Företal">
<h2><small>FÖRETAL</small></h2>

När jag satte mig vid skrivbordet för att utgrubbla
ett passande namn på den här boken rann det i mitt
minne att min kamrat Fredrik Böök en gång i en
kritisk essay sade att jag blandat mycket agnar i mitt
vete. Han har alldeles rätt. Och samtidigt gav han
mig en boktitel.

Men anses det icke numera att agnarna innehålla
vitaminer, alldeles nödvändiga för en sund
matsmältning?

I varje fall kan jag icke sålla mer än jag gör på
omslagsteckningen. God jul!

<tab><tab><tab><tab><tab><tab><tab> Läsarens förbundne

<tab><tab><tab><tab><tab><tab><tab> <i>Albert Engström.</i>

</chapter>


<chapter name="Djingis-Kan">
<h2><small> DJINGIS-KAN.</small></h2>

   Plötsligt — mitt i natten — vaknar ett minne från
min barndom. Jag har för länge sedan släckt lampan
och ligger och smider ränker. Men nu måste jag stiga
upp och sätta mig vid skrivbordet.

   På en av de högsta punkterna i småländska
höglandet låg en gård, som jag alltid skall minnas, därför
att jag fick klättra i körsbärsträden där och störta
mig in i krusbärsbuskarna. Den låg på en bergklint,
högt över all nejden omkring. De blåa skogarna
darrade i soldiset, linjerna böljade, och en och annan
vit kyrka blänkte till i det obeskrivliga landskapet.
Djupt nedanför gården låg en sjö, en liten fjällsjö
utan tillopp, men en bäck sökte sig ut därifrån genom
en smal skreva med lodräta väggar klädda med
drypande mossa. Och bakom gården låg en underlig
mosse med martallar och dvärgbjörk, tranbär, odon
och getpors.

   Sjöns namn var Ägirsgöl, stundom förvanskat till
Egersjö. Där hade bonden ett skepp, ty så kallades
i min barndom alla ekor i norra Småland. Från den
båten ljustrade han ål och fångade kräftor. Han var
icke obekant med tekniken för tjäderskytte med bloss
och han hade skjutit de två sista vargarna, som
gjorde trakten osäker. Nu började han bli gammal.

Ingen dräng hade han, men två åldrande pigor. Hans
hustru låg till sängs sedan tjugu år. Hon var lam
utom i armarna och munnen. Man berättade att hon
i sin ungdom haft något att skaffa med gamle baron,
som besatt traktens enda herrgård. Denna förbindelse
hade gjort henne högfärdig och sannerligen vilade det
icke ett visst friherrligt skimmer över henne, där hon
låg i kammaren, ren och fin och vit och något fet.

   Man sade, att det egentligen var hon, som skötte
gården och detta med järnhand. Stundom när det var
sommar och vädret var vackert, lät hon sig bäras
ut på tunet och sattes i en gammal gungstol med
ett bord bredvid sig. På det bordet hade hon Arndts
<i>Andliga skattkammare, Fäderneslandet</i>, en snusdosa
och en skål havresoppa. Det kunde hända, att jag på
mina strövtåg med enbåge och farliga sylpilar kom
in på gården, helst i körsbärstiden. Och hon
uppmanade mig att klättra och äta, bara jag inte bröt
sönder grenar.

   Ibland såg jag bonden, hennes man. Vanligen kom
han med bössa och väska. Men jag hörde dem aldrig
tala med varandra. Barn hade de, men de voro alla
i Amerika. Man påstod att de voro mormoner, något
förfärligt mystiskt och lockande skräckfullt för min
unga hjärna.

   Hon kunde väl vara omkring sjuttio år. Hon hade
inga tänder utan hällde in maten någonstans mellan
hakan och näsan. Levde mest av havresoppa och
kaffe, om det kunde kallas kaffe, ty det bestod av
korn och cikoria. Men det var gott och doftade så,
att jag än kan påminna mig dess bouquet — — —

   Vid den tiden gick en våg av religiositet genom
ängden. Människorna blevo metodister och sjöngo
Sankeys sånger och kommo i en extas som mycket
liknade lapparnas <i>liikutuksia</i>. Och en läsarpräst
uppträdde och förkunnade ordet. Han var en välgödd
vacker man med svart hår och amerikanskt helskägg,
som blänkte av flott, ty han fick de fetaste bitarna
av slakten, drack grädde och åt talg och predikade
blundande och sjöng bedårande melodier. Han
åstadkom en verklig väckelse i församlingen och
statskyrkan måste maka åt sig, ty dess representant i socknen
var en förfallen individ, som drack Eau de Cologne
litervis. Två gånger i veckan reste han in till stan och
hämtade ett halvt dussin flaskor och steg raglande av
tåget. Och ändå blev han icke avsatt. Han var en
intelligent man, men förfallen. Jag skall aldrig glömma
den gången jag frågade honom om en dansk psalm,
den vackraste jag vet, som började:
<table o>
<td>           <poem> »Det er saa dejligt at fölges ad
            for to, der gerne vil sammen være.»</poem>
</table>

  Jag ville ha reda på fortsättningen och han
svarade: Jag kommer bara ihåg <i>en</i> dansk psalm, min
lille gosse, och den är:
<table o>
<td>            <poem>»Jeg vil ha öl,
            jag vil ha öl,
            jeg vil ha gamle Carlsbergs öl!»</poem>
</table>

Min far, en gammaldags luteran, körde ut prästen.

  Emellertid blev gumman i Ägirsgöl metodist och
hos henne höll läsarprästen till, ty där fick han mat,
fet mat och kaffe! Han satt vid hennes säng, och strök
henne över händerna och talade med sin lockande och
sonora stämma. Hennes man höll sig alltmera borta
med bössan och började slarva med jordbruket.

   Men en vacker dag hände något högst sensationellt.
Läsarprästen hade gjort en dumhet. En flicka i
kyrkbyn hade kommit i olycka för hans skull, och han fick
en kväll fruktansvärt mycket stryk av några pojkar.
Han samlade ihop resterna av sin syndiga kropp,
satte den i en tredjeklasskupé och försvann från
trakten för alltid.

   Mor Britt-Majas — jag har ju glömt säga vad hon
hette — desillusion blev förfärlig. Hon slängde både
Arndt och Sankeys sånger och började bli elak. Till
slut behärskade hon icke endast gårdsbruket utan
hela socknen. Hon låg där lam och eländig men med
spelande ögon i sängen och hade reda på allt, som
hände i församlingen, särskilt då det gällde kärlek
och giftermål. Hon låg där som en ond spindel och
spann och fångade.

   Och nu kommer en ny människa in i min berättelse:
Stolpa-Johanna. Hon var av tattarsläkt och lierad med
den liga av kyrktjuvar, som på 40- och 50-talet
berövade de nordsmåländska templen deras silver.
Hennes släktingar voro nu döda, de flesta i fängelset. Hon
bodde i ett litet ödetorp mitt i skogen och levde
på tiggeri och trolleri. Hon spådde i kaffe, botade
grisar, läkte sår med snus och spindelväv och
ordinerade svavelstickor åt flickor, som — — — hon lade
ut korten för kärlekskranka pigor och kom dem att
darra av lycka, hon var <i>barnmoderska</i> och kunde
stämma blod. Hon var en liten mörkbrun människa
med kolsvart hår och ett ansikte som bestod av
rynkor, i vilkas djup smutsen låg åldrig och säker!


   Hon började hemsöka mor Britt-Maja och var
välkommen. Ty Stolpa-Johanna for som ett torrt skinn
runt socknen och visste allt. Där satt hon vid
Britt-Majas säng och drack kaffe och berättade om den
eller den pojken, som ville åt den eller den flickan
och där var pengar och där fanns inte pengar och
den hade gjort det eller det och skulle akta sig. Där
hade det varit sänglag och där skulle det bli, där hade
det stulits, där hade bonden blivit lurad på skog av
engelsmännen, som byggde järnvägen, där hade någon
stulit ved, där hade en annan köpt arsenik av en
knalle och det förstod man ju, vad den skulle
användas till. Och den stora händelsen! Prästens bror skötte
prästgårdens jordbruk. En vacker dag hängde han sig
i lagårn. Och kort efteråt gifte prästen sig med
svägerskan. Det var en fin historia. Och dess detaljer
kände Stolpa-Johanna bättre än någon annan.

   Det händer mycket i avlägsna skogstrakter.
Lidelserna flamma högre där än i städerna. Det blir något
instängt, som exploderar, vansinniga passioner, dunkla
och underjordiska drifter. Och mor Britt-Majas gård
blev en skvallercentral. Skvallret smög sig ut från
gården på de smala stigarna, trängde sig in i byarna
och förgiftade dem.

   Och hela tiden låg den lama gumman i sin säng
och tänkte på sin ungdoms härlighet med baron.
Å, baron! Och nu var han en gammal gubbe med
spatt i båda bakbenen, som satt vid sitt gamla
alrots-bord och lade <i>Napoleon</i> med en gammal kortlek av
högst obestämd färg. Hade han glömt henne? Eller
svepte kanske stundom genom hans bakhuvud något
minne av något, som hade skett någon vild kväll,
då hon var ung och rund och strålande av hälsa och
han var en ung husar utan ansvar, glad och stark och
småländskt herrgårdsvild?

   En dag kommo mor Britt-Maja och Stolpa-Johanna
att tala om gamle baron och det befanns, att de
båda hade stått i ungefär samma relation till honom
i ungdomens vår. Det blev en överraskning!

   Då blev det färdigt! Svartsjukan bröt ut som en
vulkanisk eruption. Stolpa-Johanna kastade sig över
Britt-Maja och klöste. Hon hade strypt henne, om icke
den fåmälde mannen-jägaren i rätt ögonblick kommit
in och skilt de båda furierna åt.

   Det blev lugnt igen vid Ägirsgöl. Britt-Maja återtog
sin Arndt, sin snusdosa och Fäderneslandet och styrde
gården från sin säng med ännu järnstarkare händer
än förut. Men hon förespådde sin snara död. Armarna
började sluta att fungera. Men munnen var i ordning.

   En dag hände det stora undret.

   Hon hade använt kloka gubbar och gummor och
hon hade till och med vänt sig till en läkare, en riktig,
examinerad, för sin lamhet. Men sådana fall som
hennes kände man bra litet till för fyrtio år sedan.
Fortfarande skötte hon socknens kärlekshistorier,
spann och smidde och handlade, var fruktad och delvis
ärad på grund av de primitiva människornas vördnad
för människor, som Gud har slagit på något sätt.

   Det vill säga: Hon själv hade icke lagt många
strån i kors för att få bot för sin lamhet. Hennes man
hade tillkallat de mest berömda naturläkare i
Småland för att få henne på rätt bog, ty hon var ju
egentligen frisk. Hennes hjärna fungerade, hon kunde sköta
kaffekoppen och postillan med händerna och hon
stiftade äktenskap och upplöste förbindelser med en
frisk och sann kvinnas intresse och energi.

   Varför kunde hon då icke stiga upp ur sängen och
gå i lagårn och sköta djuren? Mannen gick i skogen
med sin bössa och tänkte: — Det är hon som sköter
gården — varför stiger hon inte upp? Inte är hon
sjuk! Hon gör sig till! Hon ligger och tänker på
gamle baron och tycker, att hon är fin och att jag är
en dum bonde, som hon har tagit för att bli
försörjd. Hon vill inte göra något, vill inte arbeta, och
nu har hon fått för sig, att hon skall vara lam.

   Han gick och malde detta problem i sin hjärna,
sin något tröga hjärna, men den var tillräcklig för
honom, han kunde spåra en räv, skjuta en hare och
göra orrkojor och få fågel nog att sälja på torget
i stan.

   Och så kom undret, som jag talade om nyss. Det
var en strålande söndag. Solröken täckte horisonten
med rosa och orange, små vita moln gingo oändligt
högt för den varma sommarvinden, allt växte, gräset
blommade, syrsorna spelade, bina flögo och svalorna
sköto sina pilar genom den klara och friska luften,
Och mor Britt-Maja flyttades i sin gungstol ut på
tunet, med sin kaffepetter och sin snusdosa och
Fäderneslandet på bordet bredvid sig.

   Hennes man och bägge pigorna skulle gå i kyrkan
—   en halvmils väg — och mannen frågade blygt, om
hon ville sitta här ute och vänta i fyra timmar, tills
de kommo tillbaka. — Ja, hon ville.

   Och de gingo och där satt hon. Det är kanske
dumt av mig att beskriva hennes känslor, ty jag är
ju karl. Men man måste vara underligt inrättad, om
man icke kan trivas i ett sådant landskap som det,
där hon lämnades. Hon såg en flik av gölen, och
såg ut över vårt hemlands skogar, som brunno under
solen. Omkring sin gungstol hade hon ringblommor
och lavendel och rödbrutala pioner och förgätmigejer.
Hon snusade och läste Fäderneslandet och
plötsligt  — — —
<img></img>

   Hon stelnade till och hennes själ fylldes av fasa.
Ty grinden var öppen, och in på gården tågar
baronens stora tjur, den fruktade och effektive
Djingis-Kan, av godsets underlydande kallad Käng-Gusten.
Denne potentat var tydligen på dåligt humör. Han
betade förstrött och ryckte upp några grässtrån då
och då, men plötsligt upphävde han ett vrål, som icke
var av denna världen.

   Mor Britt-Maja satt alldeles förstenad, lam och
eländig i sin gungstol. Hennes ögonvitor förstorades
och hon blev en bild av fasan själv!

   Käng-Gusten skubbade sig mot ett körsbärsträd och
höjde sitt parningsläte. Och mor Britt-Maja svarade
med ett skrik så högt uppe i falsetten, att inte hennes
landsmaninna Christina Nilsson, ja icke ens Jenny
Lind i sina mest benådade ögonblick skulle kunnat
prestera något tillnärmelsevis liknande.
<img></img>

      Hade mor Britt-Maja tegat, hade saken avlöpt lugnt.
Men Käng-Gusten blev ursinnig. Hans ögon löpte i
rött och han spurtade mot sin nya fiende, den lama
Britt-Maja. Han skrapade först litet i gräset, svängde
våldsamt med svansen, kastade bakbenen i vädret och
borrade ned hornen i en krusbärsbuske, som han lyfte
med rötter och allt. Därefter startade han med avsikt
att döda.

   Och den lama mor Britt-Maja reste sig ur stolen
   och sprang, sprang för livet in i förstun. Hon sprang
som en tränad gymnastikkvinna och gjorde rekord —
åtminstone för att vara lam.

   Men detsamma skulle jag också gjort, om jag också
varit lam och i hennes kläder. Ty Käng-Gustens
vrål var icke av denna världen. Och när Britt-Maja
slagit igen dörren efter sig, stod tjuren och gjorde
djupa repor i den med sina korta men förskräckliga
horn.

   Britt-Maja lade sig darrande i sin säng och försökte
glida in i sin lamhet igen. Men barons skogvaktare
hade kommit störtande ur skogen för att infånga
Käng-Gusten, och ett par barnungar från nästa torp
hade observerat situationen. Inte var Britt-Maja lam!
Hon låg bara och gjorde sig till.

   När Britt-Majas man och de båda pigorna voro på
hemväg från kyrkan, möttes de av Stolpa-Johanna,
som beskrev undret: Britt-Maja hade legat och gjort
sig till i alla dessa år! Och nu kunde hon hoppa som
en tätting! Skicka henne ut i lagårn igen! Låt henne
spinna och väva!

   Mannen var en av dessa jägare som icke göra stora
gester. Men han tänkte och kände desto mera.

   När han kom hem, låg Britt-Maja i sängen och såg
om möjligt eländigare ut än på morgonen, då hon
satts i gungstolen.

   —  Gå opp å laga mat, sade bonden.

   —  Gå opp? Du vet väl att ja ä lam.

   —    Jaha! Du ä lam! Men nu går ja ut å skär
mej e eneslya å då ska du få si på fasen. Kom
ihåg va ja säjer nu! Ä du inte oppe om fem minuter.
så ska ja slå bå baron å läsareprästen ur kroppen
på dej!

   När bonden kom in igen, stod Britt-Maja vid spisen
och försökte göra eld. Hon var lite valhänt, för det
var många år sedan hon gjort något i hemmet. Men
det gick.

<img></img>

   Denna historia spred sig i Småland och det
betraktades som ett Guds under, att den lama Britt-Maja
plötsligt blivit frisk igen. Metodisterna påstodo, att
det var ett resultat av kolportörens arbete. De kloka
gubbarna försäkrade, att deras mixturer hade gjort
susen. Men jag försäkrar, att det var baronens tjur
Djingis-Kan, kallad Käng-Gusten och mannens
eneslya, som återkallat henne till hälsa och krafter.



   Hon blev nittio år och skötte sina sysslor
oklanderligt efter detta plötsliga ingrepp i hennes psyke.

   Mannen blev lycklig. Vi ha alla möjligheter att bli
lyckliga.

<img></img>

</chapter>

<chapter name="Till havs"> 
<h2><small>TILL HAVS.</small></h2>

Storm och solsken! Gnistrande vita brott på var
sjö! Regnbågar i bogskummet. Höstens alla vackra
färger glöda i land. Och i lä om de höga kobbarna,
där sjön icke bryter, sota de snabba brisarna vattnet.
De fräsa som ilskna kattor, dö ut och komma
tillbaka igen. Vore jag i kutter skulle jag länsa för
focken och söka mig in i närmaste skyddande hamn, ty
bottenrev räcker icke.

Men jag är gäst ombord på Sverges största
pansarbåt och här är icke frågan om rev. Som en
naturkraft, en obeveklig tyngd skär den havet. Röken står
i rät vinkel mot skorstenarna och i lovart stäva vi
i 45 graders vinkel mot stormen, då vi vilja pröva
dess styrka.

Men vad är det där? Ett grundbrott? Det kokar i
vattnet några båtlängder framför oss.

Det är en <i>tromb</i>, en tornado, som snurrar fram
över sjön. Skummet yr som i ursinnig vrede. Brotten
klippas av, det fradgar mellan sjöarna. Tromben
hoppar som ett levande medvetet väsen från våg till våg.
Länge se vi den och beundra dess vilda skönhet —
och med ett är den borta, sjunken eller gången till
väders.

*

   Har någon av er landkrabbor sett beskjutning av
flygmaskin från en pansarbåt?

   Hydroplanet släpper ut efter sig en råsidenkorv av
sex meters längd medelst en wire på tusen meter och
rör sig på stor höjd i en ovallinje där uppe. Korven
ser ut som en mygga och det gäller att låta granater
krevera så nära den som möjligt. Med de underbara
avståndsmätare och andra instrument, som stå en
modern flotta till förfogande, blir resultatet
förvånande. Jag skulle ha applåderat, om applåden kunnat
höras. Jag måste för resten tänka på mina öron, som
pryddes av stora bomullstussar. Man inbillar sig få
en liten hjärnskakning för varje skott. På grund av
det stora avståndet dröjer det länge innan man ser
krevaderna — men plötsligt synas de komma fram i
följd — en, två, tre, fyra — som små vita moln i
farlig närhet av korven. Vore den ett aeroplan skulle
dess besättning antingen förintas eller åtminstone få
en chock av lufttrycket, så att den föredroge att söka
sig bort till säkrare luftnejder.

   Ha ni landkrabbor sett hur man beskjuter ett mål
som ligger nitton tusen meter avlägset, alltså bakom
horisonten, osynligt från däck? En sådan smäll är
styvare än den från era usla korkpistoler. Och att
bevittna glädjen ombord då antalet träffar är en hög
procent av de avlossade skotten, mäktiga pjäser, som
rätt anbringade kunna komma en pansarkoloss att gå
till botten.

   Ha ni landkrabbor en avlägsen aning om
dimbildning? Nå ja — ibland är sådan måhända den enda
bildning ni har. Men jag menar dimma på havet,
åstadkommen med den apparat som kallas dimbildare.
Helt enkelt storartad. Min nästa åtgärd skall bli att
spara ihop till några dimbildare åt mina vänner
smugglarna, vilka stundom äro i stort behov av
sådana pjäser. Hade jag icke varit gäst på en med sådan
försedd jagare och hade den inte varit för tung och
för stor — och hade jag icke haft en tämligen
borgerlig uppfattning om äganderätten — så hade jag
säkert tagit dimbildaren med mig och presentat den
till min vän Österbom på Harön. Han skulle
säkerligen låtit mig få köpa några kilo ål för samma pris
som i stan.

  Ha ni landkrabbor suttit en kväll i ett gunrum
under sång och musik tillsammans med unga, glada,
käcka, kunniga svenska sjömän, som alls icke vilja
avrusta utan tänka försvara sitt land och stanna kvar
på sin båt så länge den kan flyta? Det skulle vara
uppfostrande för många att få lukta hav och inandas
hälsa några dagar så, som jag fick det och under
så behagliga omständigheter. Jag tackar härmed
högtidligt och hjärtligt mina älskvärda värdar och alla
dem, som bidragit till att jag fick vara med!

  Och många gånger, då vi passerade de stormslitna
kobbarna tänkte jag på Döbelns ord: Jag älskar de
här klipporna och tallarna. Varje klippa och buske i
Sverge är värd, att du dör därför.
</chapter>
<chapter name="Kapten Örman">
<h2><small>KAPTEN ÖRMAN.</small></h2>

Snickare Johansson kom långsamt och högtidligt
stegande in på min gård på söndagsmorgonen. Han
var klädd i svarta kläder, hade söndagsblad utan krage
och rökte en fruktansvärd cigarr. Johansson är döv
sedan många år. När han var timmerman på barken
Flora av Väddö fick han ett block ända från röjeln i
skallen på sig och sen dess har han ständig susning
i öronen, natt och dag. Man måste skrika för att han
skall höra.

— Hur är det med susningen, Johansson?

— Likadant, natt och dag.

— Men Johansson sover väl ibland?

— Lika förbannat susar dä, natt och dag, om jag
sover eller är vaken. Men det var inte det jag skulle
tala om, utan nu kommer jag för kapten Örmans
skull. Jag tror rentav det är bäst, att Engström
hälsar på honom. Jag tror att han inte har många
dar kvar.

Jag kände kapten Örman. Han var inte egentligen
kapten men han hade fört skuta i Östersjön för många
år sedan. Han hade engelsk examen, påstod han, och
papper kunde han visa, äss det behövdes, försäkrade
han. Men jag generade honom aldrig med närgångna
frågor. Faktum var att han varit skeppare på en
slättoppare som gick mellan hamnarna här norrpå och
Reval och Riga och Memel och neråt de krokarna. Det
enda verkliga jag visste om honom var att han kunde
supa förskräckligt. Vi hade varit tillsammans på Bacchi
Vapen och Mässingsstången i Stockholm när jag låg
med min båt vid Kastellholmen en gång i slutet av
förra århundradet. Han bjöd mig på glödhoppor och
porter en trappa upp på Bacchi Vapen och vi slutade
ombord på hans båt, som just låg vid Sjöbergs plan.
Det blev ett liv med två finska skeppare och handlare
Nyström från Fjällgatan och hans två bokhållare och
ett fruntimmer, som hade kötthandel vid Mosebacke
torg och hade sidenblus och en hatt med en hel
hönsgård i — för det var på modet den tiden. Bokhållarna
dansade med frun och Örman spelade fiol så gott han
kunde och jag tror att det blev litet sjögång omkring
skutan, fast vi bara hade kajutan att röra oss i.

   Men detta tillhör gångna tider, ungdom och
lättsinne. Jag vill knappast minnas det, hur lustigt det
än var. Men jag har också varit ung, hur underligt
det kan låta. Jag sade att vi slutade ombord på
Örmans båt. Där ljög jag. Vi slutade på den där
krogen långt borta på Söder, där de dödsdömda
fordom fingo ta sin sista sup. Madammen sjöng Sehlstedt:
<table o>
<td>               <poem>»Liten åker till att grava
               vill jag uppå landet hava
               och vid bryggan där vid strand
               liten båt att ro ibland.»</poem>
</table>
   Och så satte hon en väldig rova så att hela krogen
sade skvatt — och somnade understödd av handlare
Nyströms båda bokhållare. Gud bevare nutidens
ungdom från att vara med om dylika orkidéer!

   —     Jasså, sade jag, tror Johansson att det lider med
kapten Örman? Inte dör han så där hux flux! Ånej,
den gubben får man slå ihjäl med handspakar, om
man vill bli av med honom. När jag var hemma hos
honom sist, gemejsi — för två månader sedan, så
plockade han fram Helgoländer och gammal genever
och Rigabalsam och sa att han hade dricka för minst
tvåhundra år framåt, sa han, allt taget på införsel.
Ånej, den kaptenen är på kryss än!

   —     Jaha, sade Johansson, det kan tyckas så, men nu
säger magen stopp i honom. Den kan ta slut också,
när en har frestat honom i åttio år. Och nu ligger
han och plockar med fingrarna på täcket och svär så
att taket kan lyfta sej och talar politik och skäller
på arbetarna som strejkar och så dricker han
kärnmjölk — det är väl inga goda tecken — jaja förstås
kärnmjölk med konjak i!

   —     Har han bett att få tala med mig? vrålade jag
i örat på Johansson.

   —     Inte precis bett, för kapten Örman ber inte, men
han sa i går att den enda kloka karlen i Sverge är
Engström, sa han. Ta hit’en nån gång, så får vi tala
om gamla tider, sa han. Och så började han skälla
på arbetarna. Arbetarna, sa han, får så mycke mat
nuförtiden, så di orkar snart inte äta, sa han. Inte
så dumt sagt, Engström. Men det där att han ligger
och plockar på täcket, det är inga goda tecken. Det
gör folk, när di skall till å dö! Men ohyggligt stark
är han ända in i döden! Engström minns väl, när
han satt på hotell Rydberg i Östhammar för några
år sen i sällskap med rådman Valgren och kapten
Österman och så var det väl några bondkaplaner eller
såna där jävlar oppifrån land — var inte Engström
med förräxten?

   —    Jasså den gången när han flätade till Valgren?
Jojomänsan! Då var jag med. Han fick plikta
trehundra riksdaler — det kommer jag ihåg som om det
hade varit i går. Han sa till Valgren som satt där med
sin röda nos: Hör du, Valgren, dä sitter en fluga på
din nos — sitt stilla, Valgren, så ska jag knäppa
bort’na! Och Valgren satt stilla och Örman klippte
till, men han hade tagit på sig en segelhandske och
Valgren damp och dom fick skicka efter veterinären
för att få liv i honom igen, för den riktiga doktorn
var borta på kalas. Och var där någon fluga, så nog
dog den alltid! Ja, han var svår, Örman!

   Johansson suckade. — Jaha, det var den tiden det.
Men nu klämmer Örman till så lagom. Det är något
märkvärdigt med hans mage, si! Han har ingen
appetit, si! Utom ibland förstås! Si hanses mage går hela
tiden som ett handklaversspel, för han bara super.
Men när magen stannar ibland, passar han på och
sätter i sej ett par meter ål. Han som inte passar för
mat! Det duger ju inte, det förstår ju Engström
själv. Och när en talar med honom om läkare och
doktorer och sånt så blir han alldeles förbannad. Har
inte Engström några droppar eller sådant som kunde
lugna magen på honom? Annars är det inget fel på
honom, annat än att han börjar bli lite flintskallig,
men det dör väl ingen av! Men jag får rentav gå ut
i köket och ta mej en skopa vatten. Mig törstar, sa
Pilatus!

Jag förstod vad Johansson ville, men jag hade icke
en droppe sprit i huset, ej heller en flaska dricka.

— Det enda jag har hemma, är bittervatten, men
det är ju mera medikament än läskedryck, sade jag.
Jag har min motbok i Stockholm och det är
krångligt att få ut något hit. Johansson får ursäkta.

— Åja, sade Johansson, nog för att jag kan ursäkta,
vad mig själv anbelangar. Men jag tänker bara på
kapten Örman. Rässom det är kan både Engström och
jag ligga där i fållbänken och plocka på täcket med
fingrarna, fast vi inte har så mycket praktik som
kapten Örman. I dag mig och i morgon sig! Ursäkta
att jag kom och störde Engström på helgdan, men
han kan gärna gå och hälsa på kapten Örman. Ska
vi gå ihop? <i>För han har hemma!</i>

I morgon skall jag hälsa på min gamle vän Örman.
</chapter>
<chapter name="Biljer i Bolum">
<img></img>
<h2><small>BILJER I BOLUM.</small></h2>

Sommaren gästar Västergötland välvilligare och
intensivare än på många år. Himlen skickar sol och
regn, det rika landet blir rikare och bönderna glömma
nästan att klaga över ogynnsam väderlek; ty när har
en bonde varit nöjd?

<i>Aurea Mediocritas</i>, det Gyllene Lagom, finns ej i
hans föreställningsvärld. Och bära åkrarna många år
i följd feta skördar, suger ymnigheten ut jorden. Vår
Herre tycks förstå sig dåligt på lantbruk. Och när
jag frågar en bonde om han skulle vilja överta
jordbruksavdelningen i den stora världshushållningen, så
menar han att han nog skulle tota till det utmärkt åt
sig själv. Men han glömmer grannarna.

Sådan är dock icke Biljer i Bolum, ty han har koxat
in litet i det stora maskineriet.

Luften darrar av het ånga efter härligt regn och
ängarna spraka av färg. Skogar av rosenbuskar blomma
just i alla nyanser från blek rosa till blod. Och det
gula i blommornas mitt, denna obeskrivliga orgie,
raffinerat skönt utförd av ståndare och pistiller med
hjälp av färg och doft, bin och humlor, tyckes mig
som en sol, en värld för sig, ett landskap i
förstoring, där den lilla människan vandrar omkring bland
väldiga stänglar, över blanka lysande blekgröna berg
glänsande och hala av livssaft. Hon stapplar över
pollenkorn och gömmer sig förskräckt när en bevingad
mammut surrande och sugande sätter sin blåa skugga
över blombottnens väldiga vidd.

   Ängarna stråla. Violett är kanske grundtanken, men
alla färger trängas. Klöverbollarnas purpur,
scabiosans hundratungade huvuden, ängsbollarnas smör,
epilobiernas mäktiga stänglar, geraniernas rika snår —
jag har glömt alla botaniska namn, men jag kan väl
få älska färgen och förstå den och dess mening ändå?
En svensk äng! Vad finnes skönare? frågade Zorn
Calle Larsson.

   Allt det där äger Biljer i Bolum, ty han bor mitt
i en sådan ängstrakt på sluttningen ner till
Hornborgasjön. Och han har sett skönheten också, fast
han är född och uppfödd mitt i den. Det är ovanligt
Men han är för diskret att skräna om dess fägring,
som jag gör. Hans gråa stuga ligger i en dunge av
fruktträd, körsbär, äpplen, plommon. På ett
bigarråträd rodna de första bären på en gren, som druckit
mera sol än de andra och jag får det största. Det är
hårt ännu men dess fasta kött är fullt av förnäm
arom, en börjande sötma, en aning, en soupçon! En
svällande hälsa, unga kinders rodnad — ännu intet
sorgligt förebud om höst. I krusbärsbuskarnas yviga
rikedom surrade bina och kupor stodo i en lång rad.
Lade man örat till en kupa dånade det av arbete och
nervöst liv där inne. Allt var i ordning för
svärmningen, ty i denna hetta måste de svärma, snart, när
som helst. Några samhällen hade redan svärmat. Men
vem skall ta in svärmarna? Biljer i Bolum är ju själv
enarmad!
<img><sc>BILGER I BOLUM</sc></img>

   Åjo, Biljer kan allt, således också ta in en bisvärm,
Biljer, den enarmade, bonden, jägaren, fiskaren,
snickaren, svarvaren, vars högra arm ända från axeln
varit borta sedan han var pojke, reder nog upp en så
enkel sak. Han hade varit på jakt ute på sjön, något

hände, han gjorde en oöverlagd rörelse och
hagel-skottet gick av i armhålen. Många skulle ha lagt upp
för all framtid efter en sådan händelse, men Biljer
var icke av den arten. Han började sedan han kommit
från lasarettet lära vänstra armen utföra två armars
arbete. Det är icke lätt, då man som han var utpräglat
högerhänt. Det dröjer länge innan man kan glömma
att högra handen är borta. Man gör omedvetet
rörelser med handen som icke finns och när man inom
bråkdelen av en sekund insett att man har bara vänstra
handen kvar för att utföra det som bör ske, kan det
vara för sent. Vänstra handen kommer för sent.

   Men nu är Biljer mästerskytt på sträckänder. Han
gör flera mäns arbete, ty han är ensam om
grovsysslorna om man kan bortse från hans far som är
åttiofyra år, och det kvinnliga elementet i hushållet.
Han bygger stengärdesgårdar, timrar, snickrar stolar
med vackra ornament och svarvar, när det behövs.
Han sköter jordbruket med plöjning, såning, harvning
och skörd. Han gräver bättre och snabbare än de
flesta med två händer — men framför allt jagar han.
I jakten har han sin glädje och han känner
Hornborgasjön, hans barndoms och mannaålders sjö,
känner djurens vanor och förstår jaktlig ekonomi. Han
är den bästa källan till kunskap för den som allvarligt
vill studera Hornborgasjöns saga, både före dess
sänkning och numera. Han förstår vad Bruno Liljefors
menar med sitt arbete.

   Nu ha doktorn och jag rest från Mösseberg för att
tillbringa en dag ensamma med naturen och vi ta in
hos Biljer i Bolum. Doktorn har fått tillstånd att
skaffa några fåglar av skilda slag att befolka sina
dammar med — en dröm om ett Skansen i miniatyr
svävar kanske för hans tanke, ty han älskar naturen
och vill att andra skola förstå den också. Därvidlag
är Biljer i Bolum hans hjälp, ty ingen kan som han
infånga de snart flygfärdiga andungarna,
skrattmåsarna, vipungarna eller strandpiparna.
<img></img>

 Biljer har sin egen metod. Han har gjort ett par
 breda skidor och på dem ger han sig ut på dyn —
ett felsteg och han skulle ligga där och sjunka. Hur
han tar fåglarna i vassen, förstår jag inte. Jag vet
bara att min själ brann av oro när han gick ut i
denna dysjö med ryggsäcken på och den tomma
högerärmen i rockfickan. Snart var han försvunnen
bland vassruggarna. Viporna skreko, änderna lyfte,
långt borta skrevo ett par tranor sina mystiska linjer
mot luften. Han gick som en naturkraft, ogenerat,
ungefär på samma sätt som man går på skidor i snön,
fast litet tyngre. Då flög det i doktorn att han måste
söka sig väg bland den vass, vars grund var bärig.

och träffa Biljer ute i sjön och om en stund var också
han försvunnen.

   Där gick jag på stranden med min skissbok för
vilken jag inte hade någon användning, ty jag val
för orolig för mitt sällskap. Om doktorn stigit fel och
kommit ned i ett dyhål hade han varit hjälplös, ty
det lär vara svårt att arbeta sig upp ur sådan materia.
Det påstås att man i stället arbetar sig ned. Och
Biljer med sin ena arm!

   Flera timmar gick jag och väntade. Visserligen
studerade jag en strandpiparhona som lagt fyra ägg
och med automatisk regelbundenhet avlägsnade sig
ifrån eller gick tillbaka till boet allteftersom jag kom
närmare eller gick därifrån, men jag ville icke störa
henne i hennes vällovliga gärning utan gick och
gjorde mig i stället till vän med de betande hästarna
eller studerade floran i vasskanten, båtarna av den
särskilda typ som varje säregen sjö framtvingar —
eller också dök jag in i rosensnåren och lade mig i
buskarnas skugga bland markens fågelbon och
krypfänas visten.

   Men hettan och åskluften tvungo mig upp. Ty över
sjöns andra sida tornade sig moln, mörkblå makter
kämpade med böljande rosenfärgade och violetta
dunkla ting — något skulle ske, kanske regnet eller
något annat. Viporna skreko och deras svartvita flykt
verkade hotande.

   Intet ljud från doktorn eller Biljer! Jag började
inbilla mig det hemskaste. Tills jag äntligen fick se
två mörka punkter fjärran borta i vassen åtskilliga
kilometer från min observationspunkt och något som
blänkte och blixtrade vitt alldeles som när en svan
springer på vattnet. Jag trodde att det var en svan.
Men plötsligt framträdde de två punkterna utan vita
blixtar.

Om en timme eller så kommo Biljer och doktorn.
Det vita hade varit Biljers årslag — ty han kan ro
också! De hade lånat en eka någonstans i ena ändan
av sjön. I sin ryggsäck bar Biljer ett par andungar,
snart flygfärdiga, som han fångat med sin vänstra
hand, och en liten vipunge. Båda jägarna voro
brunmålade av dy och kanske litet trötta också.

Detta är mitt sista minne av Hornborgasjön: Biljer
och doktorn, åskluften, vassruggarna som liknade
linealer, vipornas skönt ödsliga skrik, och rosenskogen
med den gröna stigen tvärsigenom.
</chapter>
<chapter name="Självbehärskning och masspsykos">
<h2><small>SJÄLVBEHÄRSKNING OCH MASSPSYKOS.</small></h2>

Utanför Stockholmssystemets vin- och spirituosaaffär
vid Surbrunnsgatan 17 stod en lång, nästan
oöverskådlig kö av folk, ty det var dagen före en stor
helgdag. De lyckliga som börjat kön avtroppade så
småningom lastade med glädjeämnen och bland dem
var en kvinna som såg ut att tillhöra den burgnare
medelklassen. Hon bar fyra liter i ett paket, som hon
stödde mot barmen. Denna kvinna halkade på trappan
och satte sig med en fruktansvärd duns på
trottoaren, paketet föll ur hennes famn och hamnade på den
illa madrasserade graniten med en påföljd som läsaren
kan föreställa sig.

Kvinnan klagade icke högljutt. Hon grät bara stilla
och satt kvar. Ur kön hördes råa skratt, men även
uttryck av medlidande och förstående. En arbetsklädd
man lämnade sin plats och tog henne under armarna,
dymedelst förlorande en dyrbar tid, kanske allt, ty
affären skulle stängas två timmar tidigare än vanligt.
Han riskerade verkligen något. Hans handling var
spontan och tydde på ett ädelt sinnelag, ovanligt i
vår krassa tid. Kvinnan kom sig icke för att tacka,
ty situationens tragik hade gripit henne för djupt —
hon bestod av förkrosselse och snyftningar. Kanske
väntade henne aga, kanske skilsmässa, ty männen äro
brutala, då det gäller njutningar. Och under de få
minuter allt detta hände sorlade kön fram sina
sympatier och antipatier eller det hjärtlösa hån som
utmärker de genomsnittsbegåvade. En poliskonstapel
kom till och betraktade skärvorna, papperet och den
sakta flytande strömmen av sprit. Efter några
ögonblick av stilla begrundande lutade han sig ned och
tog upp snöret som sammanhållit paketet, stoppade
det i fickan och gick utan att ägna den stackars
kvinnan en blick. Hon gick sin väg för att möta sitt öde
och vi förstå att hennes vandring var tung. Hennes
rygg skakade, då hon vek in på Valhallavägen. Men
hon var tydligen för väluppfostrad för att ge starkare
uttryck åt sin förtvivlan.

*

   Jag har själv befunnit mig i denna olyckliga
kvinnas situation — närapå. Men ingen kö iakttog mig.
Det var längesedan, långt före kriget, en torgdag i
Norrtälje. Jag hade köpt en liter konjak till utvärtes
bruk på spritbolaget och ämnade gå till min bostad
hos gamle vännen Moppe. Plötsligt halkade litern ur
sitt hölje och föll i gatan, vart till intet nyttig! Men
med den <i>Busjido</i> som är en äkta Samurajs
kännetecken och adelsmärke fortsatte jag i rörelsens
riktning. Icke med en min tillkännagav jag någon smärta
och jag tror att jag icke ens kände någon. Så
behärskad hade livet redan då gjort mig. Stadens buse
skrek efter mig att jag tappat litern. Vem visste detta
bättre än jag?! Min rygg skakade icke av gråt. Jag
gick otyngd av ödet. Icke ens ett kanonskott bakom
min rygg eller en meteors fall skulle ha förmått mig
att vända mig om. Jag var situationens herre, en
gentleman i varje tum. Bakom mig sorlade pöbeln
och diskuterade det skedda, men förstod icke den
djupa innebörden av en fait accompli. För dessa
obildade människor var händelsen oerhörd. Tanken på
kaffegök, förlorad, förstörd glädje och yster samvaro
kom deras själar att svälla och brista av lidelse. De
voro Heerdenmenschen, hjordmänniskor, en fårskock,
med ett ord <i>pöbel!</i>

*

   För mer än en människoålder berättade Bruno för
mig följande, som etsat sig in fast i mitt minne. Han
var på väg bort från Uppsala en torgdag och befann
sig någonstans åt Vaksala till. Vägen var full av
torgbönder på hemresa. Bland dessa bönder fanns en man
som skulle hem för att fira bröllop och hans kärra
var lastad med dyrbarheter som man plägar förslösa
vid ett sådant tillfälle. Baktill på kärran var en femtio
kannors punschankare fastsurrad, hotfullt och farligt
hängande ut över vägen. Det var en het sommardag.
Solen stekte och landsvägen bestod av damm och
hästgödsel. Den långa raden fordon rörde sig sakta
framåt under Phœbi glödande pilar och dåsigheten
härskade allenarådande.

   Plötsligt hördes en dov duns, man såg ett virrvarr
av tunnband och stäver virvla upp det lösa dammet,
som ögonblickligen bands av en gul klibbig vätska.
Brudgummens bröllopsankare hade förolyckats på
grund av bristfällig och föga sjömansmässig surrning.
Jag skulle ha fortsatt oberörd av detta Ödets hårda
slag. Men brudgummen hoppade ur kärran, band
hästen vid ett träd och överlämnade sig åt förtvivlan och
hädelser. Han rev sitt hår sedan han slängt mössan
ut på åkern bredvid.

Naturlagsmässigt stannade hela raden efterföljande
bönder och så många av de framförvarande som hört
dunsen och insett att något allvarligt passerat. Alla
höllo in sina hästar och bundo dem vid träden som
kantade vägen. Snart omgavs punschpölen av
intresserade torgdagsbönder som betraktade förödelsens
styggelse under livligt tankeutbyte.

Nu är det så att dammet icke ögonblickligen
uppsuger en plötsligt utrunnen vätska. Den låg där några
millimeter djup innan den sökte sig väg ned i jorden.
En behjärtad man, som var van att handla i kritiska
situationer, lade sig ned och började suga i sig
punschen, förstående att ögonblicken voro knappt
tillmätta och goda råd dyra. I nästa sekund lågo alla
bönderna runt polen — »som radier», sade Bruno —
och drucko girigt.

Under tiden valsade brudgummen omkring,
svärjande, skakande nävarna mot den obevekliga himlen
och frammanande demoner. Hans vilda sång vart
obesvarad trots den äkta sorg som var dess orsak och
underlag. Men plötsligt vaknade han till medvetande.
Han såg de andra bönderna ligga där klokt och
målmedvetet insugande den underbara blandningen
av häst och jord och punsch.

Med en djup suck lade han sig och drack, han också.
</chapter>
<chapter name="Rocken från alaska">
<img><big><b><i>Rocken från Alaska</i></b></big></img>

Tiden går och man blir gammal. Varför blir man
inte yngre i stället? Varför tar icke åldrandet och
föryngrandet i omväxlande perioder och varför får man
icke reparera de fel man begått? Men det är kanske
bäst som sker.

Jag har alltid önskat att få resa mycket, uppleva
romantik, lära känna nya och intressanta individer
som äro sig själva — alltså original. Livet har i
detta fall varit mycket vänligt mot mig. Jag har fått
 träffa och bli vän med just de människor jag längtat
 efter. Men till saken!
<img></img>

  För många år sedan — åtminstone tjugufem år —
  sammanfördes jag vid en fest på ryska legationen
i Paris med en ung fransman, som i början verkade
snobb. Han var ytterligt elegant, på gränsen till
koketteri, men det var något av värde i honom. Jag som
icke är blaserad, stöttes tillbaka av hans skepsis och
hans likgiltighet, hans rörelser med händerna, hans
sätt att på gigerlvis låta monokeln falla i högra
västfickan ungefär som vilken som helst av de karikatyriska

figurer, som den tiden uppträdde på varietéerna, kunde
göra. Han var likblek, jag trodde att han var sminkad,
men hans sätt att ibland föra näsduken över pannan
och torka bort pärlorna som trängde ut där — medan
hans stora svarta ögon stirrade in i något overkligt
—   kom mig att tro att han bar på något inombords,
vilket jag med min småländska oerfarenhet var
oförmögen att fatta, men som borde begripas.

   Jag vände mig till en finländare som jag kände och
frågade vad det var för en figur. Han intresserade mig,
men samtidigt repellerades jag av hans snobbism.

   —     Den! Det är en fin gosse, som inte är så dum
som du tror. Han är skald, men nu har han blivit
trött på att skalda. Han funderar på något rackartyg.
Han har upplevat något — någon erotisk besvikelse
och nu sitter han och är tankspridd — man blir det
av sådant. Tag reda på honom! Han gav förra året ut
en liten diktsamling, som väckte uppseende inom vissa
kretsar. Den heter »Le Coeur et la Silence». Absolut
modern! Tala med honom!

   I vimlet i de stora och många salongerna stötte vi
åter ihop. Han stod för sig själv vid en pelare och
övade sig att låta monokeln falla i högra västfickan.

   —     Tycker ni inte att det vore klokast att vi går
härifrån och äter någonstans uppe i Montparnasse?
frågade jag. — Jag brukar äta i en liten restaurang
inte långt från Closerie Lilas där man sjunger och
där man träffar kamrater, fast man känner dem,
kineser, japaner, spanjorer, skandinaver — — — Där
brukar jag sjunga svenska visor, när jag kommer i
tagen.

  O, Du Heliga Ungdom! Det var på den tiden, i
ungdomens vår.

  Han följde mig. Vi togo en droska och åkte till
min bohemrestaurang. Där var full fart. Man sjöng.
En modell steg upp på ett bord och dansade en vild
och vacker dans. Och bakom disken satt den feta
madame och log. Genom köksöppningen syntes Le
Patron svettig och gemytlig och sysslande vid spisen.

  Vi beställde mat och vin. Framför oss på bordet
lågo några tidningar, bland dem en amerikansk
illustrerad tidskrift. Jag bläddrade i den och fann några
illustrationer från Alaska. Jack London var då ännu
icke uppfunnen, men där funnos fotografier tagna
av pioniärer styvare än han — och vederhäftigare,
folk, som var med då de första »rusherna» dit
arrangerades.

  Jag visade min kamrat en bild föreställande en
man som höll på att mata sitt hundspann. Han var
klädd i en kavaj av något slags rutigt tyg, högst
ovanligt.

  —     Det där tyget tycks vara omtyckt i Canada och
Alaska, sade jag. Det är antagligen ett slags
uniform för folk som ger sig dit. Jag skulle vilja ha en
sådan där kavaj. Jag vet att jag får svårt att någonsin
komma dit upp, ty jag har viktigt arbete hemma.
Men jag skulle vilja bära en sån där kostym bara för
att ibland kunna inbilla mig att jag är där uppe och
gräver guld eller fiskar lax eller jagar.

  Kamraten lät monokeln falla i västfickan och sträckte
fram handen. Jag tryckte den.

  —     Detta är underligt. Precis detsamma har jag
drömt om. Sedan flera år har jag sett det där rutiga
tyget på fotografier där uppifrån. Och jag tänker
resa dit.

   —  Men »Le Coeur et la Silence»?

   —     Humbug, sir! Eller kanske inte! Tystnaden finns
där nog, men hjärtat får man lämna hemma eller
stoppa det i jaktväskan!

   Med ens försvann det snobbigt blaserade ur hans
ansikte och han lutade sig fram över bordet och ropade
genom sorlet av rösterna i lokalen: — Följ med mig
hem! Jag måste härifrån. Jag har en liten gård nere
i Vaucluse, knappast ett slott, men ändå! Ett gammalt
arv som jag levar på. Där finns tryffel och jag har
svin, tryffelsvin! Vi ska jaga tryffel. Jag tror att det
är en större uppgift än att skriva dikter. Ni kanske
inte tycker om tryffel? Men tänk er stämningen! Vi
går i den vackra ekskogen, två människor med var
sitt svin i koppel och säger inte ett ord till varandra.
Ni vet inte hur det går till att jaga tryffel! Å, det
är poesi! Plötsligt stannar grisen och trycker trynet
mot marken och börjar gräva med framfötterna. Och
jag binder grisen vid ett träd och tar opp tryfflarna
med min järnpåk. Och så får grisen en handfull böner
eller ärter för sitt besvär. Detta är livet!

   Jag betraktade kamraten uppmärksamt och han
besvarade min blick med oro längst inne i pupillen.

   —     Jag tror nog att det finns poesi i den jakten,
men jag har en tidning hemma som jag måste sköta.
Dessutom har jag familj.

   —     Familj! Tidning. Löjligt! Ni är ingen bohem!
Men varför följer ni inte era intentioner? Varför reser
ni inte?

   —  Men jag är ju här, vilket bevisar att jag reser.

   —  Då ni längtar efter Alaska! Löjligt!

   Och han satte fast monokeln i ögonvrån.

   —     Nej, min herre, ni är möjligen poet, möjligen
artist, men ni är icke bohémien. Tryffeljakten förstår
ni inte! Jag har den äran rekommendera mig!

   —  Ni förefaller mig något brutal — — —

   —     Förlåt tusen gånger! Jag är mycket ledsen, men
jag är sjuk, <i>sjuk</i>, förstår ni! <i>Här</i> och <i>där!</i>

   Och han pekade på pannan och hjärtat.

   —     Vore det inte klokast av er, sade jag, att ni läte
era jägare nere i Vaucluse sköta tryffeljakten och att
ni själv reste till Alaska? Där skulle ni först tappa er
monokel och sedan skulle ni bli vidare om bröstet
och få bättre axlar och stadigare ben. Efteråt skulle
ni skriva en bok till med enklare och större uttryck
för »Le Coeur et la Silence».

   Vi lämnade ämnet, drucko en flaska vin till och
skildes åt på Boul’ Miche.

   Många gånger efteråt tänkte jag på min kuriösa
bekantskap. Åren gingo och på vanligt mänskligt vis
glömde jag honom, ty envar får sitt att tänka på.

*

   Men en vacker dag fick jag ett brev från honom.
Han befann sig då i Sansibar och fiskade sköldpaddor
med sugfisk. Han beskrev jakten. Det gällde den
mystiska <i>Echeneis naucrates</i>, med vilken ostafrikanerna,
folket vid Torressundet och kineserna förskaffa sig en
avsevärd inkomst.

   »Man slår en ring av hamplina omkring kroppen
på sugfisken alldeles ovanför stjärten och fäster i
den en vanlig flagglina. Så släpper man ut fisken,
som genast suger sig fast på båtsidan eller på kölen.
När man kommer till sköldpaddstället, ger man fisken
en sakta stöt med en bambukäpp och den släpper.
Den ger sig ögonblickligen på ryggen av en
sköldpadda och suger sig fast. Det är bara att dra upp.
Jag talade med er om tryffeljakt. Jag tar tillbaka.
Tryffeljakt är dumhet emot sköldpaddjakt med
sugfisk. Jag har en egen båt med plats för en till. Ni är
välkommen, men kom ögonblickligen!»
<img></img>

   Jag svarade ögonblickligen att jag icke kunde sköta
en svensk tidning från Sansibar. Men jag önskade
honom lycka i alla hans förehavanden och bad honom
icke alldeles lägga bort att dikta.

*

   För ungefär en månad sedan kom ett stort paket
från en poststation i Frankrike — just från Vaucluse.

Det innehöll en rock från Canada eller Alaska, en
sådan som jag i barnslig längtan efter romantik önskat
mig som ersättning för olyckan att icke ha tid att
resa dit och jaga, fiska, sköta ett hundspann. Och
samtidigt kom ett brev från min vän fransmannen.
Ett porträtt följde med: en bredaxlad man med
frimodigt ansikte, indianblick, vitt hår (eller kanske
grått) — utan monokel.

   Och han skrev på en med engelska slangord
uppblandad franska:

   »Efter åtta års vistelse i Alaska sänder jag er den
rock jag talade med er om och som ni längtade efter
redan då vi första gången träffades. Jag skulle kanske
ha glömt er, men jag umgicks på sista tiden med en
högst underlig svensk, en man från er hemtrakt och
er barndomsvän. Han kallades Smoland blad oss
laxfiskare. Han är mycket rik och äger flera hus
i   Dawson City. Han var en ovanligt praktisk man.
Han hade försökt sig som guldgrävare ett par år utan
resultat och så småningom kommit upp i
indiandistrikten — icke eskimådistrikten! Obs.! Han hade en
stor guldplomb i en framtand och indianerna
betraktade denna plomb med stor avund. Han fann att här
var något att göra. Han tog sina sista pengar och
reste ned till Seattle, gick i lära hos en tandläkare,
skaffade sig apparater och allt behövligt samt vände
åter till Alaska. Där satte han under femton års tid
in guldplomber i framtänderna på alla indianer, som
hade råd att bestå sig med sådan lyx. Alla hade de
friska huggtänder, men det blev så småningom
modernt att ha guldplomber framtill i munnen. Nu ha

alla indianer med självaktning från Labrador till Alaska
guldplomber, helst i alla synliga tänder.

Hur lever ni själv? Har ni varit lika praktisk?
Antagligen icke!

Själv har jag återvänt till mitt hem i Frankrike,
diktar icke mera, är gift med en kvinna som icke
diktar och går stundom med min jägare ut på
tryffeljakt. Men icke så ofta, ty mitt ena ben ligger
någonstans vid Sommefronten — d. v. s. bara foten. Men jag
går bra ändå. Nu tuggar jag betel. Jag lärde mig
det i Söderhavet, får arekanötter från en god vän i
Singapore och odlar själv peppar i mitt växthus.
Kom hit!»

*

Nu då jag skriver detta har jag på mig min franske
väns Alaskarock och sitter under skrivandet och
längtar att en gång få sitta på en hundsläde och tillämpa
de lärdomar jag fick en gång av Knud Rasmussen
då det gällde att sköta en hundpiska. Jag fann snart
teorien — att träffa en femöring på tio meters
avstånd — men praktiken har jag icke förvärvat.

En ersättning är just nu denna romantiska rock,
ett fattigt hölje om min kropp som har en själ som
har svårt att hålla sig kvar, vill ut! Men nu måste
jag börja med en ny historia. God natt!
</chapter>

<chapter name="Högsommarglädje">
<h2><small>HÖGSOMMARGLÄDJE.</small></h2>

Matts Efraim stod vid stugknuten framför ett bord,
och på det stod en dunk estniskt och tio literflaskor.
Solen sken så vackert och allt doftade så ljuvt, ty
det hade nyss kommit en regnskur — ett riktigt
solregn, och det är lyckoregn! Dropparna lyste som
diamanter och sprutade in alla sju färgerna i
människornas ögon. Matts Efraim sken också som en
solvarg och från hans näsa hängde en droppe som
speglade hela landskapet som en grosshandlarkula.
Han såg riktigt förmögen ut och nöjd och glad, som
om han ägt alla riken i världen och deras härligheter.
Och ändå var det bara för att han hade en dunk och
färskt regnvatten — solregnvatten. Man kan inte
blanda till vackrare brännvin än med solregnvatten.
Det blir så klart som änglarnas glädjetårar.

— Välkommen, Engström, så innerligen hjärtligt
välkommen! ropade han då jag kom över ängen. —
Nu ska vi vara glada och kask ska vi ha. Gumman
ska få koka så starkt kaffe, så röken skall stå som
en grön midsommarbjörk ur skorstenen. För nu är
polisbåten slut, Munter eller vad han heter, den där
som gör trettioåtta knop. Kors vet han inte det?
Jojomänsan — men han har inte varit i våra krokar på
länge. Då känner han inte till våran smuggelbåt heller?
Kan tro det! Han gör bara trettiotvå knop, men han
är trappbyggd i botten och stannar på prick. Det är
en båt det, ska Engström tro. Polisbåten var tyngre,
den, och kunde inte stanna så fort. Och när de jagade
oss sist, så lekte vi med honom några timmar och
det måtte ha frestat på honom, för han sprang läck
och började sjunka. Det kostade allt på honom att
behöva begära hjälp av oss, men vi är ju människor
och det kan man inte säga om tullarna. Vi tog’en
på släp och bogserade in honom till Koösund, annars
hade han gått till botten med man och allt. Jaha,
nu är Munter slut — för dåliga bord, för klent och
nätt allting. Nehej, det skall vara ordentliga doningar
som kan tåla påfrestning av va faen som helst, både
fart och sjö!

   Men titta så vackert brännvin! Kom ihåg det,
Engström, när han blandar nästa gång, tag regnvatten,
och helst åskregnvatten. Det passar ju till dunder,
det! Och ljusa flaskor, som det är en glädje att titta
igenom, en sån glädje så en riktigt får tårarna i
ögona. Jag är fem och åtti år, men aldrig trodde jag
att jag skulle få vara med och rädda en polisbåt.
Jag blev femti år yngre i en handvändning. Och sker
det en gång till så får käringen köpa in mej i ett
hem för ofödda barn. Johanna! Johanna! Kom ut!
Engström är kommen och sätt nu på kaffe utav
riktiga böner. Släng ut sumpen så samlar sej
daggmasken — det blir bra för ålreven.

   Johanna kom ut och hälsade. Hon torkade sig i
ögonen med förklädet.

   —     Ursäkta jag gråter, Engström, men dä bara
glädjetårar. Ja tänk vad en får uppleva så gammal
som en är. Jag satt just och skrev till barna i Amerika
om’et. Tänk sån glädje för dom där ute som har
förbud. Ja, jag säjer då det! Nu skulle en kunna
skiljas från det jordiska när som helst utan saknad.
Men här står jag och pratar! Nu går jag in och
lägger till tie böner mer på koppen. Dä annraannra, dä
starkaste får I sköta själv!
</chapter>
<chapter name="Pan">
<h2><small>PAN.</small></h2>

I vintras såg jag Pan en kväll i Lilljansskogen. Han
såg ruggig ut och hostade, där han satt under en
gran och slog bort snöklackorna som fastnat under
klövarna, ty det var töväder. Raggen såg våt ut och
full av barr och stickor. Ögonen runno och han snöt
sig ideligen i fingrarna.

Men i dag såg jag honom i min egen skog. Han
stod i ett moln av mygg mitt i solskenet och lyssnade
till radiomusiken från en elegant motorbåt som låg
under det branta berget och blänkte av mässing och
fernissa. Nu hade han ingen snuva. Hans hud hade
färg som en gammal fiol och den kolsvarta raggen
kring länder och ben glänste. Ögonen lyste som
körsbär i det solbrända ansiktet och hans tänder voro det
vitaste i landskapet, vitare än måsarna som kretsade
över honom.

Visserligen står det »förbjudet» på mina grindar,
men Pan är alltid välkommen. Jag beundrade hans
musklers vackra spel under skinnet, de små hornens
svarta spetsar, de blänkande klövarna, öronens snabba
rörelse, den oljiga glansen över huden och krullhåret.

Plötsligt brakade det i skogen och ett stånkande
närmade sig. Jag vände mig om. Tre feta
grosshandlartyper med K. S. S. S. i mössorna strävade 

mödosamt uppför berget åtföljda av en gast, som bar en
matkorg. Även Pan vände sig om och ögonblicket
därpå smattrade hans klövar i förskrämd flykt på
hällarna. Han var borta.

Jag knöt näven åt inkräktarna och en mörkröd våg
av vrede med kam av eld fräste genom min själ.

— Lymlar! skrek jag. Ni skrämde Pan! Försvinn
ur min skog!

— Pan? sade en av fridstörarna, Pan! Vad är det
för en jycke?

— Ni skrämde Pan! snyftade jag.

— Den där är ju skvatt galen! sade de till
varandra. Jaså ursäkta, det är redaktörn! Förlåt att vi
gör intrång trots förbudet, men det är väl inte så
allvarligt menat. Vi trodde för resten att redaktörn
inte var hemma. Och inte var det vår mening att
skrämma någon — — —

Men bortdöende hördes ännu smattret av Pans
klövar på bergen i söder, snabbt som trummandet av
en avlägsen hackspett.
</chapter>
<chapter name="På en skärgårdsbåt">
<h2><small>PÅ EN SKÄRGÅRDSBÅT.</small></h2>

Det är som om både himmel och hav skulle brinna.
Skärgårdsbåten är full av folk som svettas och trängs
för att söka skuggan, som icke finns. Jag går in i
matsalen för att äta middag. Alla bord äro upptagna
med en och annan stänkplats ledig. Jag vet att
stockholmarna titta illa på en främling, som ber att få slå
sig ned på en ledig plats vid ett bord, men jag vågar
försöket och får ett kyligt »var så god» till svar. Nå,
jag begär inte kärlek och värme i rösten, bara platsen.

Mina bordsgrannar äro tydligen alla bekanta med
varandra och diskutera väder och fiske. En av dem
har segelsällskapets uniform och är mycket fet,
alldeles säkert en välmående borgare, kanske
snickerifabrikör, ty ögonen se ut som kvisthål i det röda
ansiktet. Han äter energiskt och tar ibland fram en
plunta. Han bjuder de andra och dessa bjuda igen,
tala om Bratt och smuggling en stund, medan supen
känns i munnarna, återgå till fisket, drunkningarna,
eldsvådorna och värmeböljan. Alla ha tagit jättegäddor
och demonstera de särskilda fallen, ända tills en
hugger till med en fruktansvärd lögn. — »Nä hörru
Andersson, dä ska va mått på lögner också!»

De bli allt högljuddare och vin kommer in till
efterrätten. Snickerifabrikören bjuder. Man börjar tala om
vin, tills tid blir att gå in i röksalongen för att
dricka kaffe. Jag följer med och får plats i ett hörn.
Mina bordskamrater äro tydligen gynnade gäster, ty
de ha sitt bord färdigt med koppar och konjaksglas,
Pluntor komma fram, kaffet drickes, och vatten
eftertelefoneras. Nya pluntor hämtas upp ur resväskor
eller fickdjup och groggarna tillagas. Man
transpirerar, stånkar och dricker, överröstar varandra — »det
är då fan att man icke kan få en syl i vädret, så
länge Andersson håller låda!»

   Snickerifabrikören är röd i ansiktet som babords
lanterna och han klunkar allt oftare. Hettan ökar och
röken kan snart skäras med kniv. Jag våndas i mitt
hörn, men här är åtminstone skugga. Ute på däck är
omöjligt att vistas. Någon i sällskapet berättar om
en skeppare på en Medelhavsbåt. Han var världens
fetaste skeppare och led dödsskuggans kval i värmen.
Slutligen hittade han på att låta timmermannen göra
ett runt hål i locket på isboxen. Sen kröp kaptenen
ned och stack ut huvudet genom hålet och lät en
man stå och servera grogg. Annars hade han fått
slag.

   Plötsligt somnar snickerifabrikören. Han lutar hakan
mot skjortbröstet och snarkar med ett kvidande
biljud.

   —     Si där, nu är Andersson färdig! Måtte han inte
dö bara! Nej, väck’en inte, låt’en vara i fred! Ja men
han skall väl hinna nyktra till innan han kommer till
sin brygga! Rör’en inte, säger jag! Vaffan, man skall
väl vara kamrat!

   Andersson sover djupt och de andra försätta
groggningen. Svetten dryper från Anderssons panna i långa
rännilar, som försvinna under västen. En i sällskapet
tar en isbit ur hinken och stoppar den baktill innanför
kragen på Andersson. Han märker ingenting, bara en
liten rysning skakar hans kropp för en sekund.

Men plötsligt nyser han till våldsamt och i nästa
ögonblick ligger hans präktiga lösgom på golvet
mellan hans fötter. Ett våldsamt skratt skakar
röksalongen. Ingen känner medlidande. Man ser bara det
löjliga i situationen. Men jag kan inte se något
löjligt. Jag tycker synd om Andersson och om
lösgommen som ligger där nere som ett fantastiskt klackjärn.
Men strängt taget har jag inte med saken att göra.
Jag känner, att jag skulle bli föremål för allmänt
missnöje om jag blandade mig i det här. Och
glädjeämnena äro gunås så få här i världen. Nu fröjdas alla
i hela rökhytten. De få ett minne för livet. Andersson
snarkar på oberörd av yttervärlden.

Men rätt som det är vaknar han och börjar söka
med tungan i munnen. Han trevar i fickorna och ser
lömskt på sina medpassagerare. Hans min är
obeskrivlig men plötsligt upptäcker han klackjärnet. Ingen
låtsas se något eller visa medvetenhet om hans lilla
malör. Beslutsamt tar han fram sin näsduk, snyter sig
trumpetande, lutar sig ned och hämtar upp sin skatt
bland cigarraska och tändstickor, skjuter den som han
tror obemärkt bakom näsduken in på sin plats, ler
fånigt och säger: — Ja, skål gubbar! Jag tror nästan
att jag lurade av ett slag.

Åter skallar hans vänners skratt genom rökhytten
och jag går ut, ty jag ser att jag nalkas
hembryggan.
</chapter>
<chapter name="Klockan">
<h2><small>KLOCKAN.</small></h2>

Det är svårt för konstnärer i dessa tider, då ingen
köper konst och svårt var det även för artisten
Svenson, som av värdesaker utom en massa tavlor endast
hade en gammal guldklocka, vilken otaliga gånger
vandrat till stampen och lika många gånger inbringat
ägaren biffstekar och grogg. Det var en verkligt fin
klocka med ett verk som urmakarna förvånade sig
över — så fint var det. Det gick bättre än en
kronometer.

Men Svenson hade en ateljékatt för att hålla
råttorna på avstånd. Dessa voro nämligen nog fräcka
att vilja bli delaktiga av den torrskaffning som
stundom fanns i matskåpet. Katten var ung och lekfull.
Klockan hängde på väggen på en spik över Svensons
huvudgärd, icke i bygeln utan i kedjans krok. Katten
upptäckte att han med tassen kunde få klockan att
svänga fram och åter som en pendel och detta
förhållande blev honom en stor glädjekälla. När Svenson
trött efter kvällens utsvävningar låg kvar i
snarkofagen långt inpå förmiddagarna, begagnade sig katten
av hans förnedringstillstånd och lekte med klockan,
gav den slag på slag med tassen, bet i den, försökte
hänga sig i den och ramlade ibland rakt i ansiktet
på husbonden, som låg där och snarkade med
vidöppen mun okunnig om den fara, i vilken klockan
svävade.

   Vaknade Svenson någon gång av bullret på
väggen, hoppade katten ögonblickligen ned på golvet
dunkelt inseende att han begått en handling, som icke
var husbonden behaglig.

   Men en morgon blev katten vid dåligt humör, när
klockan träffade honom på nosen. Han började
betrakta henne som en fiende och slog till den allt
ursinnigare. I fullt raseri klämde han slutligen till så att
hon hoppade av spiken, gjorde en vacker båge i
luften och hamnade på kaminens stenplatta. Där gick
glaset sönder, den vackra boetten fick en ful buckla
och verket stannade.

   Vid slamret vaknade Svenson, katten tog ett
jättehopp från huvudgärden och gömde sig bakom
dukarna i tavelhörnet. Svenson ville se efter hur långt
dagen framskridit, men klockan var borta. Svenson
blev vaknare än förut, slängde benen över sängkanten
och stirrade på spiken, där klockan hängt. Han
erinrade sig icke riktigt, hur han tillbragt föregående
afton och började söka i sitt minne. Han sökte även
i väst, byxor och rock, men utan resultat.

   Plötsligt upptäckte han klockan och blev hemsk till
mods. Han lade den till örat, men den var stum.
Han försökte dra upp den, men nyckeln gick runt
utan motstånd från någon fjäder.

   Svenson klädde på sig och gick till urmakaren.
Denne satte lupen för ögat och undersökte klockan.
Han förklarade att den var absolut irreparabel.
Möjligen skulle någon gammal urmakare i Genève — om
någon sådan från klockans ungdom ännu levde —
vilket var mycket otroligt, kunna sätta den i gång.
En sådan fjäder fanns icke att uppbringa i Europa —
och medan urmakaren petade i verket, sprang fjädern
ut, fin som spindelväv och flera meter lång.

— Där ser herrn själv! sade urmakaren. Hur har
herrn burit sig åt med den fina klockan? Den har
varit ett konstverk, en dyrbarhet, ska jag säja herrn.
Nu är verket inte värt en tolvskilling.

Förkrossad gick Svenson till en kamrat och
viggade frukostkrischan.

Men han bär klockan fortfarande. Han använder den
att knacka på vaktmästare med, när han sitter på
Östermalmskällaren.
</chapter>
<chapter name="Förföljelse">
<h2><small>FÖRFÖLJELSE.</small></h2>

Logen 3015 Lindeberget i Ed har bannlyst mig på
grund av min sista bok. Jag är varg i veum och vet
snart inte var jag skall finna en fristad.

Logen antog en resolution, som ögonblickligen
slukats av Svenska Morgonbladet. Logen kan icke utan
harm se det skandalösa sätt på vilket jag glorifierar
spritsmugglingen på grund av en vild romantisk
njutningslystnad. Ja, kära 4711 (— förlåt mig — sådant
doftar ni nog inte) kära 3015, men ni vet nog inte
hur verkligt spännande detta hantverk är! Ständigt
nya sensationer, ny skönhet, nya glädjeämnen! Och
ni glömmer den inkomst jag under den goda tiden
hade genom att våga livet i storm och hög sjö! Den
glada tillfredsställelsen, att ha lyckats lura tullen, vår
arvfiende här i skärgården! För att inte tala om den
oförställda glädje de godtemplare visade, åt vilka
jag efter en lyckad kupp generöst slängde några
dunkar. De välsigna mig och jag tror på välsignelsens
kraft.

Jag undrar verkligen hur många medlemmar av
logen Lindeberget som skulle vägra att under hand
köpa några liter av dem jag har nedgrävda på min
gård i Grisslehamn. Ingen, gissar jag. Ty den
mänskliga naturen är sig lika i alla loger från n:o 1 till
3016 och högre nummer. I dricken icke endast det
fördärvliga kaffet, som alstrar ett av de förfärligaste
gifter som existera — coffeinet. I doppen även och
betänken icke att vetebullarna i edra kroppar till stor
del övergå i alkohol. Sockret i edra
sockerdricks-flaskor har samma verkan. I gån omkring, en skam
för eder orden, berusade varje dag utan att märka
det, ty fylleristens tillstånd har blivit en förslöande
vana.

   Usch!!! Även jag kan känna indignation, vilket I
kanske icke viljen tro. Och min är ädlare än er, ty
jag är luttrad genom erfarenhet. Jag har sett så
förskräckligt mycket elände åstadkommet av kaffe och
bullar, att min penna nekar sin tjänst, då jag vill
beskriva det.

   Men icke endast kaffe och bullar — för att icke tala
om småbröd — komma innanför godtemplares läppar.
Den mest berusade person jag sett, en skam för
mänskligheten, var marskalk, eller portvakt, eller
överste templare i den loge jag själv som student i
Uppsala tillhörde. Jag hade någon funktion inom logen,
jag minns nu icke vilken, men jag hade ett fint
ordensband och bokstäver här och där. Han kunde
icke uppträda om han icke förut druckit cirka fem
liter ren sprit. En gång hade han fått bara fyra och
slocknade, blev ett kolly, och måste <i>bäras</i> hem. Jag
blev vald att intaga hans plats vid ordensbordet, men
min nya befattning kväljde mig. Jag reste mig
plötsligt upp och anmälde mitt utträde ur orden. Sedan
dess har jag lyckligtvis kunnat verka för nykterheten
på många sätt, bland annat genom mina böcker och
genom ett nästan pinsamt just uppträdande.

   Ånej, goda 3015 Lindeberget, jag har nog lite aning
om vad godtemplare   gå för. Det hände     mig något
häromdagen. Jag var på en liten smuggelexpedition
nedåt skärgården och på mig väg till det överenskomna
stället, där jag skulle ta in lasten, lät jag min hundra
hästars Dodge stanna vid en stätta innanför vilken ett
femtiotal blomstrande feta kor betade, ty min vana
trogen ville jag ha min vanliga ranson nymjölkad
mjölk. Finns något härrrligare? Nej! Medan jag lät
chauffören tjuvmjölka, kommo några bekanta
skärgårdspojkar, hedersprickar, som jag kände, fast de
voro godtemplare. De stannade och pratade med mig.
De berättade att de hade supit i fyra dagar utan att
sova. Man såg det på dem för resten.

   —  Men hur kan ni? Hur <i>vill</i> ni? Vet ni inte att
ni går under på det  här sättet? Och för  resten —
mår ni inte förskräckligt      illa?

   —  Nää, Engström, vi mår hyvens!

   —     Detta är oförklarligt. Om jag skulle ha levt ert
liv, vore jag redan död. Dricker ni lika mycket i
logerna som förut?

   —  Jaa då!

   —     Men förstår ni då inte att det är orätt att supa,
då man tillhör en godtemplarloge?

   —     Ja men det är det enda sättet att få nåt. Då
blir en inte misstänkt.

   —     Ja, men känner ni verkligen inget obehag, någon
otrevnad, någon ohälsa efter att ha druckit i fyra dar,
dygn alltså, utan att sova?

   —     Nåja, dä enda felet vi känner, ä att vi ä liksom
lite ömfotade, för vi har inte haft skorna av oss på
hela tiden.

*


P. S. Om logen 3015 Lindeberget vill uttrycka sin
indignation, bör den vända sig mot mina förläggare,
som samvetslöst utgivit min bok, mot kritiken, som
varit vänlig och mot Gud som låtit mig födas i
Småland. Jag antar att logen 3015 Lindebergets lånade
exemplar av min bok nu är sönderläst, flottigt och
snuskigt samt stinkande av estnisk vara.
</chapter>



<chapter name="Gubben Weman">
<img></img> 
<h2><small>GUBBEN WEMAN.</small></h2>

Häromnatten drömde jag, att jag var ute på
Gillinge och jagade sjöfågel. Jag såg allt så tydligt, fast
det är närmare tjugu år sedan jag var där sist. Jag
drömde om en situation från en tidig aprilmorgon då
vi skulle i båtarna. Gubben Weman, båtbyggarn, om
vilken jag har skrivit en gång, skulle också med, men
han hade tagit för många morgonkaskar och vi tyckte
att han borde stanna hemma.

Calle Cederström sade: — Gå och lägg sig,
farbror! Farbror super för mycket. För farbror måste väl
medge att farbror super?

— Nää, din jäkla underkärvare, sade Weman, inte
<i>direkt</i>, men ja <i>blir</i> full — dä erkänner ja. Ajöss mä
er då, era lufthuggare, men I kan inte reda opp’et
utan mej. För blir dä storm där ute ve Skötarön, så
ska en ha mer än löss i huvet för å klara sej — å
I har väl inte stort mer!

Nu är gubben Weman död sedan många år, och
däråt är ingenting att göra. Men rätt egendomligt var
att jag två dar efter min dröm fick brev från en god
vän just om Weman och brevet åtföljdes av gubbens
porträtt och en historia om honom.

Han var över åttio år gammal, då jag lärde känna
honom. Han var en ärlig själ och ingen frimickel och
skåpsupare. Och humör hade han också. Min vän
berättar att han en gång under storstrejksåret 1909
seglade ute i havsbandet, kom till Gillinge och gick
i land för att hälsa på familjen Weman. Gubben stod
som vanligt och jobbade med en båt. Det märktes
genast på hälsningen att han var arg — och himlaarg.
På frågan hur det stod till, svarade han: — Hur
fan ska dä kunna stå te annat än illa, när en inte
kan få en droppe starkt?

Det var nämligen spritförbud under storstrejken.

Han ställde sig rak och fortsatte:

— Vore jag kung här i landet, skulle ja
kommendera ut mina soldater å skjuta ner packet, som inte
vill arbeta. Å sen skulle en väl få frihet å leva som
en vill och behöver för sin ryggmatist!

Sådant folk fanns det förr i världen. Nu ha vi snart
bara skåpsupare och smugglare i skärgården.

*

Men nu börjar jag längta dit ut på fullt allvar.
Jag längtar att måla och höra suset i min egen skog.
Och att som förr i världen gå ut i kajaken och pröva
den grova havssjön runtomkring Storbrottet.
</chapter>
<chapter name="Svensk historia">
<h2><small>SVENSK HISTORIA.</small></h2>

En svensk dykarbåt låg i Konstantinopel och två
av besättningen hade fått landpermission. Gott om
pengar hade de och det bar i väg till diverse
näringsställen med önskad effekt. Men en av karlarna hette
Jansson och var från Roslagen, varför han blev vild
och galen, så snart han fick sprit i sig. På en liten
krog fick han ett anfall av verksamhetslusta — det var
för resten i Galata, den sämre stadsdelen och krogen
hette <i>Brasserie Liberty</i> — välbekant för alla sjömän
som härjat i de krokarna.

Han drog plötsligt sin revolver och började skjuta
litet varstans i tak och väggar. Detta dugde naturligtvis 
inte och så småningom fingo de båda gossarna
bråttom att avlägsna sig. Ute på gatan stötte de på
en droska, lyfte ner kusken och började köra så
mycket hästen orkade springa. Men icke förty
upphunnos de av några poliskonstaplar och fördes till
ett vaktkontor.

Inte ett ord turkiska kunde de och lika okunnig
var polisen i rospiggska, varför förhöret blev tämligen
värdelöst som sådant. Dessutom voro de mer än
lovligt bråkiga och deras styrka ville då och då ta sig
uttryck mot de små turkarna, som ansträngde sig att
komma underfund med bärsärkarnas nationalitet.


Så småningom blev det sista klart för Jansson,
som drog en blyerts ur fickan, sprang fram till väggen
och skrev med stora typer:

<tab><tab> <big><b><i>C 12</i></b></big>

pekade på inskriptionen och sade: <b><i>Bender! Bom—bom!</i></b>

Poliskommissarien stirrade på honom en halv
sekund, sade <i>all right!</i> och pekade på dörren.

De voro fria.

Jansson har själv berättat historien.

</chapter>

<chapter name="Målare Petterson">
<img></img>
<h2><small>MÅLARE PETTERSON.</small></h2>

  Vi hade varit på auktion på Rödlöga, pråmskeppar
Våstlund, Vågberg från Östernäset och jag. Där hade
gått ordentligt till både med det ena och det andra,
och vad fägningen beträffar hade det varit schangtilt
som vanligt med stora kaskar och mat ovanpå. Några
goda nät hade vi köpt för så gott som ingenting,
och jag hade kommit över en mistlur, en sådan där
gammal låda med vev, som hörs halva milen.
Tok-Pelle, målarn, hade också varit där med sin gamla
segelbåt, som har två namn. På styrbords bog står det
<i>Nubben</i> och på babords <i>Smekan</i>. Han hade många
år ägt den tillsammans med en f. d. Stockholmssjåare,
som var lika tokig som han själv och som hamnat
långt ute i skärgården och levde på att hjälpa till med
litet av varje på öarna, när han inte hantlangade
åt Pelle. De hade roligt ihop, gubbarna, och voro
välkomna överallt, ty de hade gott humör med sig,
sång och musik, men nu var Tok-Pelle ensam, ty
sjåaren hade gått över bord en natt på Gräsköfjärden,
när de voro på hemväg från slåtter på Ängskär. Han
hade väl fått i sig för mycket svagdricka, kan man

förstå, eller kärnmjölk med renat i, också en dryck
för törstiga skördemän.

   Tok-Pelle följde oss ner till bryggan där min kutter
låg. Han sjöng, ty han var glad:

<table o>
<td>      <poem> »O, jag är glad och jag sjunger med fröjd,
        jag sjunger med rosor på kind!»</poem>
</table>
<img></img>

   Hans skäggiga och lurviga huvud såg ut som en
enrisbuske och sången kom ur ett snusigt svart hål
med ett par gula betar i under en näsa till färg och
skapnad som en rödpotatis.

   —     Ni får väder på er, bönder, ropade han, när vi
hissat på, det känner jag i giktbenet! Jag kommer
efter så småningom. Vi träffas på Rådmansö.

   —     Jaja, kanske Tok-Pelle inte är så tokig, sade
Västlund och kisade norr över. Det står nog väder

över Kudoxa och Vidinge, men inte tar vi in rev
förrän det behövs.

   Vi gingo för platt akterlig ut mellan kobbarna och
styrde rakt nordväst.

   Tok-Pelle hade haft rätt. Norr om Hundskär fingo
vi ligga och slå för stiltje i minst en timme, men rätt
som det var steg det upp ett konstigt moln över
Norrpaddaskärgårn och plötsligt fingo vi nordlig, som
kom rätt så hård och byig, varför vi togo in ett par
rev, och detta skedde i grevens tid, ty nu hade vi
stormen över oss så våldsamt, att vi måste falla under
Skarnkubben och gå upp vid Söderöra, i vars hamn
vi kommo in våta som tuppar efter ett par
ordentliga översköljningar från styrbords låring. Där slängde
vi kroken alldeles under bybryggorna och lågo som i
en liten ask.

   Så småningom bedarrade stormen, men det var kväll
och ingen måne, varför vi beslöto övernatta och
beredde oss att laga vår enkla kvällsvard. Konfonium och
öl hade vi tillräckligt av under durken, så vi sutto
inte i sjön. Västlund och jag hade just fått kapellet
över storn och bommen i saxen och klivit ned i
kajutan, där Vågberg sysslade med fläsket och
potatisen, då vi kände en stöt mot akterhacket; en man
kröp upp bredvid levangen, gjorde fast och
uppenbarade sig drypande våt i kajutdörren. Det var
Tok-Pelle. Vi gapade, vi trodde inte våra ögon.

   —     Jag seglade en timme efter er och såg från
berget att ni låg och guppade i stiltje, men inne vid
Rödlöga stod han stadigt sydost och jag tänkte, att
jag skulle behöva blåsa av mig kaskarna, så jag
hissade på. Men ett sånt väder vill jag inte vara med om
en gång till. Och aldrig trodde jag att <i>Nubben och
Smekan</i> skulle vara så styv i sjön. Att ni inte såg
mej, men det var väl för skumt! Inte en torr tråd har
jag på kroppen, men Engström har välan lite
reservlump åt en fattig målarjäkel, annars får det torka
på kroppen. Jag låg här akter om kuttern och öste
båten läns, för han var nästan full med vatten, när
jag kom i lä, och så började det lukta så gott fläsk
och potatis, så jag tänkte som så: Jag kan inte bli
mer än slängd över bord! Jag hade förstås två kakor
bröd och en ostbit i oljerocken, men det har blivit
gröt av alltsammans.<img></img>

   —     Välkommen, Petterson! Vår Herre är de dårars
förmyndare. I skansen ligger ett par byxor och en
gammal överrock och jag tror också, att där skall
finnas ett par gamla sälskinnspjäxor, om de inte är
söndermöglade.

   Tok-Pelle lufsade för över och dök ned i 

skansluckan. Vi hörde honom stöka där nere och ett tu
tre började han sjunga. Saken var klar, han hade
hittat doningarna och ackompanjerade toaletten med
den gamla visan:

<table o>
<td>   <poem>Jag gick mig ut en aftonstund på Kalmars stolta kaj,
   jag hade inga pengar och magen skrek ajaj,
   jag tyckte det var skräp, inte har jag nån kredit,
   jag reser opp till Norrland, det blir bättre för mig.

   Så gick jag mig då in till gamla gumman Falk.
   Där satte jag mig neder i en herres gestalt,
   befallte fram en flaska rom och tömde den i bund
   och in kom kapten Fager, gav mig hyra med en gång.

   Och hör du, min gosse, säg har du lust att gå
   på stora kusten Afrika för gula och för blå?
   Du får våga liv och blod, men skall aldrig lida nöd
   så länge vi ha brännevin och bröd i överflöd!</poem>
</table>

   —     Det är humör på Tok-Pelle, sade Västlund, och
en bra målare är han, men han har sina perioder
när han bara super. Och kommer han till någon stad
så står det inte länge på, förrän han sitter i polisen
och sjunger så det skallrar i finkan, men ingen kan
bli arg på honom. Vanligtvis släpper di honom när
han sovit ett par timmar.

   Men nu hade Vågberg dukat fram kvällsvarden med
kryddströmming till smörgåsen. Det rök ur
potatiskastrullen och fläsket osade lockande och ljuvligt.
Kaffet stod på primusköket.

   —  I kväll får Engström historier, det kan han vara
lugn för. För i dag är Tok-Pelle oljad och kan hålla
på ett dygn om det kniper. Kaskarna har blåst av
honom och får han bara inte för mycket, så är han
den trevligaste karn i hela skärgårn. Men här är han
för resten. Välkommen i vår loge, som
godtemplaren säjer!

   —     Tack ombord, säjer man då. Fy tusan vad jag
var våt. Men där hängde en fårskinnsväst också i
skansen. Den tog jag i stället för skjorta. Engström
har väl inga lopper i’n?

   —     Ånej, inga som är farliga för Petterson. Är
Petterson rädd för lopper?

   —     Ja, för bondlopper. Jag har målat hos bönder
ibland långt oppe i Roslagen och de har lopper som
är så jäkliga, så när en vill ta dom, så sätter de sej
på bakbena och tar spjärntag och visar tänder.

   —  Jaha, varsågoa, nu är maten färdig, sade Vågberg.

   —     Hugg in först, Petterson, vi äro hemma här,
persvaderade jag.

   —     Nej men si brännvin! Jag har seglat en hel svensk
bondmil med döden för ögona, sen jag såg brännvin
sist, så nog har jag förtjänat en geting. Jaha,
Engström, nu är det längesedan vi åt ett mål tillsammans.
Kommer han ihåg när jag målade det här bordet,
som vi äter vid, och skåpena och hyllorna och den
där kaggen, som var surrad på skänken? Det är väl
tjugu år sen minst. Men då kände vi varandra knappt,
och nu börjar vi bli gamla alla fyra i kajutan. Men
färgen håller vi, åtminstone vi bägge som är målare,
pratade Pelle med munnen full av mat. Vågberg är
väl yngst av oss, kan jag tro?

   —  Ånej, jag är femtiofyra år.

  —     Skål då, pojkvalp! Men vad är det med ögona
  på dej, Vågberg, de är ju röda som på en mört?

  —     Ja, de har blivit liksom dåliga just i sommar.
  Jag tål inte blåsten.<img></img>

  —     Det ska vi bota. Jag har reseft. Men vi ska äta
  först.

  —     Jo, det skall Engström tro, att Petterson är
  rentav en jäkel att doktorera — mest som en
professor, förklarade Västlund.

  —  Jojomänsan, far min var klok gubbe och farfar

min var klok gubbe, och ändå kallar de mej för
Tok-Pelle. Men det är väl för att jag inte är sur som en
läsarpräst utan har humör — och det skålar vi på —
det ligger i släkten, både det kloka och det livade,
för den delen! Tre bröder är vi, och alla är fulla av
tokstolleri. De två är sjöfolk, men var de finns och
om de lever vet jag inte. Själv var jag bara med på
två resor och det var långseglingar, och på den första
förliste jag i Atlanten — — —
<img></img>


   —     Å fanken, har Petterson varit sjöman — det har
han aldrig talat om förut! ropade vi alla.

   —     Ä, han ljuger bara, sade Västlund. Inte har den
där varit på sjön!

   —     Den där för dej! Du har väl aldrig varit ur det
här handfatet, som heter Östersjön, din jädrans
pråmoxe! Men vänta ett tag, så ska jag visa papper på’t!

   Och Petterson drog ur fickan på min gamla
överrock ett slags plånbok, tjock som en liten bibel och
försedd med vaxduksomslag i många varv. En grov
skinnrem sammanhöll det hela och han bet i knuten,
som blivit svårlöst och gordisk av vätan.

   —     Den här, sade han mellan betten med de två
tänderna, lämnar-jag-aldrig-ifrån-mej.

   Så småningom blev knuten löst och han vecklade
fram dyrgripen, som var en gammal bok, och
innanför dess pärmar lågo åtskilliga dokumenta.

   —     Här har du prästbetyget, bondskeppare, så du
sir att jag är ordentligt född, och här har du beviset,
din dumma bondhyvel!

   Han räckte ett solkigt papper till Västlund och vi
läste gemensamt:

   »Foreviseren heraf Johan August Petterson har faret
med undertegnede Fører af Barkskibet ’Bella af
Christiania’ i 2 to Maaneder siden den 29 October,
da jeg bjerget ham fra Brig ’Dankbarkeit’, som var
Vrag i Atlanterhavet, det i bemerker i den Tid han
har været ombord i mit førende Sib ’Bella’, har han
opført sig som en meget ordentlig og bra Gut
hvorfor jeg vil give ham det beste Vidnesbyrd og 
Recomantion samt at Gud vil bevare ham naar han atter
skal ploje de vilde Bølger, ønskes af mig og tegner
mig hans venskabligste
<table o>
<td><tab><tab><tab><tab>                  <poem><i>L. Christophersen,</i>
                  Fører af Bark Bella.»</poem>
</table>
   —     Va sa du nu, bonne? Kanske du har ett sådant
betyg!

   —     Fläsket och potäterna blir kalla, sade Vågberg,
ät, folk!

   —     Kalla mej hit och kalla mej dit, han ska välan
veta att jag inte var någon vanlig ångbåtskalle mellan
Skeppsbron och Nationalmuseum.

   —     Ät nu maten, mens han är varm, sade Västlund,
och skäll efteråt! Inte kunde jag tro, att du var en
sådan matador, Pelle.

   Petterson lade för sig en jätteportion och fortsatte:

   —     Jag kom som kajutvakt med en brigg från
Stockholm till Hamburg, och där rymde jag med en kamrat,
som hade en god vän på tysken, och vi kom med
båda två, för tysken blev för kort på folk. Men vi
kom ut för en hälsikes storm i södra Kanalen och
höll på att sjunka just då Bella fick tag i oss i sista
ögonblicket. Bara två man utom jag var kvar på
vraket. Då hade vi drivit för ostlig storm i över en
vecka, så vi var långt ute på Atlanten, och den sjön
är ingen vanlig såskopp, era bassar! Men jag hade
fått rematisten när jag låg och doppade i sjön så
länge, så jag dugde inte till sjöman. Jag fick följa
med till Pensacola och sen blev jag hemskickad med
en svensk bark och kom i målarlära i Stockholm. Ena
dan kort, andra dan lång, det är livets gång. Men
jag var ju bara sexton år och här vilade inga
ledsamheter. Hit med en sup till och på med öl efteråt!
Tack, Engström! Men eftersom boken är framme, så
kan vi ta och si efter någon ögonsalva för Vågman,
stackarn! Ögona rinner på’n, om det nu är utåv
brännvin eller blåst. Slå opp ögonsalva i registret,
Engström och läs högt och tydligt!

  Jag tog boken. Det var <i>Magia Naturalis</i>, tredje
upplagan, tryckt hos Nils M. Lindh i Örebro år 1804.
På insidan av första pärmen stod:
<table o>
<td>            <poem>»Gab Sand Ström, er Mit namn
            Mig Til heder och Ingen Skam.
            Detter Mig i Dopet GiWitt
            och i liff Säns Bok in SkriWitt
            Sand Ham. Den 24 De Semberg
            år 1821 Siö tuls Wakt mestaren
            Gab Sand Ström kiöpt vid
            Nor Telie marknad För 32
            Skiling banco.»</poem>
</table>

  —     Sandström var min morfar. Det var en styv karl,
fast han var tullvaktmästare. Men läs nu om
ögon-salvan. Den står i registret och den har botat
tusentals personer, män, kvinnor och barn.

  Jag läste: <i>Ögonsalfwa</i>.

  »Huggorms-fett, som fås, då man skär ormen midt
i tu, och hänger honom för värman med glas under,
blandas med finpreparerad Tutia til en Salfwa, som
strykes så wäl på som järmväl litet inuti röda och
fläckiga ögon. Tillika bör ådren öpnas, Spansk Fluga
sättas i nacken och afförande medel en gång i weckan
intagas. Item: tag Aborrister, lägg i en flaska wäl
tiltäpt och ställ det i solen. Smörj ögonen därmed.
Har hulpit den som warit så när blind.»

   Jag frågade: — Vad är Tutia?

   —     Det finns på abeteket, men det behövs inte. Det
andra reseftet med bara aborrister är billigare. Försök
med aborrister, Vågberg!
<img></img>

   —    Det tror jag med, för det är åtminstone
oskadligt. Men det där med huggormsfett och Tutia och
spansk fluga, det förefaller mig tämligen tokigt, tillät
jag mig invända.

   Petterson tog ifrån mig boken, lade den på bordet
och slog på den med knytnäven så att glasen hoppade.

   —    Den här boken har far min och morfar min
använt och förtjänat så mycket pengar på, att
Engström skulle gå hem och lägga sej för gott, om han
finge reda på’t. Men jag hör, att tala med Engström,
det är som att lägga fram bibeln för en oxe.



   —  Nu kokar kaffet, sade Vågberg.

   —    Hit me’t, ropade Petterson. Aprapå om kaffe,
såg ni Jan Erik Blomkvist på auktion? Han hade
fått sig ett par rediga kaskar tidigt på morron, så
han gick ner och satte sig till rors i Västernäsarns
skuta, som låg både för ankar och dragg, och där
somnade han. Västernäsarn blev rädd att han skulle
smörja ner henne och gick och tog Jan Erik på
armarna och bar honom i land och slängde honom i
gräset. Då vaknade han och vi frågade: — Var har
du varit, Jan Erik? — Å, jag har bara varit ute och
seglat ett slag!

   Då var jag nyktrare, eller hur, Engström? Men det
var om mina bröder jag skulle berätta en paschasa!
Jo, de hade inte träffats på fjorton år och möttes
händelsevis i Visby. Var det inte märkvärdigt, när
de kom dit med olika fartyg. Pengar hade de
förtjänt som gräs bägge två. Karl Fredrik hade fyratusen
riksdaler och Sven Petter tretusen riksdaler och de
hade tänkt stanna hemma, för de var trötta på sjön.
Och man kan tänka sig att det blev festligt, när
de råkades och började berätta sina äventyr. Karl
Fredrik hade varit gift en halv månad med en änka,
som hade en krog i Palermo. Sen rymde han för
hon söp och klöstes. Och Sven Petter hade varit gift
i San Francisco ett halvt år med en schana, som hade
sjömanshotell och där blev också skilsmässa och
rymning. Så nog kände de båda till livet! Och nu skulle
de festa litet, innan de reste hem till Norrtälje för
att hälsa på gubben och gumman, för de levde på den
tiden — ge mej si, det är väl fyrtiofem år sen.
Kan Engström tänka sej! På tre veckor var pengarna
slut så när som på tvåhundra kronor, som de skickade
hem till morsgumman i rekommenderat brev, och så
gav de sig ut på sjön igen och sen har ingen hört
något ifrån dem. Det är friska sjömanstag, det svor
jag på!

   —     Dom kände jag inte, sade Västlund, men
Pettersons far kommer jag ihåg. Han bodde i Norrtälje
strax utanför stan och var en jäkel att vara styv i
doktorering — särskilt slog han åder som den värste
barberare, och det kan väl Petterson också?

   —     Jojomänsan, men det får inte talas om, för det
är förbjudet. Stöpt har jag gjort också och det rätt
mycket, om jag ska skryta. I fråga om stöpning fick
jag lära mig en massa knep i Grisslehamn av gamla
båtsman Koppar, för han var också skicklig, kanske
den styvaste stöpare i Sverges land. Han kunde stöpa
både över huvet och genom skjortan och byxerna och
västhålena alltefter sjukdomarna förstås. Men i fråga
om att slå åder, där blev han bet. Far min hade ett
särskilt sätt att slå åder, som inte var dumt. Han lät
paschänten hålla om en käpp med utsträckt arm, och
så klämde han till med snäpparen i armvecket och lät
blodet spruta tills paschäntens hand började darra,
för då var det på tiden att sluta. Sen lag han ett
ullgarnsnystan i armvecket och lindade fast’et med
trasor. Men gubben Janson på Svartlöga, han höll på
att få för åderlåtning, han! Han lät slå åder två
gånger om året, inte hos far min, förstås, för det
var ju för lång väg, men hos en gubbe på Blidö, som
hade lärt till doktor hos morfar min. En gång ville
handen inte darra.

   —  Dä va mej en jäkel, sa gubben. Hand <i>ska</i> darra!
Förr är det inte värt att sluta. Och till slut, långt
om länge, började handen verkligen darra, men då
darrade hela gubben Janson. På kvällen när han
skulle segla hem, fick han storm på sig, tog ner
seglena och började ro. Och ro fick han så att
ullgarnsnystanet och trasan gick bort och ådern började
bloga. Och den blogade och blogade så ekan blev
halv med blod. Då var det inte mycket med gubben
Janson, när han äntligen kom hem. I två månader
fick han ligga och dricka varm nymjölkad mjölk med
brännvin i, innan han fick tillbaks varmen i kroppen
och färgen i synamentet. Han hade det ju bra, för
den delen, men det blev aldrig samma fräs på gubben
som förut — det var gott kaffe, Vågberg, du får
hälla i en skvätt till — åja var inte snål med
fatkaffet, det är Engström som bjuder. Ja, gubben
Janson, han var seglivad han! Men den seglivadaste gubbe
jag har mött i mina dar, det var väl gubben Israel
i Byholma. Det var en vinter för många år sen, ge
mej si, det var välan för en tretti år sen, som isen
låg blank hela Singöfjärden ända upp till Östhammar,
och gubben fick på sig skridskorna en söndagsmiddag
och åkte till kapten Karlgren på Raggarön, som han
hade affärder med, men egentligen var det väl för
att få en toddy, för Karlgren hade alltid hemma, hur
dåligt det var för resten. Det blev både en och två
och tre toddar och några till, för Karlgren var inte
snål, men Israel drack utåv bara snålhet, fast han
hade god råd, men han fick ingenting ha hemma
för fruntimmerna, si! Fasen skulle vara gift på de
vilkorena — — —

   —  Ursäkta, har Petterson aldrig varit gift?

   —     Bryt inte åv berättelsen, pråmskeppare! Nej, det
har jag inte, hellre leder jag en gris i koppel! Ånej
—   men det där begriper ni nog själva alla tre, som
är gifta karar — men jag har varit gift professoriskt,
och tokig kan jag nog vara än — värst är det i
lövsprickningen, men så tokig har jag inte varit så jag
har dragit i väg till prästen med något fruntimmer.
Men nu är det fråga om gubben Israel i Byholma.
Han spände på sej skridskorna igen vid sjutiden på
kvällen och var jämt i hammaren, när han gav sej på
hemvägen, och hur det var åkte han fel och kom för
full fart in i vassen innanför Käringön och dråsade
ikull och slog skallen i och dånade ocli låg där i
sexton graders köld fastfrusen till klockan nio på
morron. Då hittade di honom. Han gick och dillade
på isen, för han hade vaknat och var väl lite
vimmelkantig och sa att han frös. Men väl var att han hade
rocken igenknäppt, sa han, för annars hade han väl
rentav blivit förkyld, sa han. Men han var van vid
is, för han hade varit med och fört posten över till
Åland i många år.

   —     Ska vi inte lägga oss nu, Engström? frågade
Västlund och gäspade.

   —     Är kaffet slut, efter det är så bråttom? stack
Tok-Pelle emellan.

   —     Är det slut, så sätter nog Vågberg på nytt, om
jag känner honom rätt. Vi har ju fått bara en kask
och Petterson har väl knappt fått värmen i kroppen
än, sade jag.

   —     Det hörs att Engström känner till skärgårn!
triumferade Pelle. Sätt på kaffe, Vågberg, och håll
dej vaken, Västlund! Det är inte ofta du är i 
sällskap med tokiga målare! För vi ska välan hålla ihop
i profeschonen, Engström. Ja, aprapå seglivenhet, så
har jag själv varit rätt så seglivad. Jag hade varit
och målat på Köpmansholmen och bott hos gamla
gubben Östergren, och rätt som det var så dog
gubben en vacker dag utan att säga till om’et förut och
käringen ville att jag skulle följa med till Blidö
kyrka och bära liket, för liket och jag var liksom
släkt till släkten. Jag hade ju inga svarta kläder,
men jag fick låna i sista ögonblicket utåv honom
Utterbom, som var boddräng hos handlarn. Utterbom
låg sjuk förstås, annars skulle han inte lånat ut
några kläder, men jag fick låna dom utåv handlarns
piga, för jag har alltid haft god hand med
fruntimmer. Det var i februari och bortåt tjugu grader
kallt, och det bar inte bättre till än att    jag gick   ner
mig på ett ställe där det var        strömt,  för isen   var
ny — — — 

   —     Hör nu, Pelle, var Utterbom släkt med färgare
Utterbom i Norrtälje? frågade Vågberg medan han
sysslade med spritköksgasen.

   —  Bryt inte åv, Vågberg, när jag talar! Nej, det
var han inte för han <i>hette</i> Utterbom. Ånej, färgarn
hade samma namn som jag och det är Petterson, det
är gammal adel, den gamlaste i Sverge. Men denne
här Petterson låg en dag vid sin brygga och sköljde
tyg och fick se en utter i ån och sprang   in efter
bössan och sköt och bommade förstås, sen fick   han
inte heta annat än Utterbom så länge han levde. Neej,
de var inte släkt ett dugg. Men kom nu inte med
några dumma frågor — det blir som en annan
berättelse på det viset. Jo, jag gick ner mig och låg väl
en hel kvart och slog sönder knogarna i isen innan
jag kunde ta mig opp, men jag hann i sista stund
till kyrkan  och satt     där i mina   våta kläder under
hela gudstjänsta, och hade jag inte <i>sprungit</i> hem
efter begravningen, så hade det nog blivit något fel
på mej. Men dom         seglivadaste   utåv alla skapade
varelser, det är ugglorna, Engström! När som jag var
med och rustade stugan åt Vestergren på Rådmansö
—   och han var ändå nygift och det var bråttom med
inflyttningen och bara kammarn var färdig, för i
köket var    det bara  trossbottnar,    och jag bodde i
kammarn och hade börjat måla där så smått — så
kom jag ut i köket en morron och skulle sätta på
kaffe och då satt där en ugglejäkel i spisen. Jag in
i kammarn förstås och hämtade hammarn och gav
henne en tre fyra rediga slag i skallen och kastade
ut’a på sopbacken. Och tre minuter efteråt, så flog
hon. Var dä inte en seglivad rackare, Engström?
Men jag tror rentav att Västlund sitter och snarkar
alldeles som i en kyrka! Är det likt något, det?
Kaffet är strax färdigt, så att du kan få dej en
oppstramare. Ja, si bönder är och förblir bönder! För
rexten, när jag tänker efter rätt så är kanske bönder
seglivadare än ugglorna. Jag kände en bonde nere
i Roslags-Kulla som hade sålt en gårdbit ocih fått
riktigt bra betalt, men så kom kristiden och han
begrep, att om han hade väntat, så hade han fått mer.
Då fick han sån där bondånger och sköt sig, men
det var ett dåligt skott, för han hade varit för snål
på krutet. Sen gick han ner i smedjan och försökte
slå ihjäl sig med en hammare, men det gick inte. Så
hängde han sej, men snaran gick åv och då sprang
 han i sjön och dränkte sej, och det lyckades då
äntligen, för han var godtemplare, stackarn, annars hade
 han nog levt än. Nu är kaffet färdigt, Västlund!
 <i>Kaffet är färdigt och hör sen, dövnicke!</i> Han sover
 som om han vore skjuten, Engström! Annars brukar
 det hjälpa, om en bränner en fläsksvål över ett 
stearinljus och håller under näsan på bönder, som sover.
Det blir en sån ovan och svår lukt, si! <i>Västlund,
Västlund, din käring är här!</i> Si det hjälpte!
<img></img>

 Västlund log fånigt i sömnen, gäspade och
gnuggade sig i ögonen. Så blev han med ens tvärvaken.

 —   Vem är  här, sa ni?

 —   Det var inte meningen  att skrämma livet ur dej,

 Västlund, men jag sa att din käring var här. Du blev
 i alla fall så skrämd, då du vaknade. Kaffet är kokt
 igen. Inte  duger det att sova på sjön när vi inte är
 indelade i vakter!


   —   Jag tog mig visst en lur? frågade Västlund.
<img></img>

   —     Jaha! och aprapå lur så tar vi fram Engströms
nya mistlur, om du lurar av en gång till. Tack,
Vågberg, snåla inte på fatkaffet. Häll i åt Västlund, så
han blir vaken. Jaha, aprapå bonn, som snålade på
krutet, så var nog Israel i Byholma den snålaste
bonde jag har stött på. Hanses doter hade en växt i
magen, och doktorn hade sagt att om hon inte kom
in på lasarettet i Östhammar genast, så blev det
döden. Tror ni att gubben Israel hade råd att ta
fram hästarna ur stallet och skjutsa henne till stan?
Ånej, han slipade skridskorna åt henne och gick efter
sin pikstav och sa att hon skulle åka skridskor dit,
för det var glanskis hela vägen. Och hade inte
grannarna kommit till och skällt ut gubben, så hade hon
fått ge sig i väg på det sättet. Men en gång — skål
Engström, skål och tack! — så höll han på att stryka

med själv för snålhetens skull, och det var när han
skulle gräva brunn. Jag hade gått med slagruta åt’en
och visat på en källåder, men när han hade grävt två
famnar djupt, stötte han på berg. Spräng, bonde! sa
jag, för där <i>ska</i> finnas vatten. Och han seglade in till
Östhammar efter dynamit, så lite som möjligt förstås,
och en bit stubintråd, som knappt var längre än
nosen på’n. Och när han väl hade laddat och tänt på
och skulle uppför stegen, så slog den i bakväggen,
men då må ni tro, att gubben fick bråttom, och
besvärligt var det ju förstås att få stegen rätt igen, när
han stod på baksidan och själv tyngde ner’en. Och
han hade nätt och jämnt klarat sig opp över kanten,
när det small och bitarna av stegen gick till väders.
Då var det bra nära att det hade blivit
begravnings-gille i gården. Men jädrar har inte Västlund somnat
igen, och jag tror att till och med Vågberg sitter och
nickar.

   —     Ja, jag tror vi knyter oss ett slag, Petterson,
sade jag. Vi måste segla tidigt i morgon ocji det ser
ut att bli vackert väder. Dra fram dynan och lägg
sej på durken bredvid Vågberg — för Vågberg vill
väl också koja nu?

   —  Åja, gärna det. Och diskar gör vi i morgon.

   Vågberg ställde in diskarna i matskåpet och slog
ihop bordet.

   —  Så där ja, Petterson, nu viker vi oss!

   Västlund hade halvt i sömnen intagit horisontal
ställning på sin soffa och jag lade mig i ordning på
min. Petterson och Vågberg följde exemplet på durken.

   —     Ja, aprapå begravningsgille, fortsatte Petterson,
så hände det en gång när morfar min var pojke, att
en gubbe blev levande begraven, och det är nog inte
så trevligt för den som kommer ut för’et.

   —     Släck lampan, Petterson! gäspade jag. Det skulle
Petterson ha gjort innan Petterson kojade.

   Petterson reste sig upp och släckte.

   —     Förlåt, Vågberg, om jag trampar dej på kran!
men här blev svart som i ett par säckar. Maka dej
lite, Vågberg! Så där ja! Jo, att bli levande begraven
lär vara värre än värst! Den gubben jag talar om —
det var visst oppe i Häverö för rexten — och det var
nån farsot, så folk dog som flugor — —

   —     Ligg inte och prata om sånt där, när en ska
sova! sade Vågberg.

   —     Är du spökrädd? frågade Petterson. Jo, dagen
efter hanses begravning, så begravde de hanses käring
alldeles breve — för si farsoten var så beskaffad att
de måste begrava de döda på fläcken genast så snart
de hade blivit lik. Och när de grävt så djupt att de
kommit i jämnhöjd med gubbens kista, så hörde
dödgrävarna att det knackade inifrån den. De blev så
vettskrämda, så de blev alldeles ifrån sej och kastade
sej opp ur graven och sprang till kyrkoherden, som
bodde alldeles intill, men han sa, att de nog hört fel.
men de svor på att det var sant.

   —     Det som är begravet, skall vara begravet! sade
kyrkoherden och befallde dem att återgå till sitt
arbete. Men de var alldeles säkra på sin sak, och när
de såg att prästen var omöjlig, så sprang de till
gubbens släktingar och berättade vad de hört. Men
de blev bara rädda och sa: Han är ju gammal, så
låt’en vara! Det är just trevliga släktingar, som
resonerar på det viset, men när en blir gammal så ger
de fanken i en. Därför är det bäst att inte ha nåra
släktingar. Nå, dödgrävarna lomade tillbaka till graven
och tänkte att nu är han väl död, stackarn. Och inte
ett dugg hörde de förrän de kom ned i graven och
började gräva igen. Då började knackningarna på
nytt, men mycket svagare än förra gången. Och när
dödgrävarna klättrat upp ur graven, gick dom ut på
landsvägen några timmar och promenerade. När de
sen kom tillbaka var det tyst. Inte ett ljud!
Gubbstackarn hade väl tyckt att det inte var lönt att knacka
mera, när ingen brydde sig om’et. Han vände sej väl
på andra sidan och domnade åv. Men nog var det
tokiga människor, som inte grävde fram kistan och såg
efter hur gubben hade det. Aprapå tokiga människor
så är väl fruntimmer de tokigaste. Som för exempel
den gången jag stod och tittade på disponent Kumlins
kutter just när han lag till vid ångbåtsbryggan i
Furusund och han hade fina damer ombord och en
åv dom hade fått tandvärk och måste oppi land och
hade käften omlindad flera varv med en vit silkeschal,
och då fick jag se att vid masten alldeles under
nagelbänken låg det fyra löständer, som satt fast i
en stor guldplåt.

   —    Kom ombord, Petterson, och tag den här
frökens kappsäck och bär den till hotellet! sa
disponenten.

   —    Ursäkta först, sa jag och gick bort och tog upp
lösgommen, men det är nån som har tappat den här
mackapären, sa jag. Men tror ni nån enda anmälde
sig och sa att hon rådde om en?

   —  Det är väl inte disponentens? frågade jag.

   —  Nej, sa han.

— Och ingen åv gastarnas?

— Nehej, sa dom och flinade.

— Och ingen av damernas? frågade jag. Men de
tittade på varandra och sa ingenting.

— Då tar jag’en med opp till sociéten och
anmäler'en som opphittat gods, sa jag.

— Gör det, Petterson! sa disponenten, och jag såg
att han hade svårt att hålla sig för grin. Och så bar
jag opp kappsäcken. Men oppi sociéten låg den hos
kassörskan hela sommaren och ingen kom och
provade in’en. Och på hösten hämtade jag’en och sålde’n
i stan för femti kronor. Det var rent hittade pengar
och dom söp jag opp och kom på finkan och det var
inte mitt fel utan fruntimrets, som hade tappat
gommen. Sover Engström?

Jag svarade med en naturtrogen snarkning. De
andra voro redan i Nirvana.

— Ja, dä va allri värt! sa han som predika för
hönsa! mumlade Petterson med en djup suck och
tystnade.
<img></img>
</chapter>
<chapter name="Johan Söderman">
<img></img>
<h2><small>JOHAN SÖDERMAN.</small></h2>

Min gamle vän Johan Söderman från Rådmansö
är död. Han kunde kosta på sig det, ty han var
nittiotre år. Jag sörjer honom som en kamrat och
förnäm svensk. Många gånger har jag skrivit om
honom och mycket har han givit mig att skriva om.
Han var en man av stor begåvning och en hederlighet,
godhet, humor och djup filosofi, som torde söka sin
like i landet. Jag har seglat i hans fisksump, kallad
<i>John</i>, i alla väder och har beundrat hans sätt att
<i>sköta sig själv</i>. Det är detta vi i skärgården måste
lära oss, då vi ansvara för andras och egna liv. Jag
har sett honom ensam lägga nät och ta upp dem.
Han var en seg man, och kunde använda åror, tänder
och båt i den vildaste storm. Jag har ätit körsbär
och äpplen på hans gård <i>Lugnet</i>. Han gav mig den
finaste upplaga av Bellman, som jag har. Han gillade
bara Bellman och Wadman som skalder. Han var
Zorns vän. Han kallade Zorn »Världsmålarn».

Han var den siste fiskarn och skärkarlen av Guds
nåde i vår skärgård. Han gick åttiofemårig upp i
masten på <i>John</i> och klarade vimpeln, då fallet skäggat
sig. Han simmade som två abborrar. Han dök efter
min dragg som fastnat i bottnen mellan ett par stenar.
Och när vi en gång tillsammans kapsejsade med min
jolle och måste simma med vadmalskläder och tunga
skor mitt i natten var det han som klarade mitt liv
genom att ögonblickligen visa vägen åt land, som var
svår att se i mörkret.

Men störst var han som människa.

Farväl, Johan Söderman, gamle gode kamrat, min
käre vän, som begrep mina svagheter och satte värde
på det av styrka jag äger!
</chapter>
<chapter name="En dödsruna">
<h2><small>EN DÖDSRUNA.</small></h2>

Nyss dog långt ute i skärgården en gammal vän
till mig, ett stort original. Han var inte vidare 
gammal efter vår räkning — bara några och åttio år. Han
såg ut som en gammal enbuske med en och annan
tångruska i — det var snuset som rann ner i hans
gråa skägg. Han svor förskräckligt och utgav sig
själv som en farlig man, som inte var så noga med
ett människoliv då och då.

Men hans hjärta var av guld. Han skulle inte ha
kunnat skada något levande liv och på sin lilla ö
kände han och var god vän med allt som levde.
Framför allt älskade han djuren från de största till
de minsta. Jag tror inte att han kunnat ta livet av
en broms eller ens en hästfluga. Och djuren kände
honom också. Småfåglar kunde komma och sätta sig
på hans håriga näve, när han ville det. Han hittade
till fåglarnas reden och honorna lämnade icke bona,
då han gick för att hälsa på dem och se efter om de
fått ha ägg och ungar i fred. Skrakhonorna väste
icke, då han strök dem över ryggen, där de lågo
på ägg.

Det var bara av blyghet, som han påstod sig själv
vara en förfärlig karl, som det var klokt att ha
respekt för.

Vi seglade en gång hem efter att ha lagt ut
strömmingsskötarna. Vi grälade om något som jag glömt,
en bagatell — och plötsligt låtsade han, att han ville
se mitt hjärteblod. Månen steg stor och grann ur
havet och gubben sade: — Albert, du sir månen, men
solen sir du aldrig mer!

Och han sade det med en förfärlig stämma, som
om han i nästa ögonblick skulle ha sänt mig till
sjöbotten. Vilken annan som helst skulle ha blivit
allvarligt rädd.

Jaha — nu är den gamle vännen död. Han var
mycket fattig men nöjd och glad och hans humor
var av förnämligaste art. Det sades av dem som sågo
honom, där han låg död i kistan, att den gamle fule
gubben var skön i döden. Med ett leende över det
gamla enbuskansiktet, som endast goda, glada och
lyckliga människor påstås få i de sista ögonblicken.
Det goda samvetets leende.
</chapter>
<chapter name="Vår i Västergötland">
<img><i><sc>Tre gånggrifter</sc></i></img>

<h2><small>VÅR I VÄSTERGÖTLAND.</small></h2>

Jag ser ut över ett landskap, som äger senvinterns
och försommarens diskreta, med varandra besläktade
och förnämt närliggande färger, något gråbrungult
med plötsliga och brutala inslag av smaragdgrönt — 
det sista är odlingarna, som skola ge västgöterna
bröd. Men vi ha icke fått någon vinter i år, intet av
detta vilt kalla som är ljuvt att inandas, som drar
ihop näsborrarna och kyler ögonlocken. Icke heller
något av den snö som lägger sig på ögonbrynen när
vi gå mot vinden och som gör våra skägg till drivor.
Intet av den kyla som stundom gör att vi känna oss
som friska och modiga män, där vi sträva fram mot
något mål, mogna att möta fiender.

Längesen är det jag gick i dessa ängder. Jag var
ung student, i min värld funnos inga sorger, min
mössa var vit och dess kokard blågul, jag var 
informator för två pojkar och vårt mål var Kinnekulle.
Vi hade sjuttiofem kronor att leva på och vi sjöngo
på vägarna. Trakten genljöd av våra sånger. Vi
träffade en underbar luffare, som var tjuv och spelade
fiol. Vi gingo rytmiskt med honom några dagar, ända
tills vi upptäckte att han var tjuv. Då bleknade vi
inför livets allvar och fasa och fortsatte vår väg på
egen hand.

   Jag hade då ingen aning om att jag gick i en av
vårt lands äldsta kulturbygder.

   Långt innan egypterna byggde pyramider åt sina
konungar, långt mer än 3,000 år före Kristi födelse,
var denna trakt bebyggd av människor som älskade
och gjorde konst. Kunniga smeder hamrade underbara 
redskap och smycken. Jorden odlades och offereldar 
stego mot skyn glödande och rykande av fett
och tro och rädsla. Vi ha icke kommit mycket längre
nu — åtminstone icke i konst. Och vi begripa ungefär
lika litet av tillvaron som dessa våra förfäder. Jag
tror till och med att de kunde reda sig bättre i livet
än vi nu och voro händigare, mera praktiska, listigare.
De voro mindre vidskepliga än vi, klokare bönder
och förnämare hantverkare än vi. Och de begrepo
ungefär lika litet om radions verkliga innebörd som vi.

   Luften är full av röster. Allt är mystik. Galdrar från
främmande världar trumma på våra trumhinnor.

   Men nu är det ju frågan om Västergötlands vår.

   Vårblomman här är Pulmonaria, lungörten, som
brinner med violetta lågor i det grågröna gräset, som
ännu icke fått regnets välsignelse. Säg mig någon ört
som fått så mycket färg i sitt ansikte och sin blick.
Violett är Guds mening med denna mystiska blomma. 

Men det violetta flammar till ibland och blir purpur,
rosa, rött, orange, och det gröna i växten lyser upp
till gult eller sjunker till Caput Mortuum, järnoxid
eller vad ni vill. En bukett av Pulmonaria är en
symfoni — jag hör en melodi, jag vill luta mig mot
denna spektrala orgie, känna den mot mina ögonlock
och tro på något skönt.

   Men plötsligt blixtrar i gräset en Gagea, en Anemon
viskar ljuvt om blå sentimentalitet, en Tussilago
skriker gult mot himlen, och det första solregnet hälles
ur mörktskockade moln ner över den törstiga jorden.
Det är solregn, en vacker handling av makterna,
kanske något av det skönaste som finns och som vi få
utan all förskyllan eller värdighet. Molnen välva sig
som åskmoln, men utan buller och brak, och mellan
dem skymtar den oändliga rymden i lysande blått —
<i>bleu celeste</i> säger jag som fuskare i målning — och
lovar att snart, snart, o, små människobarn, skall
himlavalvet sopas rent av goda och vänliga vindar
och låta oss ana oändligheten. Och för att vi lättare
skola förstå detta obegripliga begrepp, ska vi låta ett
vitt ensamt moln segla över oss — å så högt och
vackert och mjukt, att vi skulle vilja lägga oss på
dess dunkuddar och fara till sagans land och sluta
ögonen och drömma drömmar som annars höra
vaggor till.

   Homeros besjöng det hundraportade Thebe, dess
makt och ära och dess tjugutusen stridsvagnar. Vi
hade nog skalder också här i Falbygden, som på
vestrogotisk tunga samtidigt besjöngo sina
storbönders liv och bragder. För fyrtio århundraden sedan
fiskade våra förfäder i Hornborgasjön och gjorde
affärer med folk, som kom seglande uppför de
väldiga floderna. Våra falbönder gingo icke av för hackor
på den tiden. De voro rika och välklädda och glänste
av guld på helgdagarna. Deras vapen voro ädelt och
rikt ornerade, deras husgeråd var praktiskt, och deras
kvinnor voro klädda enligt den tidens <i>dernier cri</i>. Ty
kvinnan är strängt taget den enda varelse, som
fullkomligt målmedvetet och knivrätt går genom liv och
århundraden, alltid följande med sin tid. Vi män äro
rena barnungar mot henne, löjliga figurer, som endast
äro skapade för grovarbete.

   När Kambyses förstörde Thebe och grusade dess
tempel, var Falbygdens kultur minst lika hög som nu.

   Jag har konstaterat detta faktum på allra sista tiden,
under det jag studerade vårens framfart. När jag på
vägen mellan Mösseberg och Skara med vördnad och
under djup rörelse avtecknade en av de många
gånggrifterna — jag försökte till och med få in tre
gånggrifter på samma teckning, vilket lyckades — sjöngo
två lärkor högt över mitt huvud och välsignade mitt
arbete. De sjöngo om vår och liv över gravarna, där
förfäderna sova sin långa sömn. Jag skulle ha velat
uttala någon mystisk formel för att åtminstone få höra
en knackning nerifrån, ett litet meddelande, men nej!
Där stod jag ensam med våren, en skissbok och två
lärkor, som under sången höjde sig så högt att deras
toner ljödo som porl av en bäck under is, avlägset
och främmande.

   Jag är väl för gammal — för skeptisk — tänkte jag.
Jag begriper inte våren. Hösten är min årstid, 
månaderna av guld och koppar och hektiskt rosafärgad
död. Men en liten fågelunge längst inne i mitt hjärta
satt ändå och stammade, melodiskt härmande de två
lärkorna, som så småningom försvunno i rymden och
togo med sig sin vårdikt.
<img><i><sc>Den underjordiska gången</sc></i></img>

  Jag kom till Gudhems nunnekloster — ruinerna efter
det. Och min chaufför upplyste, att från Gudhems
nunnekloster gick i forna tider en underjordisk gång
under Hornborgasjön till Varnhems munkkloster. Jag
fick till och med upplysning om var denna
underjordiska gång började. Full av glädje krälade jag ur
automobilen och släpade mig på mina reumatiska ben


fram till ingången samt tecknade av den. Här
ovanför är den — en vacker teckning — icke sant?

 Och jag tänkte: Det var väl mest under vårarna
 den spelade någon allvarlig roll!

 Vår över Västergötland!

<img></img>
</chapter>

<h2><small>INNEHÅLL</small></h2>

                    <h2><small> UR MINA MEMOARER.</small></h2>
<table o>
<td l>Ur mina memoarer<td r>5
<td l>Romantik<td r> 60
<td l>Överstinnan<td r>85
<td l>Skrock<td r>100
<td l>Thanatos<td r>113
<td l>Överrocken<td r>132
<td l>Litteratur<td r>136
<td l>En berättelse från Söderhavet<td r>139
<td l>Skytte <td r>150
<td l>Den demoraliserade paddan<td r>160
<td l>Stryk<td r>164
<td l>Tidsföreteelser <td r>168
<td l>Aidesimos av Aleppo<td r>174

</table>
                  <h2> <small> AGNARNA OCH VETET.</small></h2>
<table o>
<td l>Djingis-Kan<td r>187
<td l>Till havs<td r>199
<td l>Kapten Örman<td r>202
<td l>Biljer i Bolum<td r>207
<td l>Självbehärskning och masspsykos<td r>214
<td l>Rocken från Alaska<td r>218
<td l>Högsommarglädje<td r>227
<td l>Pan <td r>230
<td l>På en skärgårdsbåt<td r>232
<td l>Klockan<td r>235
<td l>Förföljelse <td r>238
</table>
<table o>
<td l>Gubben Weman<td r>242
<td l>Svensk historia<td r>244
<td l>Målare Petterson<td r>246
<td l>Johan Söderman<td r>270
<td l>En dödsruna<td r>272
<td l>Vår i Västergötland<td r>274
</table>
