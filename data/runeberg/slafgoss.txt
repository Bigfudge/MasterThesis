





<img id="4538">En lefvande graf.</img>





<h1>BERÄTTELSER</h1>

FÖR

<b>DEN ÄFVENTYRSÄLSKANDE UNGDOMEN</b>

AF

<b>KAPITEN MAYNE REID.</b>


—

<h2>VIII.</h2>

<h2>SLAFGOSSARNE I SAHARA.</h2>

—

STOCKHOLM,

SIGFRID FLODINS FÖRLAG.



<h2>Slafgossarne i Sahara.</h2>

AF

<b>KAPITEN MAYNE REID.</b>

Förf. till De unga flodfararne, Växtjägarne, Björnjägarne, En sjöresa i mörker,
Flyktingarne i skogen, De unga jägarne i Kaplandet,
Sökandet efter en hvit buffel.

—

<i>Med fyra litograferade planscher.</i>

—

STOCKHOLM,

SIGFRID FLODINS FÖRLAG.


STOCKHOLM,

SIGFRID FLODINS BOKTRYCKERI, 1867.


<chapter name="I. Slaflandet">

<h3>I. Slaflandet.</h3>
Ethiopien! du land, hvars brännande 
medelpunkt synes lika omöjlig att beträda, som den isiga 
polen! du enhörningarnes och lejonens land! den 
krypande pantherns och den ståtliga elefantens land! 
kamelens, kameleopardens, antilopernas och den 
smärta gazellens land! den gigantiska krokodilens 
och den ofantliga flodhästens land! och till sist på 
listan, du — det smärtar mig att uttala det — du 
slafland!

Ack! litet tänka menniskorna, medan de 
sålunda helsa dig, huru nära de sjelfva kunna vara 
att drabbas af det förfärliga ödet. Föga ana de, då 
de tanklöst beklaga de svarta, att hundrade, ja 
tusende af deras egen färg och race hållas i slafveri 
och äro dömda till en vida lägre lott, ett långt 
fruktansvärdare öde än de svartas!

Och dock förhåller det sig så! Under det jag 
här skrifver, suckar den stolte kaukasiern, trots sin 
berömda öfverlägsna intelligens, trots sin hvita hud, 
tillika med hundrade sina bröder i dessa obekanta 
trakter, under ett hårdt arbete, slaf icke allenast åt 
sina förtryckare, utan slafvarnes slaf!

Låt oss lyfta på den slöja, som döljer det 
vidsträckta Sahara och betrakta några taflor, hvilka 
borde lära Sems söner, under det de förakta sina 
bröder, afkomlingarne af Kam och Japhet, att de 
ännu icke äro verldens herrar. 


Kusten emellan Susa och Senegal, på Afrikas
vestra strand, är för sjöfarande den mest fruktade
af alla landamären i verlden. Blotta tanken derpå
framkallar en darrning af fasa hos sjömannen, och
detta är icke underligt; ty vid denna ogästvänliga
hafskust hafva tusende af hans kamrater funnit sin
våta graf och tusende andra ett öde, långt beklagligare 
än döden.

Der äro två ofantliga öknar; den ena af land,
den andra af vatten — Sahara och Atlanten — i
förening utsträckande sig till den oerhörda vidden
af tio grader af jordens latitud. Ingenting åtskiljer
dem, utom en linia, som endast finns i inbillningen;
ty de fruktansvärda och farliga vattenvågorna kyssa
sandvågorna — icke mindre fruktansvärda eller
farliga, för dem som äro nog olyckliga att blifva kastade
på denna fasansvärda kust. Hundradetals skepp och
tusentals menniskor hafva lidit skeppsbrott och
funnit sin undergång emellan Susa och Senegal.

Inom perioden af de senaste tre århundradena,
hafva sjömän af nästan hvarje nation — åtminstone
alla, hvars väg fört dem utmed östra stranden af
Atlanten — haft skäl att ångra, det de närmat sig
denna kust, känd på skeppsspråket under namn af
»Barbarikusten»; men hvilken, med en liten förändring 
i ortografien, kunde lämpligare benämnas
»barbariska kusten».

De skeppsbrott, som vanligen förekomma på
barbari-kusten — eller, rättare sagdt, på den söder
om Sahara — äro förorsakade af en atlantisk ström,
som går österut emot denna kust.

Orsaken till denna ström är enkel nog, fastän
den fordrar förklaring, emedan den icke allenast
synes stå i strid med theorien om passadvindarne, utan
äfven afvika från den centrifugala dragningskraft,
man tillskrifver oceanens vatten. 

Jag har endast utrymme för theorien i dess
enklaste form: hettan från Sahara under en tropisk sol;
frånvaron af saft och grönska, hvilka fördrifva
hettan och upptaga fuktighet; uppstigandet af den
upphettade luft, som sväfvar öfver denna vidsträckta
öde trakt; den kallare atmosferen, som rusar in från
Atlantiska oceanen; och till följe deraf hafsvattnets
fallenhet för att röra sig mot öster.

Dessa fakta förklara den flod, som visat sig
under olika tider vara en dödsbringande malström för
hundrade, ja för tusende skepp, hvilka varit nog
olyckliga att omisstänksamt styra kurs längs vestra
kusterna af det ethiopiska fastlandet.

Äfven i våra dagar äro skeppsbrott på denna
öde kust icke någon sällsynthet, oansedt de varningar 
som tidt och ofta under en tidrymd af trehundra 
år blifvit gifna.

Medan jag skrifver detta, förgås måhända emellan 
Bojador och Blanco någon brigg, bark eller 
fartyg, och dess manskap styr mot kusten i båtar,
blottställda för att öfverspolas af de fradgande
vågorna; eller befinner sig tre eller fyra af besättningen 
på någon splittrad planka, för att kastas på en
öde strand, hvilken hvar och en ur djupet af sin
själ önskar måtte befinnas <i>obebodd!</i>

Jag kan sjelf förtälja en scen, lik denna, hvilken 
tilldrog sig för icke tio år sedan, omkring halfvägs 
emellan de två förut nämnda hufvudplatserna
— Bojador och Blanco. Platsen kan närmare
bestämmas om jag säger att det emellan dessa
namngifna uddar — blekta hvita af en tropisk sol — en
smal remsa af land några mil långt utskjuter likt
tungan af någon eldig orm, hvaraf Sahara väl kan
utgöra en bild, och hvilken tunga sträcker sig långt
utåt hafvet för att afkyla sig i kristallvågorna.

</chapter>

<chapter name="II. Typer af det trefaldiga konungariket">

<h3>II. Typer af det trefaldiga konungariket.</h3>
Nära spetsen af denna tunga, syntes en afton i
Juni månad 18—, en grupp af tre till fyra personer 
liggande på en spira i hafvet.

Till lycka för dem, var ingen nog nära stället,
för att kunna bemärka det mörka föremål, som
långsamt nalkades den hvita landtungan.

Landtungan var sina fulla tre engelska mil lång
och bakom densamma höjde sig en ås af sandkullar.

Så långt som ögat kunde nå — i öster, norr
och söder — fanns ingenting annat än hvit sand,
och i vester endast det blå vattnet. Af Guds
skapade varelser, tama eller vilda, barbarer eller
civiliserade, syntes ingen på flera mils omkrets; ty
inom detta område var ingenting synligt, som kunde
skänka uppehälle åt hvarken menniskor eller djur.
I den hvita sanden, långsamt sluttande djupt
under vattenytan, fanns icke tillräckligt med
organiska beståndsdelar, för att kunna tjena till föda åt
fisk — icke ens åt den lägre organismen af 
<i>mollusca</i>. Tvifvelsutan voro derföre de skeppsbrutne
likaså allena, som om de befunnit sig midt i
Atlanten, i stället för vid dess kust.

Vi nalkas dem nära nog för att kunna observera 
dem och lära känna den orsak, som fört dem
så aflägse från alla lefvande varelser.

De skeppsbrutne bestå af fyra personer, ridande
grensle öfver en spira, å hvilken äfven är uppsatt
ett segel, på sina ställen refvadt kring spiran och
på andra ställen löst släpande i vattnet.

Vid första anblicken skulle en sjöman hafva
sagt, att spiran, som uppehöll dem, var ett stycke
märssegel, hvilket så våldsamt frånryckts sin mast, 

att refsejsingarne som fasthållit seglen, brustit och
sålunda till en del lossat segelduken. Men det behöfdes 
ingen sjöman för att förstå orsaken till hvad
som skett. Ett fartyg har sjunkit någonstädes nära
kusten. En storm hade uppstått två dagar förut.
Spiran och de som uppehöllo sig på densamma, voro
lemningarne efter skeppsbrottet.

Som vi redan nämnt äro de fyra. Tre af dem
likna hvarandra mycket till storlek, form och drägt,
och icke ens i åldern är skillnaden stor. Alla tre äro
gossar; den äldste icke öfver aderton år och den
yngste säkerligen knappast ett år yngre. I ansigtsdragen 
finnes likhet nog att man kan anse dem tillhöra 
samma nation, men ändock olikheter tillräckligt, 
för att utvisa en särskild nationalitet, både i
anletsdrag och karakter. Deras mörkblå klädesjackor, 
prydda med blanka gula knappar, samt deras
blå klädesmössor, kantade med guldsnodder, och
deras kragar, broderade med krona och ankare,
gifva tillkänna att de alla tre äro officerare i tjenst
hos den stora sjömakt, som så länge och obestridt
innehaft herraväldet öfver hafven. De äro
midshipmän i den brittiska flottan, eller vi borde hellre
säga: de hade varit detta. De hafva förlorat sin
plats på den fregatt de tillhört, och föra nu endast
kommando på en spira, öfver hvilken de söka
utöfva något herravälde, i det de med kropparna
böjda nedåt och med händerna slående i vattnet
styra åt det håll der landtungan visar sig.

De tre midshipmännen äro naturligtvis skeppsbrutne 
från samma fartyg, och i tjenst under samma 
styrelse, fastän hvardera af dem tillhöra en
särskild nation. De äro de respektive representanterna 
af Jack, Paddy och Sandy — eller, för att
tala mera poetiskt, af Rosen, Klippan och 
Tisteln — och hade de tre konungarikena, från hvilka de 
kommit, blifvit genomsökta till hela deras vidd, så skulle
man knappast kunnat upptäcka mera äkta nationaltyper 
än dessa tre, som redo på en spira och drefvo
emot sandåsen emellan Bojador och Blanco. De
hette Harry Blount, Terence O'Connor och Colin
Macpherson.

Den fjerde individen, hvilken delade med dem
deras bräckliga farkost, var olik alla tre i nästan
allting, men i synnerhet i ålder. Gossarnes
sammanlagda ålder öfversteg icke hans; och deras alla
skrynkor skulle tillsammans knappast uppgått till
så många, som tydligen kunde räknas kring hans
ögonvrå.

Det skulle erfordrats en ganska lärd ethnolog,
för att kunna bedöma till hvilken af de tre
följeslagarne han var en landsman; fastän det icke
kunde vara något tvifvel underkastadt att han var
antingen engelsman, irländare eller skotte.

Hvilket af de tre konungarikena, som hade
äran af att hafva skänkt honom lifvet, hade emellertid 
gifvit den brittiska flottan en verklig matros; ty
fastän man kunde taga miste i andra hänseenden,
så förbjöd hans utseende allt tvifvel i denna punkt.

Hans drägt var en simpel sjömans och hans
namn var naturligtvis »Bill». Men som han endast
hade varit en bland de många »Bills», hvilka
blifvit inskrifna i örlogsskeppets böcker och numera
gått till hafsbottnen, så bar han en särskild
benämning, utan tvifvel erhållen på grund af hans
ålder. Ombord å fregatten var han bekant under
namnet »gamle Bill», och denna titel följde honom
på spiran.

</chapter>
<chapter name="III. Ormtungan">

<h3>III. Ormtungan.</h3>
Ett brittiskt skepp, en korvett, hade under sin
kryssning på Guinea-kusten, gått till botten. Till
följe af strömsättningen vid Saharas hafskust, hade
fartyget under en mörk stormig natt stött på en
sandbank, tagit läck och nästan ögonblickligen sjunkit 
bland bränningarne. Båtarne hade genast blifvit 
öfverfulla; de öfriga, som icke fått rum deri,
hade tagit sin tillflykt till hvad som kunde
lösgöras från det sjunkande fartyget. Men om de
öfverbefolkade båtarne eller någon af de öfriga
skeppsbrutne lyckats nå kusten, var en fråga, som ingen
af de fyra, hvilka suto grensle öfver märsseglet,
förmådde besvara.

De visste endast att korvetten hade gått till
botten — de sågo den sjunka strax efter det de
lemnat densamma, men de sågo ingenting mera ända 
till morgonen, då de funno sig allena på oceanen. 
De hade drifvit fram och åter under återstoden 
af den långa mörka natten — ofta helt och
hållet under vatten, då de allesammans voro nära
att bortspolas från sin bräckliga farkost.

Vid daggryningen hade stormen lagt sig och
efterföljdes af en klar, lugn dag, men det dröjde
länge innan de svallande vågorna lugnat sig så pass,
att de skeppsbrutne förmådde försöka att styra sin
sällsamma farkost. Nyttjande sina händer som åror,
började de att arbeta sig fram genom vattnet.

Hvarken land eller något annat föremål kunde
ses — endast hafvet, himlahvalfvet och solen.

Den nu i vestern sjunkande solen blef deras
kompass, ty de visste att de endast åt öster kunde
hoppas att påträffa land.

Efter solens nedgång styrde de kurs efter 
stjernorna, och hela den andra natten efter 
skeppsbrottet, hade de fortfarit att med händerna ro spiran 
mot öster.

Återigen spridde dagen sitt ljus öfver dem, men
utan att förnöja deras ögon med åsynen af land
eller något annat föremål, som kunde tända en gnista
af hopp.

Lidande af hunger, plågade af törst och uttröttade, 
voro de nära förtviflan, då solen ännu en gång
höjde sig och dess ljusa sken genomstrålade det
kristallklara vattnet, på hvilket de flöto, dervid de
sågo under sig endast hvit sand. Det var
hafsbottnen och den var icke särdeles djup, endast
några få famnar under deras fötter.

Då vattnet var så grundt, kunde de icke vara
långt ifrån stranden. Lugnade och upplifvade af
denna tanke, började de ånyo med sina bemödanden
att söka drifva spiran framåt, hvarvid de under
hela morgonen endast gjorde korta uppehåll.

Långt före middagen måste de upphöra. De
voro nära vändkretsen, nästan rakt under dess linie.
Det var midsommar; och vid middagstiden stod
solen naturligtvis midt öfver deras hufvuden. Icke ens
deras kroppar gåfvo någon skugga, annat än på den
hvita sanden rakt under dem i hafsbottnen.

Solen kunde icke längre gifva dem någon
ledtråd och som de icke hade någon annan kompass,
nödgades de hålla sig stilla eller låta drifva sig i
den riktning vinden eller floden kunde föra dem.
De hade ingenting att samspråka om, utom deras
hjelplösa belägenhet, och om detta ämne hade de
uttömt sina tankar. Deras enda sysselsättning var
att gifva akt på solen, tilldess den sänkte sig.

Kunde de i detta ögonblick hafva höjt sina blickar 
endast tre fot högre, så skulle de icke behöft vänta
på solens uppgång. De skulle då hafva sett land
— sådant det var — men så lågt som de befunno 
sig, nästan i jemnhöjd med vattenytan, voro icke
ens topparne af sandhöjderna synliga för dem.

Då solen närmade sig horisonten, började de
ånyo att med flata händerna genom de flytande
vågorna vricka spiran mot öster. Solens nedra kant
vidrörde just horisonten i vester, då dess röda
strålar, glänsande öfver deras skuldror, för dem belyste
några hvita fläckar, hvilka syntes resa sig utöfver
vattenbrynet. Månne dessa fläckar voro moln? Nej !
Deras runda toppar, som aftecknade sig mot skyn,
tillintetgjorde denna förmodan. Det måste vara berg,
antingen af snö eller sand, och som de icke voro i
snöregionerna, kunde det endast vara sandkullar.

Ropet »land» ljöd på samma gång från allas
läppar — detta glädjerop som så ofta fröjdat den
förtviflade skeppsbrutne — och med fördubblade
bemödanden styrde de fyra personerna spiran genom
vattnet med starkare fart än någonsin förut.

Lifvade af hoppet att ännu en gång få sätta sin
fot på land, glömde de för ögonblicket törst, hunger
och trötthet och sysselsatte sig uteslutande med att
kryssa sin räddningsbåt emot land.

Öfvertygade att de ännu hade några mil
innan de kunde nå kusten, arbetade de allesammans
med ögonen fästade på den farkost som bar dem.
Af en händelse blickade dock den gamle Bill uppåt
och gaf till ett glädjerop, hvilket ögonblickligt
upprepades af hans unga kamrater; alla hade de i
samma ögonblick bemärkt den långa landtunga, som
sköt ut i vattnet, och hvilken af de förliste
betraktades såsom en utsträckt hand från en vän,
bjudande dem välkommen.

Denna upptäckt var knappt gjord, förrän en
annan af lika behaglig beskaffenhet företedde sig.
Som de suto grensle öfver spiran, hängde deras ben
på hvardera sidan om densamma och till allas glädje
kände de fötterna skrapa i sanden.

Drifna af samma impuls stego alla fyra från
den obeqväma plats de så länge nödgats innehafva,
och lemnande spiran störtade de sig i det grunda
vattnet utan att stanna, tilldess de stodo upprätta
och torrskodda  på den yttersta punkten af halfön.

Solen hade nyss gått ned och de fyra
drypande figurerna, hvilkas konturer dunkelt aftecknades i
den purpurröda aftonskymningen, liknade fyra
sällsamma varelser, hvilka nyss uppstigit ur oceanens
djup.

»Hvart skola vi nu taga vägen?»

Detta var den fråga alla fyra gjorde sig, fastän
ingen af dem yttrade den högt.

»Ingenstädes för i natt,» var det svar de gåfvo
sig på detta spörjsmål.

Man skulle hafva förmodat att de, drifna af
hunger och törst, ämnade begifva sig vidare för att
uppsöka föda och vatten, att dermed lindra sitt
dubbla lidande, men de hade ett ännu mera trängande
behof—alltför starkt att kunna motstås — nämligen
det att sofva. De hade i femtio timmar varit utan
sömn, ty att öfverlemna sig deråt på spiran, skulle
hafva varit att blottställa sig för den nästan
oundvikliga faran att falla af och drunkna Glädjen af
att känna sina fötter på <i>terra firma</i> upplifvade dem
för ögonblicket, men sömnens gud ville icke längre
afstå från sina rättigheter; och den ene efter den
andre låg snart på den mjuka sanden, försjunken i
dess ljufva famn.
</chapter>

<chapter name="IV. Ebb och flod">

<h3>IV. Ebb och flod.</h3>
Till följe af den nyck eller naturlag, som
bildat halfön, var landtungans spets belägen några fot 
öfver hafsytan, medan den närmast land belägna
ändan knappt höjde sig öfver vattnet.

Det var denna yttersta punkt, der sanden var
uppkastad i en drifva likt snö i en storm, hvilken
de skeppsbrutne hade utvalt till sin bädd.

Så tarflig an bädden var, fingo de dock icke
länge behålla densamma. De hade knappt
tillbringat tvänne timmar i sömn, förrän de alla vaknade af
en kylande känsla, som på samma gång
uppskrämde dem. De kände att de voro nära att drunkna,
och det förekom dem som om de arbetade midt
ibland vågorna, från hvilka de så nyligen
undkommit.

Alla fyra rusade upp. I stället för den mjuka
bädden af torr sand, på hvilken de hade utsträckt
sina trötta lemmar, stodo de nu till fotknölarne i
vattnet, hvilket porlade och svallade kring dem.
Under deras tankeslapphet, förökad af behofvet af
sömn, hade de icke tänkt på ebb och flod. Sanden,
damtorr genom en brännande sol, hade besvikit dem.
De hade hvilat på densamma utan en tanke på
möjligheten att den skulle kunna komma under
vattnet; men till sin öfverraskning funno de nu sitt
misstag. Icke allenast deras bädd var fullkomligt dold
under vattnet, utan, om de hade sofvit några minuter
längre, skulle de också sjelfva kommit under
detsamma.

Då de kommo underfund med förhållandet,
försvann deras rädsla nästan lika hastigt som den
uppstått. Det var endast instörtningen af floden; och
att undkomma detta föreföll dem ingalunda svårt.
De hade endast att hålla sig längs den smala
landremsan. De visste att denna låg på något afstånd;
men, en gång komne dit, skulle de välja en högre
belägen bädd, på hvilken de kunde hvila ostörda
till morgonen. 

Denna tanke uppstod hos dem i det ögonblick
de kommo på benen. Men de möttes af en annan
motgång, hvilken, om den icke kom så oförberedd
som den första, dock var tio gånger svårare.

Då de vände sina blickar åt det håll der de
trodde sig finna land, fanns intet sådant i sigte —
hvarken sandhögar, eller strand eller ens den smala
tunga, hvars spets de hade bestigit. Ingenting
annat var synligt än vatten och äfven detta kunde
knappast urskiljas på ett afstånd af sex fot från det
ställe der de stodo. Endast derigenom att de från
alla håll hörde vågorna slå omkring sig och att de
genom mörkret sågo linier af svart fradga flöda på
den ojemna ytan, visste de att vattnet på alla sidor
omslöt dem.

Nattens mörker var icke ensamt det som
hindrade dem från att blicka omkring sig, fastän detta
i sig sjelft kunde vara tillräckligt. En tjock
dimma hade dessutom uppstigit från hafsytan och
svepte omkring dem, så att, fastän de stodo mycket nära
hvarandra, syntes en hvar för den andre blott som
ett stort spöke i fjerran.

Att qvarstå der de voro, var detsamma som att
låta sig uppslukas af böljorna; derom fanns intet
tvifvel, och derföre tänkte ingen af dem stanna en
minut längre på landtungan, som nu helt och hållet
låg begrafven i vattnet. Men åt hvilket håll skulle
de gå? Detta var en fråga, hvilken kräfde sin
lösning, innan något uppbrott gjordes, och på hvars
utredning deras lif måhända berodde.

Vi behöfva knappast säga <i>måhända,</i> hellre må
vi säga <i>säkerligen.</i> Genom att taga orätt riktning
skulle de komma i hafvet, nedstörta deri och löpa
fara att drunkna. Detta var så mycket mera
sannolikt som blåsten ökats, sedan de lade sig ned för
att hvila, och denna blåst tilltog med ansenlig styrka,
så att äfven i det grunda vatten, der de stodo, stego
vågorna allt högre och högre.

Det var ingen tid att förlora. De måste
skyndsamt utfinna den rätta vägen till kusten och följa
densamma  — eller omkomma ibland bränningarne.

</chapter>

<chapter name="V. En falsk vägledare">

<h3>V. En falsk vägledare.</h3>

»Hvilken väg skulle de gå?»

Måhända tänker ni att denna fråga var lätt
besvarad? Vinden och vågorna drefvo emot land.
Det var hafsbrisen, hvilken under natten, som hvar
sjöman känner, vanligen blåser emot land,
åtminstone i de tropiska regionerna, och särdeles emot
den heta Sahara.

Floden allena borde kunna underrättat dem om
den riktning de skulle taga. Det var den
inkommande floden som höjde sig emot kusten.

Ni föreställer er att de icke hade annat att göra
än att följa vågorna och låta vinden spela på
ryggarne. Så trodde de sjelfva; det dröjde dock ickelänge
förrän de upptäckte att denna vägledare,
synbarligen så trovärdig, icke var att lita på och först då
varseblefvo de den verkliga faran af sin belägenhet.
Både vind och vågor drefvo visserligen mot land i
en rak linie, men det var just den raka linien de
skeppsbrutne icke vågade, icke kunde följa; ty de
hade icke gått hundra famnar, förrän de funno
vattnet framför dem hastigt tilltaga i djuplek, och
några famnar längre bort stod vattnet dem till
armhålen.

Det var tydligt att åt det håll, mot hvilket de
fortskredo, djupet tilltog, hvarföre de vände sig åt
ett annat.

Efter att en stund hafva plaskat omkring, 
upptäckte de ånyo grundt vatten, som endast räckte
dem till knäna; men hvarhelst de försökte följa 
vågornas lopp, märkte de att vattnet så småningom
blef djupare. Till en början orsakade detta dem
såväl förvåning som oro, men de kunde snart
tillfredsställande förklara detta. Landtungan utsköt
icke perpendikulärt från kusten, utan i en diagonal
riktning. Den var ett slags naturlig vågbrytare,
som bildade den ena sidan af en stor kon eller
hamn, och som låg emellan den senare och den
verkliga kusten. Detta hade de iakttagit vid den
första landstigningen, fastän de då voro så mycket
upptagna af glädjen att hafva undkommit hafvet, att
de icke fästat någon vigt dervid.

De ihågkommo nu denna omständighet, ehuru
den icke var synnerligt tillfredsställande, ty de sågo
genast att den vägledare, på hvilken de förlitat sig,
icke längre kunde vara dem till nytta.

Vågorna rullade öfver denna vik, hvars djup
de hade försökt endast för att finna den omöjlig att
vada öfver.

Detta var en ny dilemma, och för att undgå
densamma fanns blott en utväg. De måste taga vägen
längs åsen af halfön — om de kunde!

De voro nu icke längre säkra på att de
befunno sig på sandåsen, men huru som helst kunde de
icke finna något grundare vatten, ty åt hvilket håll
de än vände sig, tycktes vattnet dem djupare, och
äfven om de stodo stilla endast för några ögonblick,
hvilket de voro nödgade att göra, under det de
öfvertänkte den riktning de skulle följa, höjde sig
vattnet märkbart på deras kroppar.

De märkte nu ganska väl att de hade två
fiender att strida mot. En orätt kosa skulle föra dem
i djupt vatten; tidsutdrägt skulle bringa djupt
vatten omkring dem. Af de betraktelser de hade gjort 
före solnedgången, slöto de att kusten icke kunde
vara närmare än tre, kanhända fyra mil.

Alla hade de tillräcklig bekantskap med hafvet,
för att veta huru hastigt tidvattnet kommer. Deras
ängslan ökades för hvarje ögonblick, då de kände
det mörka vattnet resa sig allt högre och högre
omkring sig.

</chapter>

<chapter name="VI. Vada eller simma!">

<h3>VI. Vada eller simma!</h3>
För en stund arbetade de sig fram genom
vattnet, med den gamle sjömannen i spetsen.  De tre
gossarne gingo i en linie efter honom; stundom
afveko de något från denna ordning, derigenom att
den ene efter den andre försökte att på sidan känna
sig för efter grundare vatten.

Vattnet nådde dem allaredan till höfterna, och
allteftersom det småningom steg högre på deras
kroppar, sjönk deras mod. De visste att de följde
riktningen af sandåsen. De slutade dertill af att
hafvet var djupare på ömse sidor om dem.

Det var icke <i>kosan,</i> som bekymrade dem
längre,  men väl tiden och flodvattnet.

Vattnet stod dem till midjan och de kunde
endast långsamt framskrida.

Trots deras utmattade tillstånd fortforo de att
vada framåt, utmed den vattendränkta åsen,
hvilken vid hvarje steg syntes sjunka djupare i vattnet,
liksom om halfön närmare land blefve allt lägre.

Det blef allt djupare och djupare, till dess det
salta vattnet steg dem under armarne och började
att svalla öfver deras hufvuden.

Endast en utväg syntes dem öppen, hvarigenom
de kunde undgå att uppslukas af de hotande
böljorna. Det var att öfvergifva alla försök att vada
och i stället kasta sig i och simma. 
Det fanns dock ett skäl som hindrade dem att
kasta sig i vågorna. Det var ingen sjelfvisk tanke,
utan en ädel instinkt, som till och med i detta
farans ögonblick herrskade i deras hjertan. Endast tre
af sällskapet hyste denna känsla; den fjerde kunde
det icke, — <i>han kunde icke simma!</i>

</chapter>

<chapter name="VII. En tvungen skilsmessa">

<h3>VII. En tvungen skilsmessa.</h3>
Det var gamle Bill som alldeles saknade
kunskap i simkonsten — gamle Bill, sjögasten!

Det kan låta besynnerligt, att en person, som
tillbringat nästan hela sitt lif på hafvet, skulle sakna
en kunskap så behöflig och användbar i ett
sådant yrke. Slika händelser äro dock icke sällsynta;
och ibland sjöfolk träffas ofta ganska många,
stundom de skickligaste sjömän, hvilka icke kunna taga
ett simtag.

De, hvilka såsom gossar hafva försummat att
öfva sig i denna nyttiga konst, kunna knappast
tillegna sig den sedan de vuxit upp till män; eller, om
de göra det, så blir skickligheten ganska ringa. På
hafvet, så otroligt det än må synas, gifves färre
tillfällen att öfva simkonsten än på kusterna. Ombord
på ett seglande skepp äro tillfällen att bada ganska
få och sällsynta; då skeppet ligger i hamn har
sjömannen vanligtvis annat att göra, än att tillbringa
sina lediga stunder i vågorna, och då han kommer
i land, söker han något mera lockande nöje.

Som gamle Bill hade varit på hafvet allt sedan
han kunde stå på ett däck, hade han försummat
denna nyttiga konst, och, fastän för öfrigt en fullkomlig
sjöman, kunde han icke simma sex famnar.

Det var en ädel instinkt, som förmådde hans
tre unga följeslagare att qvarblifva hos honom i 
detta kritiska ögonblick, då de, genom att kasta sig
i vågorna, utan svårighet kunde hafva nått kusten.

Alla tre voro säkra om att kunna rädda sig;
men hvad skulle det blifva af deras följeslagare,
båtsmannen?

»Vi kunna icke lemna dig, Bill!» utropade
Harry; »vi göra det icke!»

»Nej, det kunna vi ej; vi göra det icke,» sade
Terence.

»Vi kunna icke och vilja icke,» tillade Colin
med eftertryck.

Dessa ädla uttryck voro svar på ett lika ädelt
förslag, hvilket båtsmannen gjort, nemligen att de
skulle begifva sig mot stranden och lemna honom
åt sitt öde.

»Bry er icke om mig;» utropade han,
förnyande sitt förslag, »tanken på er sjelfva! jag är
endast en väderbiten, utsliten gammal sjöbuss,
knappast värd att rädda. Se så, skynda på, vattnet
kommer öfver er, om ni stå här tio minuter längre!»

Vattnet stod dem allaredan till axlarne och det
var med möda de kunde bibehålla fotfäste.

»Lägg i väg, pojkar!» skrek gamle Bill; »lägg
i väg, säger jag! Tänk inte på mig; det är inte så
säkert att jag går åt den här gången. Jag har hela
hufvudet för den längsta af er. Kanhända floden
inte stiger högre, och då är det ingen fara för mig.
Lägg i väg, pojkar, lägg i väg, säger jag!»

Den gamle sjöbussens befallningar till sina
unga följeslagare understöddes af en ännu
oemotståndligare påtryckning, emot hvilken äfven deras
sjelfuppoffring icke kunde hålla stånd.

I detta ögonblick kom en svallvåg, större än
någon af de föregående, och de tre midshipmännen
upplyftades på hennes rygg och fördes en half
kabellängd  från det ställe der de hade vadat. 
Förgäfves försökte de att få fotfäste. De hade blifvit
förda i djupt vatten, der de icke kunde nå botten.

Under några sekunder kämpade de på toppen
af vågen, med ansigtena vända åt det ställe från
hvilket de blifvit bortsopade. De höllo sig tätt
tillsammans. Alla tre syntes angelägna att komma
tillbaka till den mörka, enstaka fläcken som de sågo
sticka upp öfver vattenytan och hvilken de visste
vara gamle Bills hufvud. De tvekade ännu att
öfvergifva honom.

Ännu en gång ljöd hans röst i deras öron.

»Ahoj, gossar!» ropade han, »försök inte att
komma tillbaka. Det är utan nytta. Lemna mig åt
mitt öde och rädda er sjelfva. Floden ligger hårdt
emot er. Vänd om som jag säger. Det bär
säkert till stranden och om jag kastas opp efteråt,
så begraf mig i sanden. Farväl, raska gossar,
farväl!»

Det var för gossårne ett sorgligt farväl; och
kunde de hafva gjort något för att rädda
båtsmannen, så var det ingen af dem som icke velat våga
sitt lif. Men alla voro de medvetna om sin
oförmåga att hjelpa, och då ännu en annan hög våg
kom svallande upp under deras hakor, vände de sig
om i vattnet, togo floden till vägvisare, samt summo
af alla krafter emot kusten.

</chapter>

<chapter name="VIII. I land">

<h3>VIII. I land</h3>
Simningen blef kortare än någon af dem hade
beräknat. De hade knappast tillryggalagt en half
mil öfver viken, då Terence, som var minst skicklig
att simma, lät sina ben sjunka och slog tåspetsarne
mot någonting stadigare än salt vatten. 

»Jag tror,» framstötte han utmattad, »jag tror
jag känner botten. Lofvad vare Gud!» fortfor han,
ställande sig upprätt, med hufvud och axlar ofvan
vattenytan.

»Rätt så!» skrek Harry, efterhärmande den
unge hibernianens upprätta ställning. Det måste vara
botten och  botten är det. Gud vare tack derför!»

Med ett liknande utrop af tacksamhet, släppte
Colin sitt simtag och stod på fötterna.

Alla tre blickade instinktmessigt utåt hafvet
och utropade:

»Stackars gamle Bill!»

»Vi kunde verkligen hafva fört honom med
oss,» yttrade Terence, så snart han återhämtat sig;
»hade vi icke kunnat det?«

»Om vi blott vetat att det var så liten bit att
simma,» sade Harry, »så hade det kunnat vara en
möjlighet.»                                       

»Om vi skulle försöka att simma tillbaka? Tror
ni att vi kunna göra det?»

»Omöjligt!» försäkrade Colin.

»Hvad, Colin, du som är den bäste simmaren
af oss alla! Säger du det?» frågade de andra,
angelägna att göra ett försök att rädda den gamle
sjöbussen, som hade blifvit en favorit bland alla
officerarne ombord på fartyget;

»Jag säger att det är omöjligt,» svarade den
försigtige Colin; »jag vill våga lika mycket som
någon af er, men det finnes icke något förnuftigt sätt
hvarpå han kan räddas, och hvad tjenar det till att
försona omöjligheter? Vi gjorde bättre i att förvissa
oss om huruvida vi sjelfve äro räddade. Det kan
ännu finnas mera djupt vatten emellan oss och
kusten. Låt oss fortsätta, till dess vi fått våra fötter
på någonting som mera liknar fast land.»

Den unge skottens råd var alltför välgrundadt
att icke följas. En stund vadade de framåt, men
som detta sätt att färdas gick långsammare och var
mera tröttsamt, började de återigen att simma tills
vattnet blef så grundt att simning icke var möjlig,
då de åter började vada framåt, sökande att
genomtränga mörkret med sina blickar och hvarje
ögonblick väntande att få se land.

De fingo snart den glädjen att se sitt hopp
förverkligadt. De krokiga linier, som skymtade fram
genom mörkret, voro konturerna af runda föremål
som icke kunde vara oceanens vågor; dertill voro
de för hvita. Som vattnet icke stod dem längre
än till knäna, kunde dessa föremål icke vara långt
borta och de behöfde icke längre rädas för djupt
vatten.

De tre skeppsbrutne ansågo sig redan hafva
nått kusten.

Harry och Terence ämnade fortsätta vägen
emot stranden, då Colin bad dem stanna.

»Hvarföre?» frågade Harry.

»Hvarföre?» sporde Terence.

»Innan vi uppnå land,» menade den tankfulle
Colin, »låtom oss förvissa oss om gamle Bills öde.»

»Huru kunna vi utforska det?» inföllo de
andra två.

»Stå stilla en stund; vi skola snart se huruvida
han ännu har hufvudet öfver vattnet.»

Harry och Terence gillade kamratens förslag
utan att dock rigtigt förstå det.

»Hvad menar du, Coley?» frågade den otålige
irländaren.

»Jag vill se efter om floden ännu är i stigande,
svarade den unge skotten.

»Och om så förhåller sig?» sporde Terence.

Om så är, så få vi aldrig mer se den gamle
båtsmannen lefvande i land. Vi kunna söka efter
hans liflösa kropp sedan den blifvit kastad i land.»

»Ah! jag förstår,» sade Terence.

»Du har rätt,» tillade Harry. »Om floden ännu
är i stigande, så är gamle Bill i denna stund under
vattnet. Jag tänker att hans kropp drifs till land
innan morgonen.»

De stodo alla tre stilla betraktande vattnet
medan det sqvalpade på deras lemmar, och iakttogo
dess stigande och fallande. Deras ögon buro uttryck
af djup ängslan. Så stodo de ungefär tjugu
minuter. Hade det varit nödvändigt, skulle de
tålmodigt förlängt undersökningen, men deraf gjordes
icke behof. Inga vidare iakttagelser erfordrades
för att öfvertyga dem att floden ännu var i 
stigande mot kusten, och att vattnet blef djupare
omkring dem.

Dessa fakta voro nog för att förvissa dem om
gamle Bills öde. Under den tid de simmat och
vadat öfver viken, måste floden hafva varit i
oupphörligt tilltagande. Den måste hafva stigit minst
en aln. En fots höjning skulle hafva varit
tillräcklig att öfversvämma båtsmannen, då han icke
kunde simma. Det var endast <i>en</i> slutsats, till
hvilken de kunde komma. Deras följeslagare måste
hafva drunknat.

Med tunga hjertan vände de sig emot kusten,
tänkande mera på båtsmannens sorgliga slut än på
deras egen framtid.

Knappast hade de gått ett dussin steg framåt,
förr än ett rop bakom dem kom dem att stanna.

»Stopp der!» ropade en röst som tycktes
komma ur hafvets djup.

»Det är Bill!» utropade alla tre i ett andedrag.

»Vänta god vänner, om det är er jag ser!»
fortfor rösten. »Jag är så trött att vada, jag behöfver
stanna litet för att hvila mig. Vänta nu, så skall
jag komma till er, så snart jag får refva mitt
märssegel.»

Så stor den glädje var, som orsakades af
denna helsning, kunde den knappt jemföras med
den förvåning den väckte. Gossarne stodo
tviflande några sekunder. Det välbekanta ljudet af
båtsmannens röst, tillika med någonting som
liknade skapnaden af en mensklig varelse, var ett
säkert bevis på att han ännu lefde, under det att
blott ett ögonblick förut verkliga fakta syntes hafva
talat för att han måste hafva gått till botten. Men
deras tvifvel måste försvinna, då den gamle
örlogsmannen sjelf, hastigt vadande genom det
grundare vattnet, inom få ögonblick stod ansigte mot
ansigte med de tre raska gossarne, dem han så
nyligen nödgat att öfvergifva sig.

»Bill, är det du?» utropade alla tre.

»Ah, och hvem annars skulle det vara? Tror
ni det är gamle Neptun som klifver ur hafvet?
Eller tar ni mig för ett sjörå? Ge mig ett slag af
era små näfvar, mina snälla pojkar. Gamle Bill
var inte född till att drunkna.»

»Men hur kom du hit, Bill? Floden har stigit
alltsedan vi lemnade dig.»

»Oh!» sade Terence, »jag ser hur det är; viken
är, när allt kommer omkring, icke så djup; du har
vadat hela vägen?»

»Stopp der, mäster Terry! inte halfva vägen en
gång. Häremellan och der ni lemnade mig, är
nog djupt vatten att dränka två »Schampis». Jag
har inte alls vadat öfver viken.»

»På hvad sätt kom du öfver då?»

»Jag kom öfver i en liten nätt båt, som ni
allihopa känner till —samma en som bar oss öfver till
sandbanken.» 
»Spiran?»

»Precist som ni säger. Just som jag skulle ge
opp mitt sista andetag, slog någonting mig på
ryggen och doppade mig ner i vattnet. Hvad tror ni
det var, om icke märsseglet? He! jag var inte sen
att klänga mig på. Jag släppte det då jag kände
tårna släpa på botten. Så är det med den saken,
mina unga kycklingar. Ännu en gång litet glam,
sedan skola vi se hvad det är för slags kust vi
hamnat på.»

Den gamle båtsmannen skakade hjertligt hand
med alla sina unga kamrater, hvarefter allas ögon
rigtades emot kusten, ännu endast dunkelt
skönjbar och till utseendet föga inbjudande, men dock
en mera välkommen syn än den öde vattenrymden,
som sträckte sig bakom dem i oändlighet.

</chapter>

<chapter name="IX. Obeqvämt läger">

<h3>IX. Obeqvämt läger.</h3>

De skeppsbrutne hade ännu ett stycke att gå
innan de nådde land, men efter omkring tjugu
minuters arbetande i vattnet, stodo de omsider på
stranden. Som floden ännu var i stigande, fortsatte de
sin väg för att derigenom komma utom vattnets
område, i den händelse det skulle stiga högre.

De hade att passera öfver en lång sträcka våt
sand, innan de kunde påträffa ett ställe tillräckligt
högt beläget att skydda dem för floden. Efter att
slutligen hafva upptäckt ett sådant, stannade de för
att öfverlägga om hvad som var bäst att göra.

Förgäfves hyste de den önskan att skaffa sig
eld för att torka sina drypande kläder, ty natten
hade till följe af dimman, blifvit kyliga.

Den gamle båtsmannen hade flinta, stål och
sköre — det senare ännu bevaradt i hans vattentäta 
tenndosa, men det fanns icke något bränsle på
nära håll. Om de ock kunnat sönderstycka spiran,
så hade de den icke att tillgå. I saknad af eld,
måste de uttänka något annat medel, hvarigenom
de kunde bortskaffa åtminstone någon del af
vattnet ur kläderna. De afklädde sig helt och hållet,
samt vredo hvarje klädesplagg särskildt; och efter
att dugtigt hafva skakat dem, påklädde de sig åter,
öfverlemnande åt sina kroppars naturliga värma
att fullborda torkningsprocessen.

Vid den tid de slutat med denna operation
hade dimman blifvit ansenligt tunnare och månen,
som oförmodadt framstack ur molnen, gjorde det
möjligt för dem att taga en bättre öfversigt af
kusten, på hvilken de satt sin fot.

Inåt landet, så långt de kunde se, syntes intet
annat än sand, skinande likt silfver i månljuset. Så
väl uppåt som nedåt stranden kunde endast samma
enformiga landskap urskiljas i dunklet.

Det var icke en jemn yta, som på detta sätt
var betäckt med sand, utan en blandning af kullar
och åsar, strödda om hvarandra och bildande en
labyrint, som syntes sträcka sig i oändlighet —
utom mot sjelfva hafvet.

Slumpen ledde dem upp på den högsta af dessa
kullar. Från dennas spets kunde de hafva en bättre
utsigt af landet nedanföre dem och kanhända
upptäcka ett ställe som passade till läger — måhända
kunde de varseblifva något trävirke, som kunde
tjena dem till bränsle.

Under försöket att bestiga sandhögen, funno de
att de ännu måste fortsätta med att vada. Fastän de
icke längre voro i vattnet, sjönko de vid hvarje steg
ned till knäna i den mjuka sanden, som gaf efter för
hvarje tryckning af deras fötter. Att uppstiga på
den knappt hundra fot höga kullen, var derföre
vida mödosammare än att vada till knäna i vattnet,
men de fortsatte dock sitt sträfvande och nådde
omsider toppen af kullen.

Till höger, till venster, framför dem, så långt
ögat kunde nå, syntes i månskenet ingenting annat
än sandkullar och sandåsar, hvita som snö. Man
kunde lätt hafva fallit på den tanken, att landet
vore betäckt med djup snö, som drifvit tillsammans
i hvirflar och kullar af hvarje upptänklig form. Det
var en vacker syn, men dess enformighet blef snart
tröttande, och den skeppsbrutna qvartetten gladde
sig åt att ännu en gång få vända sina blickar mot
den knappt mindre ödsliga oceanen.

Inåt landet varseblefvo de andra sandhögar,
större an den på hvilken de hade uppklättrat, och
åsar med mellanliggande djupa dalar; men intet
föremål fanns som kunde glädja deras syn, ingenting
som gaf löfte om hvarken mat, dryck, eller tak
öfver hufvudet. Om de icke varit så uttröttade, så
hade de gått vidare. Sedan månen gått upp hade de
tillräckligt ljus till vägledning; men bland de fyra
var det icke en som ej var fullkomligt uttröttad både
till kropp och själ. Den korta sömnen på
sandbanken, från hvilken de så oförmodadt uppvaknat,
hade föga stärkt dem, och under det de stodo på
sandhögens topp, kände de sig alla fyra färdiga att
ögonblickligen lägga sig ned och insomna.

Det var en fullkomligt inbjudande bädd och de
hade genast intagit den, om icke något inträffat, som
hos dem uppväckte hopp om att finna en ännu bättre
hviloplats.

Det blåste från hafvet, och enligt hvad gamle Bill
förutspådde, hotade det att öka sig till storm.
Vinden var allaredan tillräckligt häftig och kylig, för
att göra vistandet på sandkullens spets allt annat
än behagligt. På den sida af kullen, som vette åt
land, upptäckte de ett ställe som bättre passade till
skydd.

Det fanns intet skäl hvarföre de icke skulle
utvälja det till sitt hviloläger. Gamle Bill föreslog det;
ingen motsägelse yttrades af hans unga följeslagare
och utan vidare resonerande gingo de utför den
sluttande sandhögen. Anlända dit, befunno de sig i
ett smalt pass. Den sandkulle, från hvilken de
nedstigit, utgjorde endast den högsta toppen af en lång
ås, som sträckte sig i samma riktning som kusten.
En annan ås af ungefär lika höjd gick parallelt med
denna, åt landsidan till. Basen af dessa två åsar
närmade sig så tätt till hvarandra, att de nästan
bildade en spetsig vinkel, och passet deremellan liknade
en inskärning hvarur en stor kil uthuggits, icke
olik en skifva af en jättemelon.

Det var i denna vinkel som de skeppsbrutne
befunno sig och der de hade bestämt sig för att
tillbringa den återstående delen af natten.

Ankomna till sitt sofställe, voro de icke rätt
belåtna dermed, då de funno utrymmet så begränsadt,
ty passets botten var icke sex fot bredt, icke ens tre,
som kunde kallas fullkomligt horizontala. Äfven
längs efter hade bottnen en sluttande riktning, ty
sjelfva passet steg uppåt till dess det sammanlöpte med
de omgifvande åsarne.

Vid upptäckten häraf bringades våra
skeppsbrutne för ett ögonblick ur fattning. De kände
ett begär att söka upptäcka en bättre säng, men
deras uttröttade tillstånd lade hinder deremot, och efter
något betänkande beslöto de att qvarblifva i det dike,
i hvilket de så ofrivilligt nedstigit.

Deras första försök var att placera sig i en
halfstående ställning, med ryggarna hvilande mot
passets sluttning och fötterna stödda mot hvarandra. Så
länge de höllo sig vakna, var denna ställning både
lätt och behaglig; men i samma ögonblick någon af
dem tillslöt sina ögon för att sofva —- och detta
skedde nästan genast —- blefvo musklerna slappade,
och följden blef en obehaglig sammanrullning till
passets botten, der ingen hvila var möjlig.

Detta oangenäma afbrott i deras sömn förnyades
oupphörligt, och gaf omsider anledning till en
rådplägning huruvida de ej skulle välja ett annat läger.

Terence hade isynnerhet plågats af detta
oupphörliga afbrott och förklarade sitt beslut vara att icke
tåla det längre. Han ämnade söka sig ett mera
beqvämt logis.

Han hade rest sig upp i begrepp att begifva
sig från stället.

»Bäst är att vi icke skiljas,» menade Harry Blount.
»Det kunde blifva svårt att åter sammanträffa.»

»Du har icke så orätt i hvad du säger,» yttrade
den unge skotten. »Det går icke an att vi förlora
hvarandra ur sigte, eller hvad menar du, Bill?»

»Jag säger stanna här,» svarade båtsmannen. »Det
duger inte att vi gå från hvarandra. Låt oss hålla
tätt tillsammans, hur vi än ha det.»

»Men hvem f—-n kan sofva här?» brummade
Terence. »En uttröttad arbetshäst kan sofva
stående, och så kan en elefant, säges det; men hvad
mig beträffar, så föredrager jag sex fot i horizontalt
läge, äfven om det vore på en hård sten, framför
denna sluttning af den mjukaste sand.»

»Stopp Terry!» ropade Colin. »Jag har funnit
en utväg.«

»Ah! ni skottar finna alltid något, antingen det
är en idé eller en fluga. Låt oss höra hvad det är
du funnit.»

»Efter denna förolämpning,» svarade Colin
godmodigt, »vet jag icke om jag vill säga det.»

»Gå på, Colly!» afbröt honom Harry Blount, 
»om du har något godt råd att gifva oss, så håll icke
inne dermed. Vi kunna icke sofva stående i en
fyratiofem graders vinkel. Hvarföre skulle vi icke
försöka att ändra vår ställning, genom att söka en
annan plats?»

»Välan, Harry, efter som du frågar mig, så vill
jag säga dig hvad som kommit för mig. Jag är
endast förvånad öfver att ingen af oss förr kommit
på denna tanke.»

»Mose moder!» utropade Terence skämtande, på
sin nationaldialekt; »och hvarför kommer du icke
fram med det genast? Ni skottar äro verkliga
stumfiskar.»

»Bry dig icke om det, Colly!» sade Blount;
»det är nu icke tid med att lyssna, till Terry's stickord. 
Vi äro alla för sömniga att skämta; säg oss
hvad du har i sinnet.»

»Om ni alla göra som jag, så går jag i borgen
för att ni skola sofva tills det blir dager. God natt!»

Som Colin uttalat dessa ord, sjönk han ned till
bottnen af passet och lade sig längs med detsamma.
Då de sågo honom ligga utsträckt, förvånades de
andra öfver att de icke förr kommit på en sådan tanke.

De voro för sömniga att länge fästa sig vid sin
egen tanklöshet, och den ena efter den andra följde
skottens exempel, samt lade sig längs med bottnen i
passet och började att njuta en sömn, ur hvilken
alla pukor i verlden knappt skulle kunna hafva
väckt dem.

</chapter>

<chapter name="X. Flygsanden">

<h3>X. Flygsanden.</h3>
Som den fördjupning, i hvilken de nedlagt sig
för att hvila, icke tillät dem att ligga bredvid
hvarandra, bildade deras kroppar en kedja, hvarvid de 
hade hufvudena vända alla åt ett håll, och då passets
botten bildade en obetydlig sluttning, hade de
naturligtvis lagt sig så att deras hufvuden voro högre
belägna än fötterna.

Den gamle båtsmannen låg vid nedersta ändan,
med hufvudet tätt nedanom Harry Blounts fötter.
Ofvanom Harrys hufvud låg Terence O'Connor,
och längst upp hvilade Colin, på det ställe der han
först utsträckt sig.

Båtsmannen hade varit den som sist lagt sig på
denna mindre vanliga bädd; han var också den siste
som insomnade. Medan de andre voro omedvetna
om hvad som föregick omkring dem, låg han en
stund lyssnande till hafvets ljud och vinden, som
spelade utmed de mjuka sidorna af sandkullarne.

Han förblef icke länge vakande. Lika trött
som hans unga kamrater, sjönk han snart i sömnens
famn; derförinnan hade han dock gjort en iakttagelse 
af den art, som icke rimligtvis undgår en
gammal sjöman sådan som han. Han hade förvissat sig
om att en storm var i antågande. Himmelens
hastiga mörknande, månans fullkomliga försvinnande,
hvarigenom till och med detta hvita landskap syntes
mörkt, månens röda färg innan hon dolde sig, det
tilltagande bullret af de svällande bränningarne
och det starka suset af vinden som började blåsa
upp i hastiga stötar — alla dessa tecken och ljud
öfvertygade honom att en storm var nära för handen.

Instinktmessigt bemärkte han dessa tecken, och
ombord på skeppet skulle han hafva purrat den
sofvande vakten för att uppmana till försigtighet. Men,
utsträckt på fast mark, trodde han ingen fara vara å
färde, der han jemte sina kamrater låg temligen väl
skyddad mellan tvänne höga åsar. Han mumlade
derför endast för sig sjelf: »fördömda storm», 
hvarefter han, med sitt väderbitna ansigte mot det mjuka
sandörngottet snart föll i djup sömn.

Båtsmannens tysta förutsägelse blef snart
förverkligad. Det uppstod en storm, hvilken, innan de
skeppsbrutne hade sofvit en half timme, ökade sig
till orkan. Det var en af elementernas hastiga
rörelser, så vanliga i alla tropiska länder, synnerligast
i Arabiens och Afrikas öde trakter, der luften, som
förtunnas af hettan och hastigt förlorar sin jemnvigt,
rusar likt en förstörelsens engel öfver jordens yta.

Den storm som brutit lös öfver den sandiga
bädden, hvarpå våra fyra skeppsbrutne sofvo, var
en sandorkan, eller, för att gifva den sin arabiska
benämning, en <i>samum</i>.

Den fuktiga dimma, som länge hvilat öfver
marken, hade bortsopats af de första vindpustarne, och
i dess ställe var luften fyld af ett moln af hvit sand,
lyftadt från jordens yta, och hvirflande högt upp
emot himlen, till och med långt utåt oceanens vågor.

Hade det varit dagsljus, skulle man öfver
sandåsarne sett rulla stora massor af damm, stundom
svängande som runda pelare, hvilka lätt kunnat tagas
för solida kolonner, och som stodo en stund stilla
på ett ställe, hvarefter de spatserade öfver kullarnes
toppar eller hastigt sönderföllo i ojemna, höga
massor, medan de tyngre beståndsdelarne, icke längre
uppburna af den rörliga hvirfveln, föllo tillbaka
emot jorden, likt ett sandregn skakadt genom ett
jättesåll.

Midt under denna häftiga orkan, under hvilken
icke en droppa regn föll, fortforo de skeppsbrutne
att sofva.

Man kunde, i likhet med hvad den gamle
örlogsmannen före sitt insomnande gjort, antaga att
de icke voro blottställda för någon fara. Det fanns
intet träd som kunde blåsas ned öfver dem, inga 
tegelstenar eller skorstensrör som kunde störta ned
genom taket och krossa dem der de lågo i sina
sängar.

Hvilken fara kunde då flygsanden medföra?

Ingen stor fara för en vaken menniska med öppna
ögon. I en sådan belägenhet kunde uppstå
besvärligheter, men inga faror.

Helt annat var det dock med de sofvande.
Öfver dem sväfvade en fara, om hvilken ingen af dem
denna natt drömde, och på hvilken måhända icke
någon af dem skulle hafva trott, om de icke före
morgonen kommit i erfarenhet af dess verklighet.

Kunde något öga sett dem der de lågo, skulle
detta öga hafva skådat en syn, som fullkomligt
uppenbarade en fara. Det skulle hafva sett fyra
menskliga varelser, allaredan till hälften begrafna i sanden,
och att, så vida icke någon af dem vaknade, alla fyra
säkerligen måste blifva qväfda.

Hvad vill detta säga? Blott en lindrig opasslighet, 
uppkommen derigenom att mun, öron och
näsborrar tillstoppades af sand, hvilken en liten
påtryckning och nysning eller hostning snart skulle
fördrifva.

Fråga den högländske fåraherden, som ovisligen
insomnat under den blåsande snön; spörj lappen,
som är nödgad att nedslå sitt tjäll på det öppna
fjellet, och ni skall blifva viss om faran af att sålunda
begrafvas. Fråga araben hvad det är att öfversvämmas 
af sand; fråga den vilde beduinen från
Bled-el-jereed, tuaricken och tiboon i österns öknar, -— de
skola säga er att det medför fara, ofta döden!

Araberna säga, att om en menniska blir öfverhöljd 
af flygsanden, förlorar hon all förmåga att hjelpa
sig sjelf. Hennes krafter försvagas, hennes känslor
domna bort —- med ett ord, hon befinner sig i 
samma belägenhet som den, hvilken lägger sig att sofva
under en snöstorm.

Huru dermed förhåller sig, så syntes det likväl 
som om våra fyra skeppsbrutne hade blifvit
slagne med en oförklarlig förlamning. I trots af det
starka bullret från bränningarne, trots den pipande
och tjutande vinden, trots det damm som ständigt
lade sig öfver deras kroppar och inträngde i öron,
mun och näsa, trots det stelnade tillstånd, hvari de
befunno sig och hvilket man kunde förmoda de måste
hafva bemärkt, trots allt detta fortforo de att sofva.
Det tycktes som om denna sömn skulle vara för
beständigt.

Om de icke hörde stormen, som rasade vildt
omkring dem, om de icke kände sanden som pressade
sig tungt på dem — hvad skulle då kunna varna
dem, hvad skulle uppväcka dem från denna
olycksbådande sömn?

</chapter>

<chapter name="XI. En hemlighetsfull nattmara">

<h3>XI.  En hemlighetsfull nattmara.</h3>
De fyra skeppsbrutne hade sofvit omkring tvänne
timmar, det vill säga från den stund de, följande
den unge skottens exempel, hade utsträckt sig på
passets botten. Det var dock icke en timme sedan
sandstormen börjat och ändock hade på denna korta
stund den lätta flygsanden samlat sig i ett lager af
flera tum öfver deras kroppar.

Alla fyra hade börjat känna en tyngd i
lemmarne och domning i lederna, liksom en ofantlig
tyngd pressade deras kroppar, hvilket gjorde det
omöjligt för dem att röra hvarken hand eller fot.
Det var en känsla liknande den så bekanta och
mycket fruktade <i>maran</i>.

Deras hufvuden, som lågo högre än 
kropparne, voro icke så djupt begrafna under den
sammandrifna sanden, hvilken, lätt sammanblåst öfver
deras ansigten, ännu icke hindrade luften att tränga
igenom. Eljest skulle deras andedrägt hafva
afstannat och döden blifvit den oundvikliga följden.

Antingen det var en mara eller icke, var dock
tillståndet åtföljdt af all den förfärlighet som
utmärker denna plåga. Efter hvad de sedermera uppgåfvo,
kände alla fyra dess inflytande, hvar och en på sitt
sätt drömmande om någon skräcksyn, hvilken han
icke kunde undfly. Sällsamt nog voro deras
drömmar icke lika. Harry Blount trodde sig störta utför
ett bråddjup; Colin tyckte att en jättestor ulf hade
fasttagit honom och ämnade äta upp honom,
medan den unge hibernianen inbillade sig vara i ett
boningshus, satt i brand, och ur hvilket han icke
kunde komma.

Gamle Bills dröm stod mest i samband med
deras belägenhet — eller åtminstone med den som
de nyligen undkommit. Han tyckte sig helt enkelt
befinna sig öfversvämmad af hafvet, och som han
visste att han icke kunde simma, var det helt
naturligt att han trodde sig drunkna.

Båtsmannen var den förste som undslapp den
obehagliga maran, fastän det endast var ett
ögonblick emellan allas uppvaknande. De sprutto upp
ur sömnen, den ene efter den andre, i den ordning,
i hvilken de lågo.

Deras uppvaknande var lika besynnerligt som
sjelfva maran, och befriade dem knappt från den
förskräckelse den senare orsakat dem.

Alla kände de hastigt och hvar och en i sin
tur en tung tryckning, hvilken hade till följd
att de icke allenast sprutto upp ur sömnen, utan
äfven kände stor plåga.

Tvänne gånger kände de denna tryckning 
nästan på samma ställe och med knappt en sekunds
uppehåll. Efter den andra tryckningen hade hvar
och en kommit till fullt medvetande om att han var
utsatt för att blifva krossad, och gjorde nu ett
förtvifladt försök att draga sig undan faran.

Ett utrop från alla fyras läppar tillkännagaf
att de ännu tillhörde de lefvandes antal, men de
orediga frågor som följde, förmådde icke förklara
orsaken till detta häftiga samtidiga uppvaknande.

De hostade och nyste så mycket, att detta
förhindrade dem att tala klart eller sammanhängande.
Orkanen fortfor. Alla fyra hade de sand i mun och
näsa samt dam i ögonen. Deras tal liknade mera
pratet af apor, hvilka oförståndigt inträngt i en
snusbutik, än fyra förnuftiga varelsers tal.

Det förgick en stund innan någon af dem kunde
förstås af de andra; och sedan alla omsider lyckats
göra sig begripliga, befanns det att hvar och en af
dem hade samma sak att förtälja. Allesammans hade
de känt tvänne tryckningar på någon del af sin
kropp, och sett, fastän ganska otydligt, något stort
kreatur passera öfver sig, påtagligen fyrfotadt, men
hvad det var, kunde de icke bestämma. Allt hvad
de visste var, att det var ett stort vederstyggligt
kreatur med en smal kropp och ganska långa ben.
Att det hade fötter var utom allt tvifvel, då det
var dessa som hade tryckt så tungt på dem.

Hvad det än var, voro de tillräckligt uppskrämda
och stodo en stund helt darrande. Vaknande ur
ohyggliga drömmar, var det helt naturligt att de
hyste sällsamma föreställningar; och i stället att
försöka taga reda på hvad slags besynnerligt djur det
var som de sett och kännt, voro de mera benägna
att anse det som en öfvernaturlig varelse.

De tre midshipmännen voro endast gossar —-
icke så länge sedan komna från barnkammaren, att 
de alldeles voro fria från inflytandet af de
barnpigberättelser de åhört, och hvad beträffar gamle Bill,
som i femtio år plöjt Oceanen, så hade dessa år
endast stadfästat <i>honom</i> i den tron, att »spöken» icke ha
så liten makt som filosoferna vilja inbilla oss.

Så uppskrämda voro alla fyra, att sedan det
första utbrottet af deras öfveraskning lagt sig, stodo
de stilla och lyssnade darrande. Om de vetat
hvilken tjenst störaren gjort dem, hade de kanhända
känt sig tacksamma i stället för misstänksamma och
rädda. Ingen af sällskapet kom på den tanken att
denna egendomliga väckelse ur sömnen — mera
kraftig, det är sannt, än en kammartjenares
halfhviskande uppmaning, eller en frukostklockas ringning
— efter all sannolikhet hade frälsat dem från en
stilla men säker död.

De stodo, som sagdt, lyssnande. Åtskilliga
aflägsna ljud nådde deras öron. Det var rytandet af
hafvet som slog emot kusten, susandet af vinden
som for emot sandåstopparne och gnisslandet af
sanden som flög rundtomkring.

Alla dessa ljud voro röster från döda föremål,
men lätta att förstå. Dessa ljud öfverröstades dock
af ett annat, lika naturligt, ehuru icke lika bekant
för dem som hörde det.

Det var ett slags dofva slag, som om en jätte
trampat på sandbanken ofvanom dem; men
deremellan hördes skarpare ljud — skrik, blandade med
korta fnysningar.

Dessa ljud voro lika förvånande för engelska och
irländska som för skottska öron. Äfven gamle Bill,
som hade hört nästan hvarje ljud i skapelsen,
kunde icke säga hvad det var.

»Dj—n ta' dem!» hviskade han till sina
kamrater; »jag vet inte hvad detta skall betyda.»

»Hör!» utbrast Harry Blount.

»Hu!» utropade Terence.

»Tyst!» hviskade Colin. »Det kommer närmare,
hvad det än kan vara. Tyst!»

Sanningen af denna gissning kunde icke
underkastas något tvifvel, ty just som varningen utgick
från den unge skottens läppar, närmade sig påtagligen 
ljuden af de dofva hammarslagen, fnysningarne 
och de hemska skriken. Fastän de icke genom
det tjocka sandregnet kunde se det djur som
utstötte dessa ljud, förstodo de likväl att en tung
kropp hastigt nedsteg från den sluttande branten,
och detta med en närgångenhet som gjorde det
bäst för dem att draga sig ur vägen.

Mera af instinkt än af någon verklig aning om
en öfverhängande fara klättrade alla fyra efter
bästa förmåga upp på den sluttande sandhögen.

Knappast hade de i sin nya ställning erhållit
fotfäste, då de ljud de hört icke längre närmade
sig, och det djur som orsakat dem, passerade tätt
förbi deras fötter — så nära att de kunde hafva
vidrört det med sina tåspetsar. Detta oaktadt
kunde ingen af sällskapet angifva hvad slags djur det
var, som hardt nära ihjelkrossat dem genom sin
ansenliga tyngd.

Allt hvad de iakttagit var en sammanblandning
af mörka föremål — liknande hufvud, hals, kropp
och ben af något ohyggligt djur — medan de ljud
det utstött kunde liknas vid dem som komma från
en annan verld, ty de hade föga likhet med något
ljud som de skeppsbrutne förr hört i denna verlden,
vare sig på haf eller land.

</chapter>

<chapter name="XII. Kamelen">

<h3>XII. Kamelen.</h3> 

Gossarne och gamle Bill stodo en stund
undrande hvad detta skulle betyda. 

Då och då hörde de fnysandet och skrikandet,
fastän de icke längre sågo det djur, som utstötte det.

Sandklyftans öppning vette i diagonal riktning
åt sjön. Det kunde icke vara många alnar till det
ställe, der klyftan sammanlöpte med den jemna
hafskusten, och djuret, som orsakat dem en sådan
öfverraskning och som ännu upptog deras tankar,
måste hafva uppnått denna slätt. Då och då
upprepades samma hemska ljud, och det lät liksom ville
djuret sparka sig sjelf till döds.

Men hvarföre hade djuret gått uppför denna
klyfta, för att komma nedtumlande igen på ett
sådant besynnerligt sätt? Hvarföre sparkade det och
tumlade sig om i passets botten? ty ljuden förrådde
att så förhöll sig.

På dessa frågor funno de intet svar förrän det
dagades, då orkanen äfven stannade.

De skeppsbrutne varseblefvo då det djur som
så oförhappandes väckt dem ur deras sömn — och
som derigenom kanhända räddat deras lif. De sågo
det hvila sig på klyftans botten, der de så obeqvämt
tillbragt natten.

Det var ett djur af en ansenlig storlek, i höjd
vida öfverstigande en häst. Det hade en grotesk
skapnad, och skulle genast kunnat igenkännas af den som
sett detsamma aftecknadt. Den långa tranlika
halsen, med det nästan öronlösa hufvudet, de stora
utstående benen, med valkar vid knäna, och slutande
i breda utspärrade hofvar, den korta bakdelen och
den glest hårbevuxna svansen — båda illa
proportionerade — den uppsvällda buken, men framförallt
den från ryggen uppstigande höga puckeln,
tillkännagaf genast att djuret var en dromedar.

»Åh, det är bara en kamel!» utropade gamle
Bill så snart dagsljuset gjorde det möjligt för 
honom att se djuret. »Hvad i all verlden vill han
göra här?»

»Säkert,» menade Terence, »var det detta djur
som klef på oss under det vi sofvo! Det nästan
kramade andan ur mig, ty det satte sina hofvar midt
på magen på mig.»

»Sak samma med mig,» sade Colin. »Det
tryckte ned mig nära en fot i sanden. Och vi böra
vara tacksamma för att sandmassan då låg öfver våra
kroppar. Om så icke varit, skulle det stora
djuret krossat oss till döds!»

Det låg mycken sanning i Colins anmärkning.
Om icke den öfvertäckande sanden varit, tillika
med den som utgjorde deras läger, och som vid
påtryckningen sjönk under dem, skulle djurets fot
tillfogat dem svår skada. Som det nu var, hade de
endast blifvit skrämda af den främmande störaren.

Den besynnerliga tilldragelsen var dock endast
till hälften förklarad. De sågo att det var en kamel,
som stört dem i deras sömn, och att djuret varit
på väg uppför passet — kanhända för att söka
skydd under stormen; men hvad hade varit orsaken att
det så hastigt återvändt nedför sluttningen? Och
framför allt, hvarför hade det gått ned på ett så
besynnerligt sätt? Mörkt som det varit, då de sett
djuret, hade de dock märkt, att det icke gått på alla
fyra, utan tydligen tumlat och arbetat sig utför med
de långa benen i luften, liksom om det kommit utför
genom en hel rad af kullerbyttor.

Allt detta hade varit sällsamt nog; men det
var snart förklaradt, till stor tillfredsställelse för de
fyra skeppsbrutna, hvilka, så snart de blifvit varse
kamelen på klyftans botten, rusat ned för att omringa
densamma.

Djuret befanns i liggande ställning — icke som
om det skulle hafva lagt sig ned för att hvila, utan
som om det varit fjettradt. Den långa halsen låg
utsträckt och hufvudet var till hälften begrafvet i
sanden.

Som det rörde sig då de först bemärkte
detsamma, trodde de det nu vara dödt af möjligen
erhållna sår. Detta skulle hafva förklarat det
besynnerliga sätt, på hvilket djuret återvändt utför
sluttningen, och kullerbyttorna de varseblifvit hade
måhända utgjort en del af dödsarbetet.

Då de kommo närmare, funno de att det ännu
lefde och var fullkomligt friskt, och dess
besynnerliga rörelser funno ögonblickligen sin förklaring.
En stark hårgrimma, stadigt bunden om djurets
hufvud, hade löpt in mellan klöfven af dess ena
framfot, och en knut på repets ända hindrade det
att glida genom den djupa klykan. Detta var
orsaken till att djuret tumlat sig hals öfver hufvud,
sträfvande att komma lös, hvilket slutat med att det fallit
till passets botten, der det nu låg med det långa
repet slingradt om benen.

</chapter>

<chapter name="XIII. En flytande frukost">

<h3>XIII. En flytande frukost.</h3>
Sorglig, som det sjelffångade djurets belägenhet
var, blef den en glädjesyn för de hungriga gossarne
och Bill. Köttet skulle förse dem med föda, och
inuti djurets mage fanns tillräckligt med vatten.
Dessa voro deras första tankar, under det de
närmade sig kamelen.

De förnummo dock snart att det icke var
nödvändigt att döda kamelen. På öfre delen af dess
puckel låg en liten flat stoppning eller sadel,
fasthållen med ett långt läderbälte, som löpte omkring
djurets buk. Djuret befanns vara en »maherry»
eller ridkamel — ett af dessa snabba djur som 
araberna nyttja vid sina långa och hastiga resor genom
öknarne, och hvilka djur äro vanliga bland de
stammar sorn bo i Sahara.

Vid sadeln var fastsnörd en säck, som hängde
bakom kamelens puckel. Denna säck var af
getskinn och befanns vid närmare undersökning vara
nära till hälften fylld med vatten. Det var
verkligen »gerba», eller vattenskinnet —- en för kamelens
egare mera nödvändig artikel än sjelfva sadeln.

De skeppsbrutne, som ledo af en förfärlig törst,
gjorde sig icke samvete af att tillegna sig säckens
innehåll. På den möjligaste korta tid blef den
lösgjord från kamelens rygg, dess propp uttagen
och den ene efter den andre tillgodogjorde sig det
dyrbara innehållet, till dess säckens ringa tyngd och
de hopfallna sidorna utvisade att den blifvit tömd.

Sedan deras törst sålunda blifvit tillfredsställd,
hölls råd om huru de skulle stilla sin hunger.

Skulle de döda kamelen? Detta syntes vara
deras enda utväg, och den otålige Terence hade
allaredan dragit sin midshipshuggare i akt och mening
att sänka den i djurets kropp.

Colin, som var mera klok, ropade till honom att
vänta — åtminstone till dess de hunno noggrannt
öfverlägga om ämnet.

På grund häraf började de rådslå om saken.
Terence och Harry Biount yrkade på kamelens
ögonblickliga dödande, hvaremot båtsmannen förenade
sig med Colin, som röstade för uppskof.

»Låt oss först använda djuret till att föra oss
någonstädes,» yrkade den unge skotten. »Vi kunna
vara utan föda ännu en dag. Sedan kunna vi slagta
djuret om vi icke finna något annat.»

»Men hvad kunna vi finna i ett sådant land
som detta?» frågade Harry Biount. »Sen er
omkring! Det finnes ingenting grönt utom sjelfva 
hafvet, ingenting ätbart, — icke så mycket som till
middag åt en skogsråtta.»

»Kanhända,» återtog Colin, »kunna vi, sedan vi
färdats några mil, komma i ett helt annat land. Vi
kunna hålla oss utmed kusten. Hvarföre skulle vi
icke kunna finna skalfisk att uppehållia lifvet med?
Se — derborta är "ett mörkt ställe på stranden. Det
skulle icke förundra mig om det funnes  något der.»

Allas blickar vände sig ofrivilligt mot kusten —
allas, utom båtsmannen Bills. Hans voro fästade
på ett annat föremål; och en rörelse som undföll
honom, tilldrog sig hans kamraters uppmärksamhet.

»Skalfisk, och strunt!» utropade Bill; »här är
någonting bättre till frukost än kalla ostron.»

Medan båtsmannen talade, pekade han på ett
ovalformadt föremål, något större än en kokosnöt,
och som framstack mellan kamelens bakben.

»Det är en hona!» tillade han, »hon har haft kalf
för inte länge se'n. Titta på jufret! Det är fullt
med mjölk. Det räcker för oss alla.»

Liksom för att bekräfta hvad han sade, nedföll
den gamle båtsmannen på sina knän bredvid den
liggande kamelen, tog en af spenarne i munnen och
började suga.

Djuret gjorde intet motstånd. Måhända kunde
det finna »kalfven», som sålunda begagnade sig af
dess spenar, något ovanlig, men endast till färg och
utseende, ty utan tvifvel hade det ofta förut på
samma sätt betjenat sin afrikanska egare.

»Riktigt rart!» utropade Bill, då han ett
ögonblick höll upp för att andas. »Lika godt som den
bästa grädde; om vi bara hade en bit bröd eller
något af er skottska gröt, master Colin. Men jag
glömmer mig. Mina dugtiga jungman», fortfor han i det han
reste sig upp och gick åt sidan, »ni äro alla
hungrigare än jag. Drick, det räcker till åt er allihop.» 
På denna uppfordran och dessutom manade af
hunger knäföllo de alla tre, den ene efter den andre,
på samma sätt som båtsmannen hade gjort, och
drucko ymnigt ur denna söta »öknens källa».

</chapter>

<chapter name="XIV. Båtsmannen ibland skalfisken">

<h3>XIV. Båtsmannen ibland skalfisken.</h3>
Det blef icke längre fråga om att slagta
kamelen; det skulle hafva varit att döda gåsen som
värpte guldäggen. Fastän de ännu voro mycket
hungriga, hade den kraftiga mjölken till någon del
minskat deras stora appetit, och alla sade sig kunna
gå några mil utan att behöfva äta.

Den nästa frågan var hvart de skulle taga
vägen.

De hade tillräcklig kännedom om den kust på
hvilken de lidit skeppsbrott, för att inse att egaren
till kamelen måste vara något slags arab, och att
han skulle anträffas, icke i ett hus eller i en stad,
utan i ett tält, och enligt all sannolikhet i sällskap
med ett antal andra araber vid ett »läger».

Terence föreslog att de skulle uppsöka kamelena
egare, eller det tält eller läger, från hvilket djuret
afvikit..

Den unge irländaren hade icke hängifvit sig åt
mycken läsning — åtminstone hade icke beskrifningen
öfver »de sorgliga skeppsbrotten på barbarikusten»
fallit i hans händer, och han kände ingenting om
dess bebyggares dåliga rykte. Icke heller hade
Bill hämtat någon kunskap derom ur böcker; men
tack vare mången skepparhistoria, var den gamle
båtsmannen ganska väl underrättad om
beskaffenheten af den kust på hvilken de strandat och om
dess befolknings karakter. Bill hade de giltigaste skäl
att frukta folket i Saharas öken. 
»De äro bestämdt icke kannibaler!» utlät sig
Terence. »De vilja väl icke äta upp oss heller?»

»Att säga sanningen, så är jag inte säker derpå,
master Terry», svarade Bill. »Men antag att de inte
äta upp oss, så göra de det som är värre.»

»Värre!»

»Ja, värre, säger jag. De pina oss, tills döden
blir en välsignelse.»

»Hur vet du det?»

»Ack! master Terry!» suckade den gamle
båtsmannen, med ett allvarsamt uttryck, som hans unga
följeslagare förut aldrig varseblifvit i hans vanligtvis
glädtiga anletsdrag; »jag kunde berätta er något,
som kunde ge er en idé om hvad vi ha att vänta,
om vi råka i händerna på de förfärliga araberna.»

Bill hade redan förut antydt faran af att komma
i beröring med landets befolkning.

»Tala om för oss, Bill. Hvad är det?»

»Välan, unga masters, det är inte mycket —
bara att min egen bror strandade någonstäds på den
här kusten. Det är tio år se'n. Han kom aldrig
tillbaka till gamla England,» 

»Kanhända han drunknade?»

»Bättre för honom, stackars pojke, om han det
gjort! Men han var inte så lycklig. Han var på ett
handelsfartyg som strandade; besättningen bestod af
tio man, och alla räddade sig och kommo i land,
men så snart de kommit upp på stranden, togos de
tillfånga af araberna. Bara en af de tio kom hem
och talte om det, och han hade icke kommit
derifrån, om han icke blifvit köpt af en judisk köpman,
som fick veta att han hade rika slägtingar, som ville
betala bra för honom. Jag såg honom litet efter
sedan han kom tillbaka till England, och då
berättade han huru mycket han lidit. Ingen af er har
någonsin hört sådana grufligheter som de ha för sig.
Död, hurudan som helst, är en smal sak i jemförelse
med hvad de fingo utstå. Stackars Jim! Han är nog
död för länge se'n. Seg som jag är, tror jag inte att
jag kunde stå ut en vecka — ännu mindre tio år.
De blefvo bultade och slagna, knuffade och sparkade, 
och fingo svälta värre än den lataste skeppspojke, 
som någonsin gick på ett däck. Nu master
Terry, vi få inte tänka på att skaffa reda på djurets
egare, utan göra allt hvad vi kunna att hålla oss ur
vägen från både honom och hans läger.»

»Hvad vill du vi skola göra då, Bill?»

»Jag vet inte mycket om hvar vi äro,» svarade
båtsmannen, »men hvar det än må vara, så är det
bäst att vi hålla oss efter kusten, så att vi jemt se
vattnet. Om vi gå inåt landet så gå vi bestämdt vilse.
Gå vi åt söder, så kan det hända att vi träffa på
någon portugisisk nederlagsplats!»

»Då borde vi gå genast,» inföll den otålige
Terence.

»Nej, master Terry,» sade båtsmannen; inte
förrän i natt. Vi få inte gå förrän det skymmer på.
Vi skola resa om nätterna.»

»Hvad!» utropade alla tre midshipmännen på
en gång. »Skola vi stanna här till natten! Omöjligt!»

»Ah, pojkar! vi måste gömma oss också. Så
sannt som vi lefva, så kommer någon och söker
efter den bortkomna kamelen, och det snart. Om vi
våga oss ut i dagsljuset, så se de oss bestämdt från
högarna. Tjufvar och skälmar äro alltid på vakt
der ett skepp förliser, och jag är säker om att det
här djuret tillhör någon vraktjuf.»

»Men huru skola vi få någon föda?» frågade
någon bland sällskapet; »vi skola blifva uthungrade
före nattens inbrott! Kamelen, som heller icke får 
något att äta ooh dricka, skall icke längre skänka
oss någon mjölk.»

Detta var måhända icke långt från sanningen.
Ingen svarade derpå. Colins ögon voro åter
fästade på stranden. Ännu en gång ledde han
kamraternas tankar på skalfisken.

»Hållen er stilla, midshipmän,» sade båtsmannen.
»Liggen stilla här bakom högen och jag skall se
efter om det finns någon skalfisk, som vi kunna göra
oss ett mål af. Nu, då solen står högt, duger det
inte att gå. Jag får lof att krypa.»

Efter att hafva gått ett stycke utför sandklyftan,
kastade sig den gamle sjöbussen framstupa och
fortskred i denna ställning lik en ödla krypande på
sanden.

Floden hade fallit undan; men den fuktiga stranden, 
nyss sköljd af hafvet, låg icke långt från 
sandhögarne.

Efter en tio minuters arbete, lyckades gamle Bill
att nå den mörka fläck, der Colin förmodade att
skalfisk skulle kunna påträffas.

Den gamle båtsmannen syntes snart ifrigt
sysselsatt med något, och af hsns rörelser kunde
skönjas att hans företag icke aflupit fruktlöst. Hans
händer sträcktes ut åt olika håll och drogos derefter 
med korta uppehåll tillbaka, och stuckos in i hans
rymliga fickor.

Sedan han fortsatt på detta sätt omkring en
halftimme, vände han om och kom tillbaka
krypande emot sandhögarna.

Hans återvändande gick långsammare än hans
bortgång, och det syntes att han var tungt lastad.

Kommen tillbaka i passet, blef han genast
befriad från sin börda, hvilken bestod af omkring
trehundra »cookies», som han kallade den skalfisk han
samlat och hvilken befanns vara ett slags musslor. 


De vore icke allenast ätbara, utan äfven läckra,
— så tycktes det åtminstone på dem som skulle
förtära dem.

Denna föda stillade betydligt allas hunger; äfven
Terence förklarade sig nu villig att hålla sig dold,
till dess natten skulle lemna dem tillfälle att
förändra enformigheten af deras läge.

</chapter>

<chapter name="XV. Ett gömställe">

<h3>XV. Ett gömställe.</h3>
Från det ställe der kamelen ännu låg, kunde
man icke se hafvet, då man låg på marken. Endast
i upprätt ställning och genom att rikta blicken öfver
sandåsens kant kunde man få stranden och hafvet
bortom densamma i sigte. Det kunde således icke
uppstå någon fara för dem att upptäckas från det
hållet, förutsatt att de höllo sig nedböjda bakom
sandåsen, hvilken bildade ett slags bröstvärn
framför dem. De kunde lätt upptäckas från någon af
sandkullarne, men det var icke särdeles troligt att
någon skulle nalkas dem från det hållet. Det inre
af landet syntes bestå af en labyrint af sandkullar
— utan någon öppning som erbjöd väg för
menniskor eller djur. Kamelen hade, troligtvis ledd af
sin instinkt, nalkats passet, för att der söka skydd
undan sandstormen. Att djuret bar sadel utvisade
att dess egare måste hafva varit på resa, då det gick
ifrån honom. Hade våra vänner varit bättre
hemmastadda med bruken i Sahara, skulle de hafva vetat
att vid annalkandet af en »samum», hvars förebud
äro väl kända, skynda beduinerna att i största hast
bryta upp och sätta sig jemte hela sin personal i
rörelse. I motsatt fall skulle de äfventyra att blifva
qväfda af flygsanden.

Följande båtsmannens råd, hvars ökenkännedom 
tycktes vara så utsträckt som om öknen och icke
hafvet skulle varit hans hem, lutade sig våra gossar
ned, så att de icke kunde ses af någon som kom
utmed stranden.

Knappt hade de hunnit intaga denna ödmjuka
ställning, förrän gamle Bill, som, med blott
hälften af sitt hufvud ofvan sandåskanten, hela tiden
noga hållit utkik, med låg röst tillkännagaf att
något var i sigte.

Två mörka skepnader syntes komma söderifrån
utmed stranden, men på så långt afstånd, att det var
omöjligt att säga hvad slags varelser det kunde
vara.

»Låt mig se,» sade Colin. »Lyckligtvis har jag
qvar min kikare. Den låg i fickan då vi lemnade
fartyget och jag tänkte icke på att kasta bort den.»

Under det den unge skotten talade, framdrog
han ur jackan en liten tub, hvilken, då den blef
utdragen till sin fulla längd, var omkring en half aln
lång. Riktande den på det mörka föremålet, och på
samma gång försigtigt iakttagande att hålla hufvudet 
så lågt som möjligt, upptäckte han genast föremålens 
beskaffenhet.

»Det är två personer,» sade han, »klädda i
regnbågens alla färger. Jag kan se ljusa schalar, röda
mössor och randiga kappor. Den ena rider på en
häst; den andra på en kamel, just lik vår. De närma 
sig, men långsamt och tyckas se sig omkring.

»Ah, der ha vi det,» sade gamle Bill. »Det är
de som rå om det här kreaturet. Det är en lycka
att sanden blåst ihop spårena, — annars hade de
kommit rakt på oss. Lägg er nu, master Colin. Vi
få inte visa hufvudena öfver sandkanten. De skulle
kunna se er, om icke större än ett sexpencestycke
syntes af er. Vi få lof att gömma oss helt och hållet.»

Colin följde båtsmannens uppmaning och böjde 
hufvudet ögonblickligen nedom kanten af
sandbröstvärnet.

Våra vänner befunno sig i en både tröttsam
och osäker ställning. Nyfikenhet, om ingenting
annat, ingaf dem lust att bevaka de annalkande
personernas rörelser. Utan att gifva akt derpå, kunde
de icke heller veta när de skulle få frihet att hålla
upp hufvudet, och de kunde då kanske komma att
göra det, just då ryttarne voro midt för dem eller
inom synhåll.

Som båtsmannen sagt, skulle ett mörkt föremål
af ett sexpencestyckes storlek kunnat urskiljas, om
det visat sig på den jemna kanten af den snöhvita
sandåsen, och fastän dessa menniskor som de
fruktade, ännu voro långt borta, kunde gossarne icke
lösgöra sig från den tanken att de snart skulle
upptäcka dem, om ock endast deras hufvudhår skulle
framsticka ofvanom sandkullarna,

Detta var en helt naturlig tanke. De visste
att dessa öknens söner måste vara begåfvade med
skarp instinkt, eller, i alla händelser, med en
erfarenhet som skulle göra dem skickliga till att
upptäcka den ringaste afvikelse från landskapets af dem
så väl kända vanliga utseende.

De skeppsbrutnes belägenhet började blifva
oviss och oroande. De vågade icke kasta ens den
hastigaste blick öfver den jemna snöhvita sanden.
De kunde endast i ängslig afbidan hålla sig
nedhukade bakom kullen, utan att veta när deras
belägenhet skulle taga ett slut.

Lyckligtvis blefvo de befriade derur, snarare
än de hade väntat. Det var Colin, som uppfann en
utväg att komma ur svårigheten.

»Ha!» utropade han; under det en sinnrik tanke
upprann hos honom. »Jag har fått en idé som
duger. Jag skall bevaka dessa karlar utan att gifva
dem en möjlighet ätt se mig. Det skall jag. Se
här skolen I få se.»

Med dessa ord stack Colin sin tub in i sanden,
på sådant sätt, att ändan af tuben sköt ut på andra
sidan, och på detta vis hade han utsigt åt stranden,
från hvilken de två figurerna närmade sig.

Så snart detta var gjordt, lade han ögat till
glaset, och, försigtigt hviskande, underrättade han sina
kamrater att de båda ryttarne voro inom synhåll.

</chapter>

<chapter name="XVI. Spåren i sanden">

<h3>XVI. Spåren i sanden.</h3>
Den stadigt i sanden nedbäddade tuben
behöfde icke stödjas med handen, endast helt
obetydligt riktas, alltefter som ryttarne förändrade plats.

Genom detta medel sattes våra vänner i
tillfälle att bemärka deras annalkande och observera
hvarje deras rörelse, utan att löpa fara att sjelfva
blifva sedda. Hvar och en af dem såg genom
glaset för att tillfredsställa sin nyfikenhet och derefter
blef instrumentet uteslutande lemnadt åt sin egare,
hvilken ihärdigt höll sitt öga derintill och följde
alla främlingarnes rörelser, stundom i en låg ton
meddelande sina upptäckter åt kamraterna.

»Jag kan urskilja deras ansigten,» mumlade han
efter en stund, »och de äro ansenligt fula. En af
dem är gul — den andra svart. Han måste vara
en neger — det är bestämdt — han har ulligt hår.
Det är han som rider på kamelen — just lik den
som spatserade på oss. Den gula mannen, som
sitter på hästen, har långt spetsigt skägg. Han tycks
vara den svarta mannens herre. Jag kan se honom
göra rörelser, som om han ville visa den andre
något. Se! de hafva stannat — de se hitåt!» 
»Förbarmande öfver oss!» mumlade gamle Bill,
»tänk om de ha sett glaset!»

»Det är ganska troligt,» sade Terence. »Det
glänser tvifvelsutan emot solen på andra sidan i
sanden. Det är nästan säkert att den skarpögde
araben sett det.»

»Vore det icke säkrare att draga in det?»
menade Harry Blount.

»Säkert,» svarade Colin. »Men jag fruktar att
det nu är för sent. Om detta är orsaken hvarför
de stannat, så är det icke värdt att vi hålla oss
gömda längre.»

»Drag i alla händelser in tuben. Om de icke
se den längre, så komma de kanhända icke ända
fram till sandåsen.»

Colin ämnade just följa rådet, men ville dock
ännu en sista gång se i tuben. Han varseblef då
att de resande fortsatte sin väg uppför kusten,
liksom om intet skulle hafva fästat deras
uppmärksamhet och dragit dem ur deras kosa.

Lyckligtvis för våra vänner var det icke
skenet från synglaset som orsakat uppehållet. Ett pass
eller en öppning mellan sandåsarna, mycket större
än den i hvilken våra vänner voro dolda, låg nära
intill stranden. Det var denna öppning som fästat
de båda männens uppmärksamhet; och af deras
rörelser kunde Colin sluta att de talte om
densamma, liksom hade de varit obeslutsamma om de
skulle välja den vägen eller fortsätta längs kusten.

Resultatet af deras öfverläggningar blef att den
gula mannen satte sporrarne i hästen och trafvade
bort mot bergpasset, åtföljd af den svarta mannen
på kamelen.

Af bådas beteende — de höllo nämligen sina
ögon nästan beständigt fästade på marken, och
kastade blott emellanåt en blick öfver landskapet —
<img id="4539">Spåren i sanden.</img>



kunde man tydligt sluta, att de sökte efter något,
och detta något var kamelhonan, som låg tjudrad i
sandklyftans botten, nära intill det ställe, der våra
vänner befunno sig.

»De hafva kommit på orätt spår,» sade Colin,
tagande ögat från glaset, så snart kamelens spetsiga
svans försvunnit bakom sluttningen af en sandkulle.
»Så mycket bättre för oss. Mitt hjerta satt i
halsgropen för en minut sedan. Jag var öfvertygad
om att det var förbi med oss alla.»

»Du tror då att de icke sett glaset?» frågade
Harry.

»Nej, eljest hade de nog kommit för att
undersöka det. I stället hafva de helt och hållet
lemnat stranden. De hafva begifvit sig inåt landet
ibland sandkullarne och äro icke längre i sigte.»

»Godt!» utropade Terence, lyftande hufvudet
öfver åskanten, hvilket de andra också gjorde.

»Ah! godt! ja det må väl master Terence säga.
Sådana åsnor vi varit! Vi tänkte aldrig på spårena,
ingen enda af oss, och tänk om de upptäckt dem!»

Under det Bill talade, pekade han ned emot
stranden åt det håll dit han krupit för en stund
sedan. Der voro tydliga märken i den halfvåta
sanden, liksom efter en stor sköldpadda eller
krokodil, som släpat sig på marken.

Det var blott slumpen som frälsat dem från
upptäckt. Hade kamelens egare endast fortsatt sin väg
hundra alnar efter stranden, skulle de dubbla spåren
efter båtsmannen icke undfallit honom, och han hade
då naturligtvis följt dessa till det ställe der de alla
voro dolda. Som det nu var, hade de båda ryttarne
icke kommit tillräckligt nära för att kunna se spåren
efter den gamle sjömannen. Kanhända trodde de
att de följt stranden tillräckligt långt, och hade nu
genom sandöppningen begifvit sig inåt landet, i
den tro att kamelhonan gjort detsamma.

Hvad än deras skäl måtte hafva varit, så voro
de nu ur sigte, och den långa sträckan af den öde
kusten kunde ännu en gång öfverskådas af våra
skeppsbrutne.

</chapter>

<chapter name="XVII. Öknens skepp">

<h3>XVII. "Öknens skepp".</h3>
Fastän ingen lefvande varelse var inom synhåll,
ansågo de skeppsbrutne det likväl icke klokt att
lemna klyftan, eller ens att hålla sina hufvuden
öfver sandåsens kant, och sedan de försäkrat sig om
att kusten var klar, sänkte de sig åter ned i passet
och höllo sig gömda der.

Någon som endast ytligt kände dessa omständiga
heter, kunde anse dem alltför försigtiga, och förmoda 
att de i sitt öfvergifna, skeppsbrutna tillstånd
borde hafva varit rätt glada att se menniskor. Men
så var icke förhållandet, ty de visste att de icke
kunde träffa menniskor, som icke blefve deras fiender, 
ja, värre än det, deras tyranner, kanhända
deras bödlar. Endast Terence tviflade på den grymhet, 
af hvilken sjömannen gjort en så liflig
skildring; men så modig han än var, lät han öfvertyga
sig af sina varsammare kamrater. Derföre rörde sig
ingen från stället der de höllo sig dolda, ända till
dess skymningen började breda sina skuggor öfver
hafvet.

Den tålmodiga kamelen hade delat deras tysta
gömställe, dertill nödgad genom det försigtighetsmått 
man vidtagit, att binda hans ben tillsammans.
Emot aftonen mjölkades kamelen åter på samma sätt
som om morgonen, och, uppfriskade deraf, beredde 
sig våra vänner att lemna ett ställe, vid hvilket de,
oaktadt den tillflykt det skänkt, dock redan tröttnat.

Deras förberedelser till uppbrott voro lätt
verkställda och upptogo knappast tio sekunder. De
bestodo endast i att lösgöra kamelen oeh begifva sig
på väg, eller, som Harry skämtsamt yttrade, lossa
ökenskeppets ankare och begynna sin seglats.

Just som den sista strålen af dagsljuset försvann
från sandkullarnes toppar och fladdrande for öfver den
blå oceanen, smögo de sig från sitt gömställe och
började en resa, om hvars längd och slut de icke
egde någon föreställning.

Hvart de skulle styra sin kosa visste de icke.
De kände endast att kusten sträckte sig från norr
till söder och att de borde gå i riktningen af det
ena eller andra af dessa väderstreck. Det var
likgiltigt åt hvilket af dessa håll de vände sig, och hade
de bättre kännt sin verkliga belägenhet, så kunde
de lika gerna bestämt riktningen af kosan genom
att draga lott om hvar de skulle kunna påträffa
något civiliseradt nybygge. Men de visste icke detta.
De hyste den tron — den gamle sjömannen fastare
än de öfriga — att det fanns portugisiska skansar
utmed kusten, förnämligast söderut, och att de,
genom att följa kusten, möjligtvis skulle finna någon
af dessa. Det är sannt att det fanns och ännu
finnes sådana platser, dock ingen nog närbelägen det
ställe der de ledo skeppsbrott, för att kunna nås af
de förliste, huru ifrigt de än måtte söka derefter.

Okunniga om det outförbara i deras försök,
började våra vänner sin resa i en sinnesstämning, som
var värd en större framgång.

Till en början leddes kamelen vid handen af
gamle Bill. Alla fyra hade hvilat upp sig under
dagen och ingen af dem brydde sig om att rida.

Men som floden nu började stiga upp i de 
sandiga passen, nödgades de, för att undvika vattnet,
hålla sig högt uppe på stranden, och detta tvingade
dem att bana sig väg genom den mjuka under dem
sjunkande sanden, hvilket var ett ansenligt arbete.

Den ene efter den andre började nu att känna
sig trött. Det blef då föreslaget att kamelen, som
klef öfver den osäkra ytan med samma lätthet som
en katt, skulle bära åtminstone en af sällskapet.
De kunde rida turvis.

Detta förslag blef icke förr framkastadt än det
sattes i verket och Terence, som först närmade sig
djuret, upphissades på dess puckel.

Fastän den unge O'Connor alltifrån sin barndom
varit van vid sadeln och ridit långa sträckor vid
månget tillfälle, dröjde det icke länge förrän han
var missbelåten med att rida på kamelen. Vaggningen,
skakningen och kastningen från babord till
styrbord, för och akter, upp och ned gaf Terence
anledning, att snart säga »stopp», och han nedsteg i
den mjuka sanden, med mycket större önskan att gå,
än han förut hade att rida.

Harry Blount intog hans plats, men fastän den
unge engelsmannen likaledes hade vant sig vid
jagtsadeln, fann han att hans erfarenhet gagnade honom
föga, då han sökte göra sig det beqvämt på kamelens
rygg, och han var snart färdig att stiga af. Näst efter
honom besteg Skottlands son kamelen. Antingen
orsaken var den naturliga djerfhet, som ofta manar
hans landsmän till ihärdighet och vådliga bragder,
eller om han hade större förmåga af uthållighet än de
andra — nog af: Colin behöll platsen längre än
någon af hans föregångare; men icke ens skottska
senor kunde uthärda en sådan spänning, ett sådant
stötande, vridande och skakande, och det slutade så att
Colin förklarade, att han på det hela föredrog att
resa med apostlahästarne, hvarpå han gled ned från
det otillgängliga djurets rygg, lemnande det åt gamle
Bill, som hela tiden hållit i grimman.

</chapter>

<chapter name="XVIII. Hemåt bär det!">

<h3>XVIII. Hemåt bär det!</h3>
De unga gossarnes erfarenhet borde hafva
afhållit sjömannen från att följa deras exempel, desto
hellre som gamle Bill, enligt sin egen utsago, »aldrig
i sitt lif varit ombord på någon sadel»; men den
gamle bussen kände sig icke mindre ovan till <i>fots</i>,
det vill säga, i land »på det torra».

Ställ honom på däcket af ett skepp eller i ett
tacklage, och ingen karl i hela engelska flottan skall
känna sig säkrare till fots eller mera svår att
tränga från sin plats, men sätt sjömannen Bill i land
och mana honom att gå fort, så kan man lika gerna
få en fisk att krypa på land. Men den gamle
örlogsmannen, som nu vadat mera än en mil genom
den lösa sanden, var fullkomligt öfvertygad att
hvilket sätt som helst, hvarigenom han kunde komma fort,
vore att föredraga framför att gå, och så snart den
unge skotten nedsteg från sin plats, var Bill redo
att klättra upp på kamelens rygg.

Han behöfde icke klättra högt, ty den väl
dresserade »maherryn» knäföll, så snart någon önskade 
att bestiga henne, och gjorde derigenom uppstigandet 
så lätt som möjligt.                                      

Just som sjömannen hade kommit i sadeln,
lyste månan med en klarhet som nära nog täflade
med dagsljuset. I midten af detta öde landskap
afstucko figurerna af både kamelen och dess ryttare
skarpt emot den af snöhvit sand betäckta marken,
och fastän den ena var ett figurligt skepp och den
andre en verklig sjöman, erbjöd deras sammanställning 
en så löjlig anblick, att de tre midshipmännen 

glömmande all tanke på fara, utbrusto i ett
sammanstämmande och ihålligt skratt.

Alla hade de sett kameler, eller afbildningar af
dessa djur; men aldrig förr någon <i>med en sjöman
på ryggen</i>. Tanken på en kamel leder vanligen till
föreställningen af en arab, sittande på djurets rygg,
— en smal senig individ med mörka anletsdrag och
bjerta kläder, en lysande burnus fladdrande kring
kroppen och en turban lindad om hufvudet. Men en
hög kamel, beriden af en sjöman i sjömanskläder — det 
var en tafla som kunde narra en Solon att skratta,
ännu mera då en trio af midshipmän. Den framkallade 
också från de senare ett sådant skratt, att
Saharas kuster genljudade af en munterhet, som kanske 
aldrig förut varit hörd der. Gamle Bill blef icke
ond. Tvertom tyckte han om att se dessa unga
gentlemen i en glad sinnesstämning, och uppmanande 
dem att hålla sig tätt efter honom, lät han
grimman slakna och kamelen fick gå hvart han ville.

För en stund gjorde hans följeslagare sitt bästa
att hålla jemna steg med honom, men snart märktes
det äfven för båtsmannen sjelf, att om intet medel
användes att återhålla den otåliga kamelen, skulle
han snart skiljas från dem som vandrade till fots.

Detta medel kände sig ryttaren ur stånd att
finna. Det är sannt, att han ännu höll grimman
i handen, men hon gaf honom blott en obetydlig
styrsel öfver kamelen. Det var ingen rigtig tygel,
icke ens en nosgrimma, och båtsmannen kände sig
lika hjelplös, som om han stått vid styret på en
sjuttiofyrapunding, hvars roder var borta. Kamelhonan
styrde genom den mjuka sandoceanen, än bestigande
sandtopparne, hvilka sträckte sig mot stranden, än
hufvudstupa nedstigande i djupa klyftor, hvilka
sänkte sig likt fåror mellan hafsvågor, och än
gled hon tyst och behagligt framåt, lik en slup på 
ett jemnt haf. Sådant var det sätt på hvilket
båtsmannen färdades. Ganska olika voro dock hans
tankar, mot dem han skulle hyst ombord på ett
örlogsfartyg, och om någon ogillade att kamelen
liknades vid ett skepp, så var det båtsmannen Bill
vid detta tillfälle.

»Stopp!» ropade han så snart kamelen börjat
öka farten. »Mina verktyg gå sönder! hvad tänker 
du på, din best? stopp, stopp! F—n ta' dig, här
är bäst att dra in seglen. Hvart d—n tar du vägen?
Ni skrattar, ni unga gentlemen, men det här är inte
att skratta åt, skall jag säga er. Dunder och
granater! Jag kan inte hålla henne i rätt kurs. Hallo!
nu far hon af med mig!»

Djuret började påskynda sitt lopp med fördubblad 
fart, som om det haft någon särskild orsak
dertill.

Samtidigt dermed hördes från kamelen ett
besynnerligt ljud, ett slags fnysning, till hvilket
ryttaren icke kunde hafva gifvit anledning.

Kamelen hade redan ett försprång af hundra
alnar, men sedan djuret upphäft skriet, blef
afståndet hastigt ännu större, och inom några få
sekunder sågo de förvånade midshipmännen endast 
skuggan af en kamel med en båtsman på ryggen, 
upplösande sig i otydliga konturer, tills alltsammans
totalt försvann bakom sandkullarne.

</chapter>

<chapter name="XIX. Den afbrutna dansen">

<h3>XIX. Den afbrutna dansen.</h3>
Lemnande midshipmännen åt deras munterhet,
hvilken föröfrigt icke var af lång varaktighet,
måste vi följa båtsmannen Bill och den bortilande
kamelen, som på fullt allvar lupit bort med Bill,
utan att båtsmannen kunde förklara af hvad orsak. 

Han visste endast att farten hade en hastighet af nio
eller tio knop i timman, och att den gick efter
kamelens eget tycke; ty i stället för att hålla sig
utmed kusten — den riktning båtsmannen skulle
önskat att djuret tagit — hade det hastigt vändt
ryggen mot hafvet och styrde sitt lopp mot det
inre af landet.

Ryttaren hade redan förstått att han icke egde
den ringaste styrsel på djuret. Han hade ryckt på
repet och ropat stopp, till dess både hans armar
och tunga voro trötta; men kamelen föraktade hans
befallningar, slog döförat till vid hvarje uppmaning,
och skänkte icke den ringaste uppmärksamhet åt
hans försök att styra, utan gick åt motsatt håll med
nosen upprätt i vädret och med den långa halsen
utsträckt på det mest envisa och förargliga sätt.

Bill hade fullt upp att göra med att söka
fasthålla sig på puckeln, på hvilken han satt på
arabiskt sätt, det vill säga <i>på</i> sadeln som på en stol,
med fötterna hvilande mot djurets hals. Det var
denna ställning som gjorde hans plats så osäker,
men intet annat sätt kunde upptänkas och båtsmannen 
nödgades qvarhålla sig så godt han kunde.

Då djuret först påskyndade sina steg, var farten 
icke hastigare än att Bill kunde hafva glidit ned
på den mjuka sanden utan mycken fara att skada sig.
Han hade för ett ögonblick tänkt på detta; men
besinnande att kamelen kunde undkomma honom,
blef han qvar på djurets rygg, tills det blef för
sent. Det var nu icke längre fråga om att falla
i den mjuka sanden, ty kamelen hade hastigt vikit
af in i en djup klyfta, hvars botten var full af
klippstycken, bland hvilka kamelen banade sig väg med
hastigheten af en galopperande häst.

Hade Bill försökt att lemna sin upphöjda plats
på puckeln, skulle han antingen blifvit krossad emot 
de stora stenarne eller söndertrampad under kamelens 
hofvar.

Fullt medveten om sin fara, tänkte gamle Bill
icke mera på att kasta sig till marken.

En stund sedan han blifvit skild från sina
följeslagare fortfor Bill med sina rop, men, som detta
icke tjenade till något, upphörde nan slutligen
dermed.

När skulle denna vilda jagt sluta? Hvart förde
kamelen honom?

Djuret ilade framåt, insupande luften med nosen
i vädret, och det var tydligt att något utöfvade en stark
dragningskraft på kamelen. Hvad kunde väl detta
något vara, om icke djurets hem, dess egares tält?
Ocn hvem kunde denne egare vara, om icke någon
af dessa grymma ökenmenniskor, som de så mycket
bemödat sig att undvika!

Båtsmannen fick icke mycken tid till funderingar; 
ty nästan i samma ögonblick denna tanke väckts
hos honom, vände kamelen tvärt kring en kulle, och
Bill hade framför sig ett skådespel som till fullo
bekräftade hans farhågor.

En liten dal eller slätt, rundtomkring begränsad
af kullar, låg framför honom. Den gråa sandytan
visade här och der fläckar af mörkare färg, hvilka
i det klara månskenet visade sig vara tufvor, beväxta
med akasiabuskar.

Nära medelpunkten af den lilla dalen reste sig,
några fot öfver marken, ett halft dussin mörka
föremål. Det var tält, och Bill hade framför sig ett
beduinläger. Den gamle örlogsmannen hade aldrig
sett ett sådant förr, men han kunde icke misstaga
sig derpå, fastän han färdades med en sådan
hastighet att han icke kunde noga betrakta föremålen.

Inom några få sekunder kom han nära nog för
att kunna urskilja något mera än blotta tälten. Dessa 
stodo i en cirkel af omkring tjugu alnars diameter
och inom denna cirkel kunde man se skepnader af
män, qvinnor och barn. Rundtomkring befunno sig
djur af olika slag, hästar, kameler, får, getter och
hundar, hvart djurslag i en grupp för sig, med
undantag af hundarne, hvilka syntes springa omkring
öfverallt. Denna lifliga tafla kunde tydligt ses i det
klara månskenet.

Skrikande och sjungande röster hördes. Musik
frambringades på något dåligt instrument. Män och
qvinnor sprungo i kretsformiga rörelser. Båtsmannen 
såg att det var dans på färde.

Han hörde och såg allt detta på kortare tid än en
minut, under det kamelen förde honom rakt framåt
midt bland de dansande. Lägret låg nästan vid
foten af den sandkulle, omkring hvilken kamelen fört
honom. Han hade omsider fattat det beslutet att
kasta sig af, hända hvad som ville; men han fick
ingen tid dertill. Med ett fnysande läte rusade
kamelen in i lägret, rakt in i de dansandes krets och
der, midtunder skrik och rop af karlar, qvinnor och
barn, hästars gnäggande, fårs och getters bräkande,
samt hundars skällande, stannade djuret så tvärt, att
dess ryttare, efter att hafva gjort en kullerbytta i
luften, kom ned på alla fyra, midt framför kamelens
utsträckta nos.

På detta sätt presenterade sig båtsmannen Bill
i arabernas läger.

</chapter>

<chapter name="XX. Ett sorglustigt emottagande">

<h3>XX. Ett sorglustigt emottagande.</h3>
Det behöfver knappt sägas att sjömannens
ankomst väckte någon förvåning hos den dansande
gruppen, i hvars midt han så utan all ceremoni blifvit
inkastad. En engelsk örlogsman, i jacka, lackerad 

hatt och vida byxor, borde väl äfven vara en ovanlig 
syn för dessa mörkskinnade individer, klädda i
brokiga fladdrande mantlar, med sandaler på fötterna
och turbaner eller »fez» på hufvudet; men hvarken
färgen på hans hud eller hans sjömannadrägt hade
förvånat dem; de voro väl bekanta dermed — ack!
alltför väl!

Deras förvåning uppkom endast från det
ogenerade sätt på hvilket Bill kommit till dem; och
ögonblicket derefter lemnade denna förvåning rum
för känslor af helt annat slag.

Högljudda skratt hördes från män, qvinnor och
barn, i hvilka ljud äfven djuren tycktes taga 
del — åtminstone kamelen, hvilken stod med sitt fula hufvud
hängande öfver den afsuttne ryttaren och med ett
verkligen komiskt uttryck betraktade honom.

Midt under dessa allmänna utbrott af munterhet
kom sig båtsmannen åter upp på fötterna. Han hade
troligen kännt sig missbelåten med emottagandet, om
han haft nog rediga sinnen för att kunna uppfatta
hvad som tilldrog sig omkring honom. Så var dock
icke förhållandet. Kullerbyttan hade förvirrat honom,
och han hade endast rest sig upp med en svag
instinkt att söka undkomma.

Efter att hafva raglat fram några steg återkom
han till full besinning och insåg mera klart sin
belägenhet. Att fly var omöjligt. Han var fånge hos
ett sällskap kringströfvande beduiner, de farligaste
man kunde råka ut för i hela Saharas öken.

Båtsmannen borde hafva blifvit förvånad af att
varseblifva en samling bekanta föremål. Vid ingången 
till ett af de största tälten lågo en mängd
främmande föremål, hvilka tydligen buro prägel af att
tillhöra icke Sahara, utan hafvet. Der funnos delar
af kajuta och kabyss, mellandäck och nakterhus, och
Bill behöfde icke gissa sig till hvilket skepp dessa 
spillror tillhört. Han kände alltför väl igen dem
hvar enda en. De voro lemningar af korvetten som
stött på grund och fallit i strandröfvarnes händer.

Ibland allt detta bemärkte Bill äfven åtskilligt
som tillhört honom sjelf.

På andra sidan af lägret, invid ett annat stort
tält, låg äfven en hög af skeppstillhörigheter,
liksom den förutnämnda bevakad af en skildtvakt, som
satt bredvid densamma. Båtsmannen såg sig
omkring, väntande att få se någon af korvettens
besättning. Liksom han sjelf och de tre midshipmännen,
kunde ju några andra äfven räddat sig på tunnor,
fat eller plankor. Men om så var, tycktes de icke
hafva fallit i strandröfvarnes händer, såvida de icke
befunno sig inuti några af tälten. Detta var dock
icke troligt. Mera antagligt var att de alla hade
drunknat.

Den gamle båtsmannens reflexioner afbrötos på
ett kännbart sätt. Han knuffades på alla sidor och
släpades öfver marken af två karlar, beväpnade med
långa krokiga sablar, och tvistande med hvarandra
— troligen om hvilken af dem som skulle hugga
hufvudet af honom.

Båda syntes vara anförare — »sheiker». Deras
folk ställde sig bakom hvar sin »sheik», synbarligen
lika angelägna att få verkställa halshuggningen.

Båtsmannen ansåg sitt hufvud vara så nära att
afhuggas, att han för några ögonblick icke var rätt
säker på om det satt fast vid kroppen. Han kunde
icke förstå ett ord af det som sades mellan de
stridande, men af deras rörelser började han slutligen
begripa att de icke ämnade hugga hufvudet af honom.

Gamle Bill kunde se att mellan de två sheikerna 
hade uppstått ett gräl, i hvilket han utgjorde
tvisteämnet. Han såg att lägret icke tillhörde <i>en</i> enda 
anförare med familj och följe, utan att der funnos
två anförare, hvar och en med sina följeslagare och
måhända tillfälligtvis förenade för gemensam
plundring.

Att de hade plundrat korvetten och delat bytet
emellan sig, derom vittnade de två särskilda högarne,
som voro uppstaplade vid sheikernas tält.

Den gamle örlogsmannen kunde endast med möda
göra dessa iakttagelser, ty han skuffades omkring
platsen, först af den ene sheiken och sedan af den
andre, under det att båda sökte bemäktiga sig hans
person.

</chapter>

<chapter name="XXI. De båda sheikerna">

<h3>XXI. De båda sheikerna.</h3>
Det var en märkbar skillnad mellan dessa båda
män, som tvistade om eganderätten till gamle Bills
person. Den ene var liten, med ett ansigte icke
olikt en lekatts. Hans gula hy och skarpa kantiga 
drag utvisade att han tillhörde den arabiska
stammen. Den andre hade en nästan ebenholtsfärgad 
hud, en herkulisk kroppsbyggnad, ett bredt
ansigte med platt näsa och tjocka utstående läppar, och
ett hufvud af ofantlig storlek, betäckt af en massa
ulligt hår, som stod upprätt några tum öfver
hufvudet.

Bill befann sig nu på ett område, der den äkta
etiopiern, Kams son, alltsomoftast tvistar med de
vandrande Japhets söner om eganderätten både till
slafvarne och marken.

De båda afrikanerna kunde knappt hafva varit
mera olika hvarandra, om deras hemland varit
beläget i hvar sin ända af verlden.

Båda önskade att göra den skeppsbrutne 

båtsmannen till slaf. Arabsheiken önskade ega honom,
för att slutligen erhålla en stor lösepenning för
honom. Han visste att, om han förde honom norrut,
skulle han kunna få bra betaldt för honom, antingen
af de judiska köpmännen vid Wedinoin eller någon
konsul vid Mogador. Det blefve icke den förste
skeppsbrutne han på detta sätt återställt till sina
vänner och sitt land, — visst icke af barmhertighet, utan
endast för den vinst han skördade deraf.

Den svarte sheiken hade ett annat mål i sigte.
Hans tankar vände sig åt södern. Der låg den stora
jordkulestaden Timbuctoo, centralpunkten för hans
handel, och der skulle han kunna betinga sig ett högt
pris, om han också skulle sälja den hvite mannen
såsom en kuriositet åt någon sultan i det inre af
landet.

De båda sheikerna stucko sina sablar i skidorna,
och tvisten fördes på ett mera fredligt sätt. Ett långt
samtal följde, under hvilket båda höfdingarne utvecklade 
hela sin vältalighet. Fastän båtsmannen icke
förstod ett ord af hvad som sades, begrep han dock
att araben stödde sina anspråk derpå att kamelen,
som var hans tillhörighet, hade fört fången till
lägret och att denne följaktligen borde betraktas som
hans fångst.

Negern syntes vara af en annan åsigt, och han
pekade på de två högarne af plundradt gods, liksom 
ville han säga att hans del i bytet var den
minsta lotten.

Nu blandade sig en tredje person i striden. Det
var en ung man, hvilken syntes utöfva ett visst
inflytande på de båda sheikerna. Af hans åtbörder
kunde Bill sluta, att han sökte mäkla fred. Hvad
han än kunde hafva att säga, syntes det dock
tillfredsställa båda parterna, ty de upphörde med 
dispyten och tycktes beredda att afgöra tvisten på ett
annat sätt.

En fläck af mjuk, jemn sand utvaldes vid sidan
af lägret, till hvilket de båda sheikerna, åtföljda af
sitt respektiva sällskap, begåfvo sig.

En fyrkant uppritades, inom hvilken man gjorde
några rader runda hål i sanden, hvarefter sheikerna
satte sig ned, en på hvardera sidan af den
uppdragna figuren. Hvar och en hade försett sig med
en mängd kulor eller bollar af kamelspillning, hvilka
nu sattes i hålen, hvarefter man började spela »helga».

Den som vann spelet skulle blifva egare till
insatsen, hvilken naturligtvis var stackars Bill.

Spelet tillgick så, att kulorna flyttades i vissa
riktningar, från hål till hål, något likt när man
spelar dam på rutorna af ett schackbräde.

Under spelet vexlades icke ett ord af sällskapet. 
Sheikerna sutto midt emot hvarandra och flyttade 
sina kulor med lika mycken gravitet som ett
par shackspelare, fördjupade i någon storartad plan
af detta sinnrika spel.

Först då spelet var slutadt, utbröt bullret ånyo
i segerrika rop från den vinnande parten, samt
uttryck af missbelåtenhet från den tappande.

Bill uttydde dessa rop så, att han fallit på den
svartes lott, och att så var förhållandet ställdes utom
allt tvifvel, då negern reste sig för att taga honom
i besittning.

Det tycktes dock som om några vissa vilkor
blifvit gjorda vid spelet, ty innan hans egare
fullkomligt tillegnat sig honom, afkläddes Bill ända till
skjortan, och hans kläder öfverräcktes till den
tappande sheiken.

I detta utblottade tillstånd fördes den gamle
båtsmannen till sin svarte herres tält och sattes som 
en ytterligare  artikel  på den redan förut afdelade
högen med de plundrade sakerna.

</chapter>

<chapter name="XXII. Båtsmannen Bill">

<h3>XXII. Båtsmannen Bill.</h3>
Båtsmannen Bill yttrade icke ett ord. Han hade
ingen talan, i fråga om spelets insats, ehuru den
utgjordes af honom sjelf och hans kläder. Väl
vetande detta höll han sig tyst.

Han fick dock icke förblifva ostörd. Under
spelets gång hade en skara qvinnor och barn,
tillhörande båda stammarna, varit sysselsatta med att
beskåda honom.

Till hälften utsvulten, en omständighet som han
icke underlät att tillkännagifva genom tecken,
önskade han att någon skulle göra afseende på hans
belägenhet, och tyckte att qvinnorna <i>borde</i> hafva
gjort det; men gamle Bill hade alltför mycket hört
omtalas dessa Saharas hexor och deras sätt att
uppföra sig mot de arma skeppsbrutne, hvilka varit nog
olyckliga att råka ut för dem, att han skulle
väntat någon stor gästfrihet af dem.

Måhända finnes det ingen annan del af verlden,
der mensklig godhet så totalt saknas, som i Afrika
hos qvinnorna  bland de vandrande araberna.

Slafvinnor åt sina tyranniska herrar, äfven då
de bära den heliga titeln af hustrur, behandlas de
värre än de djur, som de måste sköta, stundom
värre än deras egna trälar, med hvilka de stå på
nästan jemnlik fot. Liksom i alla slika fall, har denna
hårda behandling, i stället att framkalla sympati för
andra som lida, haft en alldeles motsatt verkan,
liksom om qvinnorna funnit någon lindring i sin bittra
lott, genom att efterhärma sina förtryckares
grymhet.


I stället att bemötas med godhet, uppbar den
gamle båtsmannen endast förolämpningar, icke
allenast muntliga — hvilka han icke förstod — utan
äfven handgripliga, hvilka han fullkomligt väl
uppfattade.

Medan hans öron döfvades af prat och slammer
omkring honom, hvilket, om han förstått det, skulle
underrättat honom huru djupt han var föraktad
såsom varande en otrogen, och medan han var nära
att blifva blind af den smuts och den spott som
slungades honom i ansigtet, bearbetades hans kropp
med käppar, naglar och skarpa törnen; hans
polisonger rycktes nästan från kinderna och stora
tofsar af hår upprycktes med rötterna, allt under dessa
furiers rop och sataniska skratt.

Fruktlösa voro den gamle örlogsmannens rop
att de skulle lemna honom i fred, fruktlösa hans
bedjande blickar, ord och åtbörder; de syntes blott
öka munterheten och hånet hos hans plågoandar.

I dessa grymheter utmärkte sig en qvinna framför 
de öfriga. Af sin omgifning kallades hon
<i>Fatima.</i>

Hon var något öfver medelåldern, kort,
framåtlutande och mager, med ögontänderna utskjutande
på båda sidor, så att den öfre läppen hölls
upplyftad och uppenbarade alla de öfriga elfenhvita
tänderna, hvarigenom hon erhöll ett uttryck liknande
en hyenas. Det är detta slags skönhet som är
modern bland afrikanerna, och Fatima var ansedd som
en skönhet, ehuru hon i den gamle båtsmannens
ögon såg ut som en hexa.

Men de blottade ögontänderna voro icke de
enda prydnaderna hos denna öknens skönhet. Kedjor
af svarta perlor hängde öfver hennes skrynkliga barm.
Hvita benringar sutto i hennes öron, armband och
prydnader omslöto hennes vrister och fotleder, och 
hela hennes utstyrsel och uppförande utmärkte henne
framför de andra qvinnorna; med ett ord, hon var
sultaninnan eller drottningen, och då den svarte sheiken
ryckte Bill från de ursinniga qvinnorna, för att rädda
sin nyligen bekomna egendom från faran att blifva
söndersliten, följde Fatima honom till hans tält med en
hållning, som utvisade att om hon icke var
»gunstlingen», hon åtminstone var den förnämsta i hans
harem.

</chapter>

<chapter name="XXIII. På spår">

<h3>XXIII. På spår.</h3>
Som jag allaredan sagt, tog de tre unga
midshipmännens munterhet ett snart slut. Den
upphörde samtidigt med Bills försvinnande bakom
sandhögarne; kamelen hade lupit bort med den gamle
båtsmannen, derom var intet tvifvel.

Gossarne undrade hvarföre han icke glidit af
och låtit kamelen springa sin väg. De kunde icke
förstå hvarföre han skulle frukta att falla ned i den
mjuka sanden. Han kunde väl hafva fått sig en
stöt, dock icke så farlig att han äfventyrat att bryta
ett ben eller vricka en fot.

Från det ställe der de stodo och sågo efter
honom kunde midshipmännen icke upptäcka markens
beskaffenhet. I månskenet syntes ytan bestå af en
enda jemn plan, en bädd af mjuk sand. Af denna
orsak voro de förvånade öfver hans beteende.

Men hvad var orsaken till att kamelen sprang
med en sådan ifver? Ända tills detta ögonblick hade
djuret icke visat någon särdeles lust för en hastig
färd, utan villigt och lydigt låtit sig föras af dem.
Något måste hafva dragit djurets steg inåt landet,
men hvad? — hvad, om icke instinkten att dess
hem skulle finnas åt detta håll?



Detta var den slutsats hvartill våra gossar
kommo, och att den var riktig känna vi redan.

Men tänk om Bill <i>icke</i> kom tillbaka! Om han
blifvit förd till ett beduinläger, var det icke troligt
att han skulle komma igen. Han skulle gripas
och hållas fången samt hafva en säker död att vänta.
Men säkerligen vore han icke så enfaldig att tillåta
kamelen föra sig midt ibland sina fiender!

Under tio eller femton minuter stodo
midshipmännen villrådiga, med ögonen fästade på den
månbelysta öppning, genom hvilken kamelen försvunnit,
men i passet kunde ingenting ses, åtminstone
hvarken kamel eller båtsman. Endast de ljusa
månstrålarne glittrade på den hvita sanden.

Nu trodde de sig höra ljud, och om icke det
beständiga rytandet från hafvet, som rullade upp nära
till det ställe der de stodo, hade döfvat hvarje
annat ljud, skulle de hafva hört gnäggande, kamelers 
fnysande och skri, fårs och getters bräkande
tillika med det gälla skriket af vilda män, qvinnor
och barn.

Colin var öfvertygad att han hörde alla dessa
ljud, och förklarade att de endast kunde komma
från något läger. Hans kamrater, som visste att den
unge skotten egde skarp hörsel, betviflade icke hans
utsago.

Under hvilka omständigheter som helst syntes
det icke gagna till något att qvarstanna der de
voro. Om Bill icke återvände, manade deras
hederskänsla dem att uppsöka honom. Om han deremot 
komme tillbaka, skulle de möta honom någonstädes 
i det pass, genom hvilket kamelen hade bortfört 
honom, då det icke fanns något annat genom
hvilket han kunde komma tillbaka till dem.

</chapter>


<chapter name="XXIV. Bill lemnas åt sitt öde">

<h3>XXIV. Bill lemnas åt sitt öde.</h3>
De framskredo försigtigt — Colin dock
mycket varsammare än hans kamrater. Den unge
engelsmannen var icke så misstänksam mot »infödingarne», 
hvilka de än måtte vara, som Skottlands son, och
hvad O'Connor beträffade, så vidhöll han ännu den
tron att det vore ringa eller ingen fara i att
påträffa menniskor.

»Coly säger, att han hör röster från qvinnor
och barn sade Terence. »Säkerligen skall ingen
mensklig varelse, som i sitt sällskap har en qvinna
och ett barn, vara ett sådant grymt vilddjur som
ni beskrifvit dessa ethiopier. Bara skepparhistorier
för okunnigt folks öron. Bah! Om det finnes
något läger här, låtom oss gå rakt på detsamma och
begära gästfrihet. De äro säkerligen araber och I
hafven troligen hört tillräckligt om arabisk
gästfrihet?»

»Mera än som är sannt, Terry,» återtog den
unge engelsmannen. »Mycket mera än som är sannt,
fruktar jag.»

»Det må du väl säga,» tillade Colin. »Af det
jag hört och läst och det jag sett i Algeriet,
skulle jag tro att det icke finnes uslare gästfrihet på
jorden än den arabiska. Det går väl an om man
är en af deras likar, och tror på deras föregifna
profet. Annars finnes hos araben icke större
gästfrihet än hos en hyena. Men jag hör nu tydligare
än förut rop och skrik. Tyst! Hör ni? Här äro
karlar och qvinnor i närheten, dussintals af båda
slagen.»

Colin hade stannat; och de andra följde hans
exempel. De voro nu på större afstånd från
bränningarne, och de mellanliggande sandhögarne
borttogo till en del hafvets brus. Följaktligen hördes 

de andra ljuden klarare. De kunde icke längre
misstaga sig — icke ens den tviflande O'Connor.

Det var just samma ögonblick som Bill utgjorde 
föremål för tvisten emellan de båda sheikerna,
hvaruti icke blott deras respektive följeslagare af
tvåfotaslägtet syntes taga del, utan äfven hvarje
fyrfoting i lägret, hundar och kameler, hästar, getter
och får — liksom om hvar och en af dem haft intresse
i att bemäktiga sig den gamle örlogsmannen.

Oväsendet efterföljdes af en stunds djup och
oafbruten tystnad, då de två sheikerna spelade »helga» 
om Bill.

Under denna mellanstund af lugn hade
midshipmännen passerat genom det steniga passet,
försigtigt krupit omkring de kullar, hvilka omgåfvo
lägret, och dolda af de glesa akasiabuskarne, samt
gynnade af fullmånens ljus, nalkats tillräckligt nära,
för att kunna taga kännedom om det som tilldrog
sig omkring tälten. Hvad de der sågo, öfverensstämde 
med den unge skottens teoretiska kännedom och
öfvertygade icke allenast Harry Blount, utan
äfven Terence O'Connor om att berättelserna om
arabisk gästfrihet voro något öfverdrifna.

Der stod gamle Bill framför dem, afklädd ända 
till skjortan, omringad af en mängd kortväxta
mörkskinnade qvinnor med svart hår och ögon som
glänste i månskenet. Dessa furier misshandlade
honom på alla upptänkliga sätt.

Häraf kunde de se att den gamle bussen icke
ansågs såsom en gäst, utan helt enkelt som ett stycke
gods, en bit af det skeppsvrak som blifvit kastadt
på denna ogästvänliga kust

Hviskande meddelade de tre midshipmännen
hvarandra sina reflexioner.

Tanken att lemna sin följeslagare i en sådan 
belägenhet var ingalunda behaglig. Det kändes
som då de öfvergåfvo honom i hafvet, ja, ännu
värre; ty de vredgade bränningarne syntes mindre
hotande än de hexor, hvilka omringade Bill i det
arabiska lägret.

Hvad kunde gossarne göra? Tre midshipmän,
beväpnade endast med deras klena huggare, hvad
kunde de uträtta bland så många? Oberäknadt de
grälande qvinnorna, fanns der dussintals af dessa
öknens senfulla söner, alla beväpnade med bössa och
sabel. Det skulle varit en ren galenskap att hafva
försökt en strid mot dem. Förtviflan kunde endast
hafva ursäktat ett sådant steg. Sinsemellan
hviskande kommo också gossarne till ett helt annat
beslut. Den gamle båtsmannen måste lemnas åt sitt
öde, liksom då de nödgats simma ifrån honom. Hans
unga vänner kunde endast höja en bön för honom,
och hoppas att, liksom vid det förra tillfället, någon
försynens skickelse kunde träda emellan och ännu
en gång återförena honom med dem.

Sedan de meddelat hvarandra detta hopp, vände 
gossarne om åt stranden, beslutne att emellan
sig och det arabiska lägret göra afståndet så stort
som natten och omständigheterna kunde tillåta.

</chapter>

<chapter name="XXV. En försigtig reträtt">

<h3>XXV. En försigtig reträtt.</h3>
Passet uppför hvilket kamelen fört den gamle
örlogsmannen löpte perpendikulärt mot hafvet och
bildade nästan en rak linea emellan stranden och
dalen, i hvilken det arabiska lägret låg. Tvärt
öfver dess mynning hade sanden blåst tillsammans
och bildat en barrier, som förenade de båda åsarne
hvilka bildade sjelfva passet. Denna barrier var
icke så hög som sidoväggarne, fastän den låg nära 

hundra fot högre än stranden och dalen. Dess öfre
kant utvisade en sadelformad urskärning, med den
konkava sidan uppåt.

Midtigenom denna sänkning hade kamelen fört
Bill och i samma spår hade de tre midshipmännen
sökt honom.

De hade nedstigit i dalen, varsamt krypande
utför sandåsens sluttning, och med lika försigtighet
smugit sig från sten till buske och från buske till
sten.

Vid återvägen till stranden iakttogo de äfven
varsamhet, fastän kanhända icke lika stor som då
de nalkades lägret. Månen stod lågt på himlen
rakt framför dem, medan lägret, som låg djupt ned,
befann sig rätt bakom dem. De förundrade sig nu
öfver att de icke blifvit bemärkta då de stego ned
i dalen, men detta hade sina giltiga skäl. Beduinerna 
hade troligen då varit sysselsatte med gamle
Bill och följaktligen icke gifvit sig tid att egna
någon uppmärksamhet åt något utom lägrets gränser.

Nu förhöll det sig annorlunda. Det var lugnt
i lägret, fastän både manliga och qvinliga figurer
kunde ses röra sig ibland tälten. Den vilda lek
som följt på Bills tillfångatagande hade upphört.
Ett relativt lugn herrskade öfver dalen, men i denna
tysthet låg den fara, våra gossar fruktade.

En hastig rådplägning hölls, hvarefter gossarne
öfvertygade sig att ingenting kunde vinnas genom
att de återvände, — ingenting genom att de veko
af åt höger eller venster. Det fanns ingen annan
väg, ingen annan hjelp än att bestiga åsen midt
framför dem och så fort som möjligt hasta öfver
»sadeln».

Det <i>fanns</i> dock ett annat sätt att undkomma.
Det var nämligen att afvakta månens nedgång. Detta
kloka förslag väcktes i den unge skottens hjerna, 
och det hade varit väl om hans kamrater gått in
derpå, men det ville de icke. Hvad de sett af
Saharas civilisation hade ingifvit dem stor ovilja
för densamma, och de voro angelägna att komma
från dess grannskap. Den stackars Bills misshandling 
hade gjort ett plågsamt intryck på dem, och de
hade ingen lust att blifva offer för en likartad
behandling.

Colin hade blifvit lika mycket uppskakad af
hvad han sett som hans kamrater, och var lika
angelägen som de att komma långt ifrån beduinerna,
hvarföre han utan motstånd samtyckte till de andras
beslut att klättra  uppför den sluttande sandhöjden.

</chapter>

<chapter name="XXVI. Ett besynnerligt djur">

<h3>XXVI. Ett besynnerligt djur.</h3>
Halfvägs uppkomna, stannade de hastigt alla
tre, med ögonen fästade på samma föremål. Det
var ett sällsamt djur, som de icke kunde påminna
sig hafva sett, ehuru en dunkel hågkomst om
något sådant på hyllorna i ett museum föresvävade
dem.

Djuret i fråga var icke större än en newfoundlandshund; 
ett stort fyrkantigt hufvud, nästan utan
hals, tycktes sitta på dess kropp, medan dess framben,
som voro mycket högre än bakbenen, gåfvo
ryggraden en skarp sluttning emot svansen. Detta
senare tillbehör var kort och ojemnt och slutade tvert,
som om det blifvit afhugget eller indrifvet i djuret,
samt gaf åt detsamma en förökad fulhet. En styf
borstlik mahn på ryggen sträckte sig längs utmed
den korta och tjocka halsen, tills den slutade
emellan två upprättstående lurfviga öron. Sådan var
skapnaden på det djur, som så oförmodadt visat sig
för våra midshipsmäns ögon.



De hade godt tillfälle att iakttaga dess utseende.
Det stod på toppen af den höjd de bestego.
Månen lyste på andra sidan. Hvarje vändning af
djurets hufvud eller kropp, hvarje rörelse af dess
lemmar aftecknade sig tydligt mot den ljusa bakgrund,
som bildades af skyarne.

Djuret kunde hvarken sägas stå stilla eller hvila
sig. Hufvud, ben och kropp voro i ständig och
omvexlande rörelse.

Djuret gick fram och tillbaka likt en väl instruerad 
skildtvakt, och dess rond utgjorde den krökta
sandåsen, från hvilken det icke afvek så mycket
som en tum. Fram och tillbaka passerade det
längsmed »sadeln» — än stannande vid dess knapp, än
sänkande sig ned i sätet och sedan resande sig till
ytan af dess bakre del — än vändande sig åt
motsatt håll och återgående med långa ofantliga steg
samma väg som förut, hvilken väg det syntes hafva
trampat sedan första timmen af sin tillvaro.

Oberäknadt den förvåning, som närvaron af detta
djur väckte hos våra gossar, var det något i dess
utseende som äfven ingaf dem fruktan.

Fram och tillbaka, upp och ned i åsens inskärning 
gled djuret, med en smidig hastighet som
uteslöt allt hopp att kunna rusa förbi detsamma,
antingen framför eller bakom, och dess mahn stod hela
tiden upprätt, liksom på den af S:t Göran besegrade
draken.

Hade ingen fara bakom dem funnits, så hade
våra midshipmän troligen gått tillbaka till dalen
och lemnat det ohyggliga djuret herraväldet öfver
passet.

Som det nu var, fattades ett motsatt beslut,
dikteradt af nödvändigheten.

De tre midshipmännen drogo sina dolkar och
beslöto att närma sig djuret. Sjelfva djefvulen 
skulle väl knappt kunna emotstå ett förenadt anfall
af England, Skottland och Irland, och detta djur,
som svängde sig utmed sadeln, från dess ena ända
till den andra, likt pendeln i ett ur, var kanhända
något öfvernaturligt väsende, som väl ändå skulle
låta våra modiga midshipmän passera.

Innan gossarne hunnit tillräckligt nära, att kunna
bestämma om djuret tillhörde denna eller en annan
verld, gick kreaturet sina färde, lemnande den
ifrågavarande passagen fri, så att de obesvärade kunde
fortsätta sin färd.

Djuret försvann dock icke förrän det afgifvit
en salut, som lemnade våra gossar i ett ännu större
tvifvel om dess verkliga karakter.

Det var ett högljudt skratt, snarlikt en dåres
hånskratt. Sedan de hört detta, kunde de icke
komma från den tanken, att hvad de hade sett
antingen var satan sjelf eller en af hans ethiopiska
drabanter.

</chapter>

<chapter name="XXVII. Verkan af skrattet">

<h2>XXVII. Verkan af skrattet.</h2>
Då det sällsamma djuret, hvilket afstängt
passagen, icke längre var synligt och tycktes hafva
gått sin väg, tänkte de tre midshipmännen icke mera
på detsamma, utan blott att hastigt kunna klättra
öfver åsen, för att icke blifva sedda af beduinerna
i lägret.

Sedan de stuckit sina huggare i slidorna, fortforo
de att närma sig sandåsen, lika varsamt som förut.

Det är möjligt att de skulle kunnat komma
öfver höjden utan att ha blifvit sedda, om icke en
omständighet, hvarpå de icke tänkt, fogat det annorlunda. 
Alltför glada att se det besynnerliga djuret
gå sin väg, bekymrade de sig icke öfver dess 

afskedshelsning, huru olycksbådande och vild den
än ljöd i deras öron. Men de hade icke tänkt på
den verkan detta ljud skulle göra på folket i det
arabiska lägret. För araberna var detta skärande
skratt icke något underbart; de hade ofta hört det,
och visste att det var en <i>skratthyenas</i> skri.

Den verkan detta skri frambringade i lägret
var tvåfaldig. Barnen sprungo rundtomkring tälten
och rusade in i dem likt unga kycklingar, skrämda
af den flaxande höken, medan mödrarna, i likhet
med hönorna, kacklande sprungo fram för att taga
dem i sitt beskydd. Grannskapet af en hungrig
hyena — synnerligast en af det skrattande slaget — var 
orsak nog att åstadkomma ett allarm. Allt hvad
detta djur önskade, var ett tillfälle att i sina starka
klor få sluta en af dessa små ismaeliter, och då skulle
hans moder hafva sett honom för sista gången.

Icke heller karlarne hade likgiltigt lyssnat till
hyenans skri. I hopp att öfverkomma skinnet, hade
några fattat sina bössor och rusat ut ur tälten.

De sprungo åt det håll, hvarifrån skrattet
hördes, men då de kommo dit sågo de icke någon
hyena, utan tre menskliga varelser, hvilka i samma
ögonblick bestego sandåsens topp. Så tydligt sken
månen på den mjuka toppen af sandkullen, att ingen
möjlighet fanns för de flyende att förblifva dolda.
Deras mörkblå kläder, de gula knapparne på deras
jackor och ränderna kring deras mössor, allt kunde
urskiljas. Denna drägt nyttjades på hafvet; icke i
Saharas öken. De arabiska strandplundrarne behöfde 
endast ett ögonblick för att varseblifva detta; i det
nästa rusade hvarje karl ur lägret för att förfölja
dem, under utrop af förvåning och tillfredsställelse.

Några hastade till fots, alldeles som de gått för
att jaga hyenan; andra klefvo upp på sina snabba
kameler, medan några få, som egde hästar, 
skyndsamt betslade dem och kommo trafvande efter de
öfriga.

Det är öfverflödigt att nämna det de tre
midshipmännen voro fullkomligt medvetna om att vara
förföljda. Skriket och hojtandet nådde deras öron just
som de kommit upp till sandåsens topp, och de kunde
icke missförstå meningen deraf, då de sågo araberna
svänga sina vapen och rusa ur sina tält som
galningar. Att qvarstanna på platsen skulle slutas med
att de blefvo tillfångatagne, och efter den scen
de bevittnat, i hvilken den gamle örlogsmannen
spelat en så sorglig roll, syntes dem hvilket öde som
helst vara att föredraga. Öfverväldigade af fruktan, 
rusade de hufvudstupa nedför den ås de så
oförsigtigt bestigit.

</chapter>

<chapter name="XXVIII. En våt tillflyktsort">

<h3>XXVIII. En våt tillflyktsort.</h3>
Som fördjupningen icke var mycket lång och
nedstigningen gick lättare, dröjde det icke länge
förrän de voro vid bottnen af passet och ute på den
jemna plan som hafsstranden bildade.

Under deras brådstörtade färd, hade de icke
haft tid att fråga sig i hvad ändamål de sprungo
mot hafvet. Åt detta håll kunde de icke lyckas
undkomma. Icke heller tycktes något annat håll vara
bättre, till fots som de voro och förföljda af ridande
män. Natten var för klar att erbjuda dem något
gömställe, i synnerhet i ett land, der det icke fanns
en ormbunke eller en buske att dölja sig bakom.
Gående eller krypande hvilken väg som helst, voro
de nästan säkra om att blifva upptäckta at sina
loögda fiender.

De hade nu kommit ut på den jemna sandkusten, 
på mindre än tvåhundra alnars afstånd från 

hafvet. Der stannade de, dels för att hämta andan
och dels för att rådpläga om hvarthän de skulle  fly.

Det lemnades dem icke mycken tid till
någotdera, och då de stodo der med ansigtena vända mot
hvarandra, sken månen på läppar och kinder, bleka
af förtviflan.

För första gången uppstod nu hos dem den
tanken, att någon utsigt till flykt eller gömställe icke
var att hoppas.

De hade allaredan kommit ett stycke ut på
öppna planen, och de syntes lika tydligt på dess hvita
sandyta, som om de varit tre svarta kråkor midt på
ett med sex tums snö betäckt fält.

De insågo att de begått ett misstag. De borde
hafva stannat bland sandkullarne och sökt skydd i
någon af de djupa klyftor som åtskiljde dessa. De
ville återvända, men ett ögonblicks eftertanke var
nog för att öfvertyga dem om att detta icke längre
var utförbart. De skulle knappast hinna återvända
till passet, förrän deras förföljare skulle vara efter
dem i hack och häl.

Instinkten hade förmått dem att skynda emot
hafvet — deras vanliga hem, till hvilket de tanklöst
återvändt, oaktadt de så nyligen slungats från
detsamma. Nu då de stodo på stranden, liksom
bönfallande om beskydd från hafvet, syntes detta ännu
vilja stöta dem från sin famn och utan
barmhertighet öfverlemna dem åt deras skoningslösa fiender.

En rad af bränningar sträckte sig parallelt med
stranden, knappt en kabellängd från kusten och
icke tvåhundra alnar från stället der de stannat.

Dessa bränningar voro egentligen uppkomna af
tidvattnets stigande öfver en sandbank och några
oansenliga klippreflar. Den uppsvällande ebben
tycktes endast med sitt dån gäcka deras förtviflan;
och ändock hade de nästan ögonblickligt, efter sedan
de stannat, fästat ögonen på vattnet, liksom hade
något räddande föremål visat sig i hafsvågorna.
Ingenting syntes dock till utom störtsjöar af fradga
och de svarta vågor hvaröfver dessa bröto sig.

Det var heller icke något föremål, utan ett
beslut, som sysselsatte deras uppmärksamhet, en tanke
som uppsteg hos dem alla tre nästan på samma
gång, fastän Terence var den förste som klädde den
i ord.

»Vid sankt Patrik!» utropade han, »låt oss fly
till hafvet! Dessa bränningar skola gifva oss ett
godt gömställe. Jag har förr dolt mig på samma
sätt, en gång då jag i månskenet tog ett bad vid
kusten af Galway. Jag gjorde det då för att inbilla
mina skolkamrater att jag drunknat. Hvad sägen
I om att försöka det?»

Hans kamrater svarade icke. De behöfde knappt
höra slutet af hvad han sade, och, lydande en
gemensam instinkt, sprungo de alla tre mot hafvet.

Inom kortare tid än en minut hade de nått
kusten och lika fort plumsade de djupt ner i
vattnet, arbetande sig oförtrutet framåt, liksom deras
afsigt skulle varit att simma öfver Atlanten.

De stannade på inre sidan af bränningarne, der
det fräsande vattnet jemförelsevis var lugnt, samt
här och der betäckt med stora massor af fradga.

I denna blandning af hvita och svarta
vattenmassor var det äfven under det klaraste månsken
svårt för det skarpaste öga att upptäcka ett
menniskohufvud, förutsatt att kroppen var fullkomligt
dold i vattnet.

Neddoppade ända till hakan, voro de tre
midshipmännen snart fullkomligt ur sigte för spejande
ögon på kusten, liksom om Neptun, rörd af
deras öfvergifna belägenhet, hade utsträckt sin med
sjögräs behängda treudd, för att dölja och skydda
dem.

</chapter>

<chapter name="XXIX. Förföljarne öfverlistade">

<h3>XXIX. Förföljarne öfverlistade.</h3>
Icke en sekund för tidigt hade de upphunnit
sin våta tillflyktsort. Knappt hade de kommit ned i
vattnet, förrän menniskoröster, hundskall, kamelers
fnysande och hästars gnäggande hördes inom det
pass våra gossar nyss lemnat, och få minuter
derefter framrusade en skara menniskor och djur,
karlar till fots och till häst, alla i ifrig brådska att
efterjaga någon förföljd, hvilken antagligen icke
kunde undkomma dem.

Framkommen ur fördjupningen framskred
kavalkaden flockvis öfver slätten, dock endast för ett kort
stycke, ty liksom lydande en gemensam instinkt
gjorde alla halt.

En tystnad, synbarligen härledande sig från
förvåning, följde på detta halt. Den var så allmän att
äfven djuren tycktes deltaga deri. Emellertid
förflöto några sekunder, under hvilka hafvets brusande
var det enda ljud som hördes, och den enda rörelse
som kunde förmärkas var vågornas höjande och
sänkande. Såväl fotgångarne som ryttarne, samt
deras hästar, hundar och kameler syntes hafva
blifvit förvandlade till sten och stodo stilla i sanden,
orörliga som bildstoder.

Öknens söner hade giltig orsak till sin ganska
stora öfverraskning. De hade sett trenne
midshipmän på toppen af sandåsen, de hade äfven ganska
tydligt iakttagit deras klädsel. Oaktadt den
skyndsamhet med hvilken de började sin förföljelse, hade
de icke fortsatt den på ett vårdslöst och oklokt sätt.
Vana vid färder i öknen, försigtig lurande som 


kattor, hade de fortsatt sin jagt och främsta
ledet hade tid efter annan försäkrat de öfriga att
bytet ännu var i sigte. De hade följt spåren i den
djupa sanden och dessa fotspår bevisade att de tre
midshipmännen måste hafva gått genom passet,
hvarifrån spåren ledde ut till den öppna
hafsstranden.

Men hvart hade de flyende tagit vägen? Om
man blickade längs den jemna stranden så långt
ögat kunde nå, fanns ingen plats så stor, att en krabba
kunde gömma sig derpå; och dessa plundrare, väl
bekanta med kusten, voro fullkomligt medvetna om
att det åt intetdera hållet fanns något pass eller
klyfta, hvari flyktingarne kunnat taga sin tillflykt.

Intet under då att förföljarne voro förstummade
af förvåning.

Deras tystnad varade dock icke länge och
efterföljdes af utrop uttryckande deras öfverraskning,
och bland hvilka kunde urskiljas den vanliga
åkallan af Allah och profeten. Det var tydligt
ätten vidskeplig känsla, icke olik fruktan, hade
intagit dem och de slöto sig närmare tillsammans
samt höllo en allvarlig öfverläggning, hvarefter
några af dem ännu en gång begåfvo sig till
passets mynning för att på nytt undersöka spåren
efter midshipmännen, medan de öfriga afvaktade
utgången, stilla och tysta sittande på sina hästar
och kameler.

Spåren efter de tre midshipmännen voro ännu
skönjbara, fastän marken trampats af araberna med
deras hästar och kameler. Spåren efter en kamel
skulle icke bättre kunnat synas på en mjuk engelsk
landsväg än märkena efter de tre unga sjömännens
klackar på sanden i Sahara. Araberna hade ingen
svårighet att upptäcka dem, och inom få minuter hade
de funnit att de sträckte sig från klyftan nära nog i
rak linea till hafvet, der spåren upphörde i den våta
sanden, som ögonblickligt utplånade alla fotspår som
kunde göras deri.

Flyktingarne kunde icke hafva undkommit
någendera vägen, såvida de icke hade gått i vattnet
och dränkt sig.

Araberna skockade sig omkring stället der
spåren slutade och voro icke klokare än, förut. Några
af dem voro färdiga att tro det de skeppsbrutne
drunknat och de meddelade sina kamrater denna sin
öfvertygelse. Men de talade endast gissningsvis och i
en ton, som antydde att de, liksom de öfriga, voro
under inflytande af någon vidskeplig fruktan. I trots
af deras tillit till profetens beskydd, kände de en
naturlig fruktan för den vilda vattenöknen, som var
dem mindre bekant än den vilda sandöknen.

Efter en stund drogo de sig tillbaka från
stranden och begåfvo sig åter till lägret, till hälften
troende att de tre förföljda antingen hade dränkt sig i
hafvet eller på något hemlighetsfullt sätt, kändt
endast af sjömän, undkommit på dess vida böljor.

</chapter>

<chapter name="XXX. En dubbel förlägenhet">
<h3>XXX. En dubbel förlägenhet.</h3>
Den korta tid de förföljde stått på sandbanken,
öfversköljda af vattnet, syntes dem lång som en
mansålder.

De hade utvalt ett ställe der de, liggande på
knäna, nätt och jemnt kunde hålla hakan öfver
vattnet. Denna ställning gaf dem en möjlighet att utan
alltför stor svårighet bibehålla sin plats.

Snart märkte de dock att vattnet höjde sig
omkring dem, — en omständighet lätt förklarad af
flodens stigande. Vattnet höjde sig sakta och
småningom, men icke desto mindre insågo gossarne, att


om de länge nödgades hålla sig gömda på sina platser,
måste de ovilkorligen drunkna.

Ett sätt att undgå detta erbjöd sig snart sjelft.
På inre sidan af bränningarne svallade vattnet sakta
emot stranden. Genom att följa denna riktning
kunde de ännu bibehålla sig på samma djup. De
begagnade sig häraf och kröpo varsamt framåt på knäna,
allt efter som floden höjde sig.

Men vid hvarje sådan rörelse kommo de
närmare sina fiender, som ströfvade utmed stranden, och
ju mera de aflägsnade sig från bränningarne, ju
jemnare blef vattnets yta, hvarföre de lättare kunde blifva
upptäckta af åskådarne på kusten.

För att undvika denna olycka närmade de sig
stranden icke mer än som oundgängligen var
nödvändigt, och tilläto vågorna att slå samman öfver deras
hufvuden, hvarvid de åtskilliga gånger voro i fara
att qväfvas.

I en så hopplös belägenhet skulle de flesta
gossar — ja, till och med de flesta män —
hafva öfverlemnat sig åt förtviflan. Men med detta
äkta brittiska mod, som i sig förenar ihärdigheten
hos den skottske gräfsvinshunden, den engelske
bulldoggen och den irländske hjorthunden, beslöto
våra tre unga representanter af det trefaldiga
konungariket att hålla ut.

Vågorna spolade omkring dem, och det salta
vattnet rusade in i öron och näsborrar, till dess
våra gossar började tro att det var ingen skillnad på
att vara omgifven af det grymma hafvet eller
kringränd af Saharas icke mindre grymma söner.

De höllo sig tätt intill hvarandra, och 
samtalade halfhögt hela tiden. Fastän de knappast voro
en kabellängd från kusten, skulle hafvets starka dån
borttagit ljudet af deras röster, äfven om de talat
mycket högre än hvad de gjorde; men vana att
samtala med hvarandra på hafvet, utbytte de sina
tankar med omtänksam försigtighet, och medan de
uppmuntrade hvarandra att härda ut, funderade de
på tillfälle att kunna undkomma sin vådliga
belägenhet.

Helt hastigt började vattnet att blifva djupare,
och de kunde icke längre krypa på knä.

De beslöto då att resa sig, och tänkte att de
kunde ställa sig på fötterna och hålla sig krokiga
i jemnhöjd med vattenbrynet, men knappast hade
de rest sig i upprätt ställning, förrän de kände att
deras fötter icke hvilade på stadig mark, utan att
de sjönko allt djupare.

»Flygsand!» var den gemensamma tanken hos
alla tre.

Lyckligtvis för dem hade deras förföljare
redan öfvergifvit kusten, eljest skulle gossarnes
plaskande och sqvalpande icke hafva undgått
deras uppmärksamhet.

</chapter>


<chapter name="XXXI. Ännu en gång ett skratt">

<h3>XXXI. Ännu en gång ett skratt.</h3>

Efter en god stunds trampande och arbete,
lyckades våra gossar att komma från flygsanden och
sätta sina fötter på stadig mark, något närmare
stranden, ehuru de derigenom voro mera blottställda, 
men de dolde sig så godt de kunde och höllo
sig endast jemnt med ögonen öfver vattnet.

Fastän de trodde att deras fiender på allvar lemnat
dem, vågade de icke ännu gå upp ur vattnet.

Då det omsider syntes dem säkert att kusten
var klar, reste de sig på fötterna och började
vada till stranden.

Fastän de icke längre trodde sig bemärkta,
gingo de tysta och med varsamhet framåt. Det 

enda buller de åstadkommo var skramlandet af
tänderna, hvilka slogo tillsammans likt tre par
kastagnetter.

Detta kunde de icke hindra. Nattvinden
spelade öfver de genomdränkta kläderna, hvilka slöto
sig tätt omkring dem, och kylde dem ända intill
benen, och icke endast deras tänder, utan deras knän
slogo tillsamman, då de stretade fram mot kusten.

Innan de uppnådde densamma, tilldrog sig
något, som fyllde dem med nya farhågor. Det
sällsamma djuret, som hade hotat att afstänga vägen
för dem på sandåsen, visade sig ännu en gång för
deras ögon. Det patrullerade vid stranden nära
intill vattenbrynet — gick fram och tillbaka, just
som det gjort i den sadelformade sandåsen,
under hela tiden hållande sitt afskyvärdt fula hufvud
vändt åt gossarne. Med månen bakom ryggen
hade de mera tillfälle än förut att beskåda det
besynnerliga djuret, men det ingaf dem icke bättre
tankar. De kunde se att det hade långt raggigt hår
af en mångskiftande brun färg, och att från ett par
stora aflånga ögonstenar framglänste ett
fruktansvärdt hemskt sken.

Huru djuret kommit dit visste de icke, men
der var det. Enligt sin erfarenhet från det
förra sammanträffandet, antogo de att djuret skulle
fly då de visade sig; och ännu en gång drogo de
sina huggare, och gingo modigt på.

De hade icke misstagit sig. Innan de hunnit
fram till djuret, vände det sig om, och återigen
uppgifvande sitt afgrundslika skri, stultade det af emot
passet, i hvars skuggiga djup det snart försvann ur
deras åsyn.

Våra gossar, som nu trodde sig icke hafva
något att frukta, gingo upp på stranden och började
rådslå om hvarthän de skulle begifva sig.
Att följa utmed kusten och hålla sig på så långt
afstånd som möjligt från det arabiska lägret, var
naturligtvis det första.

De hade likväl knappast gått några och
femtio steg utmed stranden, förrän de tvärstannade, då
de hörde ett buller som tycktes komma från passet
bakom dem. De hörde ett ljud, likt en fnysning,
antagligen från något djur, och för ett ögonblick
trodde de det komma från den lurfviga best, som
de nyss gjort bekantskap med. Snart sågo de dock
att de misstagit sig, ty ur sandkullarnes skugga
framsköt den oformliga skapnaden af en kamel.

Denna anblick fyllde dem med bestörtning,
icke derföre att det var en kamel, utan emedan de
äfven upptäckte en karl som satt på dess rygg och
svängde ett långt vapen, samt dref djuret åt det håll
der gossarne voro.

De tre midshipmännen gjorde icke något
försök att fortsätta en färd, som så oförmodadt
blifvit afbruten. De insågo att ett försök att
undkomma ett så snabbt djur skulle vara utan
ändamål, ty hindrade som de voro af sina våta kläder,
skulle de icke kunnat undkomma en halt anka en
gång. De öfverlemnade sig derföre i Guds hand
och stodo stilla, väntande på att blifva anfallne.

</chapter>

<chapter name="XXXII. En listig sheik">
<h3>XXXII. En listig sheik.</h3>
Då kamelen och dess ryttare först visade sig i
skuggan af sandkullen, närde våra äfventyrare ett
svagt hopp att det kunde vara båtsmannen Bill.

Det var möjligt, trodde de, att den gamle
örlogsmannen, lemnad obevakad i lägret, kunde
hafva begagnat sig af kamelen som bortfört honom,
och tvingat samma djur att medverka till hans flykt.


Detta hopp bibehöllo de dock endast ett
ögonblick. Bill hade icke varit så lycklig; han var
ännu en fånge i tältet hos den svarte sheiken och
omgifven af sina elaka plågoandar. Kamelen hade de
icke misstagit sig på, ty då djuret kom närmare,
igenkände de tre midshipmännen det kreatur,
hvilket, genom att störa deras sömn den föregående
natten, måhända varit ett redskap till deras lifs
räddning.                                                                  

Men på kamelens höga puckel sågo de en liten
figur med skarpa, kantiga drag och gulaktig hud,
skrynklig som ett pergament. Han syntes vara minst
sextio år gammal, medan hans drägt, ekipering, och
framför allt en viss öfverlägsen hållning, utvisade
att han var en höfding. Det var en af de Båda
sheikerna, den gamle arab, hvilken den bortirrande
kamelen tillhörde, och som nu red på sin egen
»maherry».

Han hade jemte de öfriga deltagit i att
förfölja de tre gossarne. Men i stället att fortsätta
återtåget till lägret, hade han hållit sig efter de andra
i passet, der han i skydd af några klippor och
gynnad af dunklet i fördjupningen, lyckats undgå sina
kamraters uppmärksamhet. Der hade han
qvarstannat under det de öfriga fortsatte vägen till lägret.

Utan afsigt hade han icke gjort detta. Mindre
vidskeplig än den svarte sheiken, förstod han att
det måste vara någon naturlig orsak till de
skeppsbrutnes försvinnande, och han hade beslutat sig
för att om möjligt upptäcka denna orsak.

Det var icke blott nyfikenhet som dref honom
till detta beslut. Han hade varit missbelåten med
sig sjelf, alltsedan han förlorat Bill på spelet »helga»
och han brann af begär att förskaffa sig någon
ersättning för sin otur, genom att fånga de tre
skeppsbrutne, hvilka så hemlighetsfullt försvunnit.

Hvad det beträffar att de skulle hafva dränkt
sig eller gått på vattnet, så hade den gamle sheiken
upplefvat allt för många somrar och vintrar i
Sahara, för att skänka tro till dylika historier. Han
visste att de skulle komma upp igen, och fastän han
icke var säker om stället, anade han nästan hvar
de voro. Han hade behållit sina tankar för sig sjelf
och icke ens meddelat sig åt sina egna följeslagare.
Enligt lagen i Saharas öken tillhör en slaf, som
fångats af någon i stammen, icke höfdingen utan den
som gjort fångsten. Af detta skäl hade den listige
sextioåringen behållit sina tankar för sig sjelf och
hållit sig efter den återvändande horden.

Det kunde väl tyckas som han borde
meddelat sin plan till någon af sitt följe, för att hafva
nödigt bistånd, men hans erfarenhet som
skeppsplundrare hade lärt honom, att någon fara icke vore att
förmoda, icke heller något motstånd, äfven om de
skeppsbrutnes antal bestigit sig till trettio i stället för tre.

Stärkt i denna tro och beväpnad med sin långa
bössa hade han återvändt till passet och ställt sig
på lur, nära dess mynning, på ett ställe der han
hade fri utsigt af kusten på mera än en mils vidd
åt båda sidor.

Hans möda belönades då han såg de tre
midshipmännen stiga ur hafvet, som om de skjutit upp
från dess hemlighetsfullaste djup.

Det var just hvad han väntat på; och nu dref
han på kamelen och red fram ur passet, skyndsamt
närmande sig midshipmännen.

</chapter>

<chapter name="XXXIII. En besynnerlig strid">
<h3>XXXIII. En besynnerlig strid.</h3>
Hans första helsning tycktes innebära en
hotelse eller en  befallning, åt hvilken han sökte gifva 
mera eftertryck, genom att med sin långa bössa
peka på gossarne. Naturligtvis förstodo de icke
hvad han sade, men hans åtbörder gjorde det klart
nog för dem, att de skulle följa honom till
arablägret.

Deras första ingifvelse var att åtlyda denna
befallning och Terence hade gifvit ett tecken till
samtycke, i hvilket Colin förenade sig. Men så förhöll
det sig icke med Harry Blount, hos hvilken den
brittiska stoltheten vaknat.

»Må han bli hängd först!» utropade Harry.
»Skola vi öfverlemna oss åt den der gamla apan
och gå spaka till lägret vid svansen af hans kamel?
Nej, alls icke! Om jag måste blifva en fånge, vill
jag blifva det åt någon som kan taga mig.»

Terence, nästan full af blygsel öfver att hafva
visat en sådan eftergifvenhet, satte sig nu till
motvärn, drog sin huggare och utropade:

»Vid S:t Patrik! jag håller med dig, Harry!
Låt oss hellre dö än blifva fångar åt en sådan
gammal spetsbof.»

Colin såg sig omkring, blickande bortåt passet
för att öfvertyga sig om att araben var allena, och
då intet ljud hördes, var det antagligt att
kamelryttaren var deras enda fiende på platsen.

»D—n tage honom!» skrek Colin, efter att hafva
verkställt sin försigtiga undersökning. »Om han skall
taga oss, så måste han först slåss. Kom hit, gamla
skinnflinta! Du skall finna att vi äro verkliga
brittiska sjöbussar, färdiga att möta ett dussin sådana
som du!»

De tre ynglingarne hade nu blottat sina
blänkande huggare och ställt sig i en trekant omkring
kamelen.

Den gamle sheiken, som icke var beredd på
ett sådant emottagande, blef alldeles öfverraskad
deraf, och satt några sekunder synbarligen obeslutsam.

Hastigt tycktes hans vrede nå sådan höjd, att
han icke längre var herre öfver sina rörelser och,
förande bössan till axeln, sigtade han på Harry
Blount, hvilken varit den förste som visat
motstånd.

Röken från bössans mynning insvepte den
unge sjömannen i moln, men midt genom dessa moln
hördes en klar röst ropa: »Bom!»

»Gud vare lofvad!» utropade Terence och
Colin i ett andedrag; »nu hafva vi honom i vårt våld!
Han kan icke ladda igen! Låt oss med ens rusa på
honom ! Ohoj!»

Och med detta sjömansrop till uppmuntran
rusade de tre midshipmännen med blottade huggare
på en gång emot kamelen.

Araben, gammal som han var, visade inga
tecken till ålderdomssvaghet. Tvärtom egde han en
tigerkatts vighet, och dertill hade han fattat det
bestämda beslutet att fortsätta den strid han börjat,
oaktadt hans motståndare till antal voro honom
öfverlägsna. Efter att hafva aflossat sitt skott, hade
han kastat det onyttiga vapnet till marken och i
stället fattat en lång krokig sabel, med hvilken han
började hugga omkring sig åt alla håll.

Sålunda beväpnad egde han en fördel framför
sina angripare; ty under det han kunde nå dem
med ett hastigt hugg, kunde de med sina korta
huggare icke komma honom tillräckligt nära, utan
stor fara att få sina armar eller hufvuden tvärt
afhuggna.

Vid stridens början hade våra äfventyrare icke
beräknat den ointagliga position, som deras
motståndare innehade. Men de märkte snart, att de
icke kunde komma åt honom, utan att blifva offer
för den skarpt huggande sabeln.

»Låtom oss döda kamelen!» utropade Harry
Blount.

Denna idé var ingalunda dålig och kunde
måhända hafva blifvit utförd. Men innan Harry slutade 
sitt tal, hade en annan tanke upprunnit nos
Terence.

Den unge irländaren hade i skolan utmärkt
sig i gymnastik. Att hoppa bock hade varit hans
synnerliga nöje och ingen kunde göra högre hopp
än han. I detta ögonblick ihågkom han sin gamla
konstfärdighet, och tog denna till hjelp.

Passande på ett tillfälle då kamelens hufvud
var vändt åt hans kamrater och dess svans åt
honom sjelf, sprang han några och femtio fot, tog
en kraftig sats, och, delande fötterna i luften,
nedkom han grensle på kamelens rygg.

Det var lyckligt för den gamle araben att
Terence under språnget tappat sin huggare, eljest hade
kamelen i nästa ögonblick icke burit dubbel börda.

Fast omsluten af armarne på den vige, unge
hibernianen, kunde den gamle arabsheikens figur
knappt upptäckas, hopkrumpen som den var af det
kraftfulla famntaget, medan sabeln nu sågs ligga
på sanden, der dess blänkande yta icke längre
injagade fruktan i deras hjertan, hvilkas hufvuden
han hade hotat att afhugga.

</chapter>

<chapter name="XXXIV. På puckeln">
<h3>XXXIV. På puckeln.</h3>
Striden mellan Terence och sheiken fortfor ännu 
på kamelens rygg. Den unge irländarens afsigt
var att kasta sin motståndare till marken.

Detta beslut emotstod den gamle araben envist 

<img id = "4540">På puckeln.</img>





och med all sin kraft, väl vetande att, om han blef
afkastad en gång, han skulle besegras af de tre, hvilka
han beräknat att så lätt fånga. Hans bössa var aflossad
och den blänkande sabeln, af hvilken han gjort ett
så farligt bruk, var icke längre i hans händer, utan
upptogs nu af Colin, som med all sannolikhet
ämnade använda den mot dess egare. Ihärdigt
fasthållande sig vid puckeln, från hvilken den unge
irländaren uppbjöd all sin förmåga att nedskuffa honom,
såg han att hans säkerhet berodde på att komma
från stället, och derigenom skilja den motståndare
han hade bakom ryggen från de två andra, hvilka
stodo hotande på marken.

Ett signalrop åt kamelen var tillräckligt för att
verkställa detta beslut. Vid det välbekanta ropet
vände sig det väl dresserade djuret med blixtsnabb
hastighet om och gick med snabba steg tillbaka till
passet, hvarifrån det kommit.

Med häpnad bevittnade Harry och Colin denna
oväntade rörelse, och innan någon af dem hann
fatta tag i grimman, som släpade på sanden, aflägsnade 
sig kamelen så hastigt att de förgäfves sökte
upphinna honom.

I början var den unge irländaren så ifrig med
sina försök att afkasta sin motståndare, att han icke
gaf akt på den åt kamelen gifna signalen. Icke
förrän kamelen åter inträdde i passet och de branta
sandväggarne kastade sina mörka skuggor framför 
honom, märkte han att han bortfördes från sina
kamrater.

Ända tills detta ögonblick hade han fortsatt sina
bemödanden att lossa sheiken från dennes fäste på
puckeln. Då han märkte den nya faran, afstod han
från detta beslut, och började att lösgöra sig sjelf.

Sannolikt skulle detta hafva utfallit lika svårt
ty den gamle araben hade trädt sina senfulla 
fingrar inom det bälte som fasthöll midshipmannens
huggare, och han höll så fast i detsamma, som om
hans lif berodde på att icke släppa taget.

Sysselsatt med den packning han så oförmodadt
fått, tänkte araben icke på att söka hämta upp
grimman, som släpade, utan styrde djuret endast
genom sin röst. Men liksom det hände kamelen
föregående natt, fastnade grimman nu åter i hofven och
kamelen föll omkull.

Lasten föll af, beduinen och hibernianen lågo
tillsammans på marken, båda, om icke farligt skadade,
åtminstone så genomskakade, att de för några
sekunder förlorade medvetandet.

Ingendera hade ännu fullt hämtat sig från fallet, 
då Harry Blount och Colin, tätt följande dem i
spåren, stannade bredvid det utsträckta paret; och
hvarken araben eller irländaren voro fullt rediga, då
en skara af främlingar omringade dem och tog
hela sällskapet i beslag, hvarunder de skreko likt
en skara af onda andar.

Det skott sheiken aflossat, hade, om det ock
förfelat den åsyftade verkan, dock för de tre
flyktingarne varit nästan lika olycksbringande. Det
hade väckt araberna i lägret, hvilka ånyo begåfvo
sig ut och anlände just lagom för att bevittna
kamelens störtande.

Englands modige representant och den kalle
unge skotten betogos af för stor öfverraskning att
hinna tänka på motstånd eller flykt, medan den
irländske midshipmannen ännu var halft medvetslös.

Saken slutade så att alla tre blefvo gripne och
förda genom passet till strandröfrarnes läger. 

</chapter>
<chapter name="XXXV. Oklädda midshipmän">
<h3>XXXV. Oklädda midshipmän.</h3>
Gossarne anlände till <i>douaren</i> — så kallas ett
arabläger — lika ogerna som båtsmannen Bill hade
gjort, och de inträdde i tälten med lika liten
ceremoni, och i en vida mindre passande skrud, ty de
hade alla tre blifvit afklädda alla sina kläder, med
undantag af skjortan.

Detta var den enda persedel deras fångvaktare
låtit dem behålla, och de kunde gerna varit den
förutan också, ty det fanns icke en tråd på
densamma, som icke var genomdränkt af vatten.

Hvarje persedel blef föremål för en särskild
träta, och mer än en af dessa ledde till en tvist,
som var nära att afgöras med sablarna.

På detta sätt blefvo deras jackor och byxor,
deras mössor och skor, deras huggare, bälten och
diverse saker delade emellan de grälande och
skrikande männen.

Ni förutsätter måhända att blygsamhet manade
dem att låta de olycklige behålla skjortan? Men det
är ett fullkomligt misstag, ty en sådan känsla
finnes icke i beduinens bröst.

Skälet till att de tillätos behålla linnet, var att
den snåle gamle sheiken, hvilken efter att hafva
kommit sig för efter den döfvande verkan af fallet,
gjorde anspråk på alla tre såsom <i>sina</i> fångar och
<i>deras skjortor</i> såsom hans tillhörighet.

Hans anspråk på deras personer förnekades
icke, fångarne tillhörde honom enligt bruket i
Sahara. Så skulle det också förhållit sig med deras
kläder, om tillfångatagandet blifvit fullständigt
utfördt; men som det kunde bli tu tal om den saken,
hade delning af kläderna blifvit påyrkad och
samtycke dertill lemnadt. Sheiken hade likväl icke 

velat låta skjortorna gå ifrån sig, utan högljudt
förklarat att de tillhörde kroppen.

Efter en stunds tvist om denna kinkiga sak,
blefvo de honom tillerkända, ocn våra midshipmän
sparades chikanen af att inträda i det arabiska
lägret i paradisdrägt.

De befunno sig nu ansigte mot ansigte med
Bill, som icke var en bit bättre klädd än de; ty
fastän den gamle örlogsmannen ännu låg för ankar
hos den svarte sheiken, hade hans tillhörigheter
långt för detta blifvit utdelade i douaren, och det
fanns knappast ett tält som icke innehöll något af
hvad han en gång kallat sitt.

Hans unga kamrater tillätos icke närma sig
honom. De voro den andre sheikens egendom och
omringades nu af de inkarnerade qvinnofurier, som
tillhörde araberna.

Efter att hafva tillåtit sina sköna följeslagarinnor 
med deras unga telningar att för en stund
roa sig med att på deras vanliga sätt hälsa
främmande fångar, skyndade den gamle sheiken att
också rädda <i>sin</i> egendom, samt förde gossarne till ett
ställe i skuggan af hans tält, der de tillätos
tillbringa återstoden af natten, om icke i sömn,
åtminstone i ett slags lugn.

</chapter>

<chapter name="XXXVI. Fångarne i samtal">
<h3>XXXVI. Fångarne i samtal.</h3>
Sedan de båda sheikerna delat det byte de
öfverkommit efter korvetten, hade de beslutat att skiljas.
Japhets son skulle draga norrut till Maroccos
handelsplatser, medan Kams afkomling ämnade vända
sitt ansigte mot hemorten, till det mera tropiska
och för honom passande klimatet under Timbuctoos
himmel. Men den tillökning, som så oförmodadt 

erhållits i douaren, först i Bills skepnad och sedan i
ännu rikligare mått genom de tre unga gentlemännens 
tillfångatagande, hade något rubbat denna plan.

Skriken och trätorna hade slutat; i douaren rådde
tystnad. Stundom kunde man höra en häst gnägga,
en hund skälla, en get bräka eller en kamel fnysa,
men detta störde icke lugnet. De tre midshipmännen 
samtalade med hvarandra i låg ton, men stundom 
höjde de rösten för att tala vid Bill, som
bevakades på motsatta sidan af lägret.

De arabiska väktarne gjorde icke något afbrott
i samtalet. De förstodo icke ett ord af hvad som
sades, och så länge som deras fångars samtal icke
oroade douaren, lemnade de ingen uppmärksamhet
deråt.

»Hvad hafva de gjort åt dig, Bill?» var den
första fråga de nykomne gjorde.

»Allting som de kunnat hitta på, allting för att
göra det så otäckt som möjligt för en gammal
sjöbuss. Min kropp är lik en gammal 
sjuttiofyrapunding, försliten och full af hål lik ett mjölsåll.»

»Men hvad gjorde de åt dig, Bill?» sade Colin,
nästan bokstafligen upprepande den fråga Terence
nyss förut gjort.

Båtsmannen berättade hvad som händt honom
sedan han kommit i lägret.

»Det är klart,» anmärkte den unge skotten, »att
misshandling är det enda vi hafva att vänta oss af
dessa barbarer, som äro värre än vildar. Jag
förmodar de ämna göra oss till slafvar!»

»Säkert,» sade båtsmannen. »Så mycket ha de
låtit mig veta allaredan. Här äro två höfdingar, den
ene är den röktorre, gamle syndaren som förde er
in; den andre är en stor neger, svart som ett
spader ess. Ni såg svabben. Han är i det här tältet.
Han är <i>min</i> herre. Det blef gräl, om hvem som 
skulle ha mig och sedan spelade de om mig. Den
svarte vann, och derför hålles jag vid hans tält,
Mose moder! att en brittisk sjöbuss skall vara slaf
åt en sotig neger!»

»Hvart tror du de ämna föra oss, Bill?»

»Herren vet hvart vi skola taga vägen och om
vi komma åt samma håll.»

»Hvad! tror du att vi komma att skiljas?»

»Ja, min sann, det har jag många skäl att tro.»

»Hvarför tror du det?»

»Jo, ser ni, som jag sagt, så skall jag
inskeppas med den svarte sheiken, och jag förstod inte
något af hvad de sade, utom två ord, som jag ofta
hört under kryssningen i Guineiska viken. Det är
namnet på två stora städer långt upp i landet,
Timbuctoo och Sockatoo. Det är negerstäder, och
derföre tror jag att <i>min</i> herre går till en af dessa.»

»Men hvarför tror du att <i>vi</i> skola föras åt
annat håll?» frågade Harry Blount.

»Hvarför? emedan, master Harry, ni tillhör den
gamle sheiken, som är en äkta arab, och hvars
handelsorter ligga åt annat håll, det vill säga åt norr.»

»Det är ganska sannolikt,» sade Colin; »Bills
spådomar äro blott alltför trovärdiga.»

»Ser ni, master Colin, vi ha råkat i händerna
på landthajar. De äro för fattiga att behålla oss,
och skola sälja oss någonstädes åt några som ha
schaber att betala för oss.»

»Jag hoppas,» sade Terence, »att de icke skola
åtskilja oss. Utan tvifvel är slafveri hårdt att bära,
i hvilka omständigheter som helst, men värre om
vi skola lida det ensamme. Tillsammans kunna vi
måhända lindra hvarandras lott; jag hoppas att vi
icke skola skiljas!»

I detta hopp förenade sig alla och samtalet
afslutades. De som underhållit det, voro uttröttade
af strapatser och vaka, och, trots deras sorgliga
belägenhet, glömde de snart sina bekymmer i en ljuf
sömn.

</chapter>

<chapter name="XXXYXI. Douaren vid dagningen">

<h3>XXXYXI. Douaren vid dagningen.</h3>

De kunde ha sofvit tjugufyra timmar om de
blifvit lemnade ostörda, men så snart som solens,
första strålar syntes öfver den östra horisonten, var
hela douaren i rörelse.

Båda stammarnes qvinnor och barn syntes flytta
sig likt skuggor ibland tälten. Några suto under
kamelerna eller lågo på knä vid sidan af getterna,
och sögo från dessa djur den mjölk, som är deras
förnämsta näringsämne. Andra tömde den
dyrbara vätskan i skinnbuteljer och säckar, för att
förvara den under transporten genom ödemarkerna.

De äldre qvinnorna, hvilka sågo ut som hexor,
tillagade frukosten, som bestod af <i>sangleh,</i> ett slags
gröt, tillredd af hirsmjöl, och kokad öfver en svag
eld af kamelspillning.

Här och der syntes männen mjölka sina ston
och kameler, och några vederqvickte sig af den
allmänna drycken genom att direkte applicera sina
läppar på djurets spenar, medan andra, mera
underordnade, sysselsatte sig med att taga vara på
douarens tillbehör och ordna dem för transport till
någon annan oas.

De tre midshipmännen voro inskränkta till
blotta skjortan. Den gamle örlogsmannen var lika
tarfligt klädd, ithy att det enda plagg, som omslöt
hans seniga former, var ett par bomullskalsonger,
som hvarken voro rena eller hela i sömmarne.

Alla fyra darrade af köld i den kalla
morgonluften, ty om Saharas öken är brännande het vid
middagstiden, faller termometern om natten nästan
till fryspunkten.

Deras beklagansvärda tillstånd hindrade dem
icke från att iakttaga hvad som tilldrog sig
omkring dem. Ehuru rörelsen i douaren hindrade dem
att njuta någon hvila, bibehöllo de fortfarande sin
liggande ställning och samtalade i låg ton, under
det de observerade hvad som tilldrog sig omkring
dem.

Den unge skotten hade läst många böcker om
Amerikas prairier och vildarne derstädes. Han
påmindes derom, af hvad han nu såg i den sandiga
Sahara-oasen, der qvinnorna, behandlade sämre än
hundar, måste verkställa alla förrättningar som
kunde komma under rubriken arbete, såsom att sköta
boskapen, koka maten, taga ned och sätta upp
tälten, lasta djuren och bära den last djuren icke
mäktade transportera, och hvarvid de biträddes af
sådana stackars slafvar, som ett oblidt öde fört i
deras herrars väg. Männen hvilade lättjefullt i
förnäm vårdslöshet på sina sadeldynor eller
djurhudar, rökande på narkotiska ogräs, stolta öfver att
vara herrar till den uselhet som omgaf dem.

Colin gjorde jemförelser öfver det vilda
lefnadssättet i tvänne verldsdelar, skilda genom oceanen,
och han kom till den slutsats, att under
likartade omständigheter är menniskonaturen alltid
densamma.

Men han fick icke tid att längre filosofera
öfver dessa fenomener. Douaren kom i allmän
verksamhet, och han, jemte sina två kamrater, befalldes
att biträda röfrarne i deras arbete.

Vid en tidigare timme och ännu omildare hade
Bill blifvit ryckt ur sin sömn. Då Auroras första
strålar  glänste  på horisonten, hade hans herre 
fällt den gamle örlogsmannen att stiga upp,
tilldelande honom en grym sparkning, som nära nog
kom hans bakre del att darra.

</chapter>

<chapter name="XXXVIII. En envis kamel">

<h3>XXXVIII. En envis kamel.</h3>
Morgonmåltiden åts lika hastigt som den
tilllagades; dess tarflighet förvånade våra fyra vänner.
Äfven de mera framstående individerna bekommo
endast en helt liten qvantitet mjölk eller sangleh,
och det var endast de två sheikerna som åto hvad
som möjligen kunde kallas en ordentlig frukost,
medan de öfriga af stammen, såväl som
»halfaraberna» och negerslafvarne måste åtnöja sig med en
liten skål sur mjölk, hvaraf hälften var vatten, och
hvilken sammanblandning kallades <i>cheni.</i>

Kunde detta mål kallas frukost? Harry Blount
och Terence kunde icke tro det, men Colin
försäkrade dem att så var. Han hade läst om de
underbara försakelser öknens söner underkasta sig;
huru de kunna lefva på ett enda mål hela dagen
om, och detta knappt tillräckligt att underhålla ett
sex års barns lif, det vill säga ett <i>engelskt</i> barns.

Ofta ströfva de flera dagar utan att äta, och
då de äta ordentligt, är en drick mjölk allt hvad
de behöfva för att tillfredsställa hungern.

Colin hade rätt. Det var deras ordentliga
frukost. Han kunde hafva tillagt deras middag också;
ty de skulle troligen icke erhålla en bit förrän vid
solnedgången.

Men hvar var Colins och hans medfångars
frukost? Denna fråga intresserade dem vida mera än
beduinernas måltid. De voro alla hungriga som
hyenor, och ändock syntes ingen tänka på dem —
ingen enda erbjöd dem så mycket som en munsbit
eller en drick. Dålig som maten var anrättad af
de arabiska qvinnorna, kokad i pannor och upplagd
i träskålar, hvilka icke tycktes hafva blifvit tvättade
på flera veckor, förökade dock dess åsyn hungern
hos fångarne.

De läto genom tecken förstå att de behöfde
föda men deras bönfallande blickar och åtbörder,
voro förgäfves; icke en bit bestods dem. Deras
brutala väktare skrattade endast åt dem, liksom
hade de ämnat låta dem gå utan föda.

Det blef snart tydligt att de icke fingo svälta i
lättja. Så snart de kommit upp på fötterna, sattes
hvar och en af dem till ett göromål; en skulle samla
kamelspillning till kokbränsle, en annan måste
hämta vatten ur den grumliga dam, som varit
orsaken till att denna oas blifvit en lägerplats, medan
den tredje befalldes hjelpa till vid pålassningen af
tältsaker och skeppsspillror.

Båtsmannen Bill hölls också till sysselsättning
i ett annat ställe i douaren; och om han eller
någon af gossarne visade tecken till missnöje
öfver deras aktningsvärda sysselsättningar, gjorde en
af de två sheikerna processen kort genom att gifva
dem ett slag af en läderrem, en knölpåk eller hvad
helst för vapen som var till hands. Våra stackars
fångar märkte snart att de stodo under uppsigt af
pådrifvare, hvilka icke voro att leka med och att
motstånd här var omöjligt. I få ord: de insågo <i>att
de voro slafvar.</i>

Medan tälten hoppackades och andra
tillredelser gjordes för marschen, blefvo de vittnen till
månget för dem nytt bruk. Djurens besynnerliga
utstyrsel, korgarne som ställdes på ryggen af
kamelerna, hvilka skulle bära qvinnorna och de yngre
barnen; de små gulbruna barnungarne, som
fastbundos bakom mödrarnes rygg, kamelernas knäböjande
för att emottaga sina bördor — allt detta var en
tafla som ganska mycket skulle hafva roat våra
gossar, om de hade sett den under andra
omständigheter.

En motspänstig kamel, hvilken, enligt vanlig
sed, frivilligt underkastat sig att emottaga sin börda,
ville icke resa sig upp, sedan han blifvit lastad.
Djuret måste hafva ansett bördan för stor, ty de
arabiska kamelerna, liksom de peruvianska lamas,
hafva en ganska skarpsinnig uppfattning i detta
hänseende. Om det var af detta eller ett annat
skäl, men djuret tycktes hafva beslutat att icke
resa sig på fötterna, utan fortfor att ligga i sin
knäböjda ställning, trots alla försök att bringa det upp.

Lock och smekord, sparkningar af sandalklädda
fötter, piskslag och prygel uträttade lika litet; och
efter allt utseende hade det envisa djuret föresatt
sig att qvarblifva i oasen och låta horden draga
sina färde utan detsamma.

I detta kritiska ögonblick fick kamelens egare
ett sinnrikt påfund för att förmå djuret ändra
tankar, eller kanhända han hade begagnat sig deraf
vid något föregående tillfälle. Han tog nämligen
en brand och slog dermed på kamelens hufvud,
hvarefter han satte branden under näsborrarne, så
att djuret icke kunde andas.

Kamelen, som kände att andedrägten afbröts,
blef rädd och ställde sig genast på fötterna, till
stor förnöjelse för qvinnor och barn, hvilka
åskådade scenen.

</chapter>

<chapter name="XXXIX. Kamelernas vattnande">

<h3>XXXIX. Kamelernas vattnande.</h3>
På obeskrifligt kort tid voro tälten upptagna
och af <i>douaren</i> kunde icke upptäckas något annat
än några  bördor, balanserande på djurens ryggar.

Det sista man hade att göra var att vattna
kamelerna. Vattenförrådet för resan hade allaredan
blifvit upphämtadt ur dammen och fyldt i säckar af
getskinn.

Kamelernas vattnande tycktes vara en högst vigtig 
förrättning. Vid dess utförande iakttogs mycken
försigtighet och omsorg, så att djuren måtte erhålla
full qvantitet. Kanhända anade deras egare att de
sjelfva en vacker dag kunde komma att behöfva och
använda <i>samma</i> vatten.

Hvarje kamel tvangs att dricka, ända till dess
den stora och rymliga buken blef fullkomligt full,
och den mängd vatten, som förtärdes af hvarje
kamel, skulle för ett annat djur än en afrikansk
dromedar vara omöjligt att intaga.

Dammen, som innehöll den dyrbara drycken — det 
enda sötvatten som kunde upptäckas på femtio 
mils omkrets — var nu nära att alldeles torka 
ut. En längre tids torka — det vill säga <i>tre
eller fyra års</i> — hade gått öfver denna enstaka del
af öknen; och sjön, som förr varit ganska vidsträckt,
hade nu sammankrympt till denna obetydliga damm,
som innehöll något öfver två eller trehundra
kannor, då de två horderna slogo sig ned der, men
sedan hade vattnet dagligen förminskats, och om icke
douaren nu brutit upp, skulle den blifvit i fara att
lida af vattenbrist följande dagen. Fruktan derför hade
afhållit sheikerna att litet längre qvardröja och
ströfva omkring kusten, i hopp att kunna upptäcka
något mera strandgods från det engelska skeppsvraket.

Då de bröto upp från lägret, var dammen
nästan uttorkad. Endast femtio à sextio kannor grumligt 
vatten återstod, hvilket kunde vara tillräckligt
att fylla kamelernas stora magar, hvilka egarne
hade mätit alltför ofta att vara okunniga om den
erforderliga qvantiteten.


Det gick icke an att vårdslösa med detta
uträknade utrymme. Hvarje tum var dyrbar; och
kamelerna tvingades att svälja vattnet på ett sätt,
hvartill säkerligen naturen icke hade ämnat dem.

I stället för att dricka med munnen, tvingas
kamelerna, som tillhöra dessa röfvare i Sahara, att
släcka sin törst genom näsborrarne.

Detta tillgår så, att kamelen föres ända fram
till dammens kant, dess hufvud hålles i luften, en
tratt af trä fylles med vattnet, och den smala
ändan insättes i ena näsborren på det törstiga djuret,
som medelst denna kanal får inhämta vattnet.

Ni är färdig att fråga hvarför man sätter tratten 
i näsborrarne och icke i munnen. Våra gossar
undrade också derpå, och det var endast efter att
hafva blifvit mera bekanta med sederna i Sahara,
som de kunde utleta orsaken dertill.

Fastän i allmänhet af ett mildt sinnelag, har
kamelen, då han dricker ur ett käril, den ovanan
att flerfaldiga gånger skaka hufvudet och bortspilla
stora förråder af det framför honom stående vattnet.

Der vattentillgången är knapp, och der vattnet,
som i Sahara, utgör vilkoret för lifvet, kan icke ett
sådant slöseri få ega rum. För att förekomma detta,
har kamelernas egare lärt sina djur att dricka
genom näsborrarne.

</chapter>

<chapter name="XL. Stammarne dela sig">

<h3>XL. Stammarne dela sig.</h3>
Medan djurens rymliga magar fylldes, intogo
deras herrar endast en liten säck för sitt eget
behof. Ingen kamel tilläts att lemna dammen förr
än hans mage var full, om hvilket man var förvissad, 
då vattnet, som infördes i näsborrarne, rann ut
genom munnen.


Sedan hvart djur i sin tur sålunda blifvit fyldt,
fördes det tillbaka till den hord det tillhörde; ty
de förenade horderna hade vid denna tid skilt sig
i tvänne afdelningar, färdiga att genast begifva sig
af på sina respektive ströftåg.

Våra gossar kunde icke upptäcka någon särdeles 
skillnad emellan de två röfvaresällskap, i hvars
händer de så olyckligt fallit. Som vi allaredan
nämnt, var den svarte sheiken en afrikanare af den
äkta negertypen, med tjocka läppar, utstående
näsborrar, ulligt hår, och hälar, som sköto ut några
tum bakom fotknölarne. De flesta af hans följeslagare 
voro af samma race, men bland dem funnos
äfven några af blandad färg, med rakt hår och
kaukasiska anletsdrag, hvilka åtlydde den svarte
sheikens befallningar, eller, rättare sagdt, voro hans
egendom, det vill säga hans slafvar.

De som samlade sig omkring den gamle araben 
voro till större delen af hans egen race, fastän
deribland funnos en och annan halfportugis,
härstammande från de kolonister, som hade flytt från
kusten efter scheriffernas lysande seger vid
Marokko.

Af sådana blandade racer bestå de stammar,
hvilka glest befolka Sahara — araber, barbarer,
etiopier af hvarje färg, — alla beduiner, vandrare i den
spårlösa öknen. Det undföll icke våra gossars
uppmärksamhet, att de flesta af den arabiske sheikens
slafvar till större delen utgjordes af äkta negrer
från södern, medan den svarte sheikens slafvar till
stor del härstammade från mohrerna. Den
reflekterande Colin såg häri ett tyst bevis på
vedergällningsrätten bland folkracerna.

De båda stammarne stodo färdiga att skiljas
från hvarandra och uttala den vanliga 
afskedshelsningen: »Frid vare eder!» men det oaktadt tycktes
något qvarhålla dem i hvarandras grannskap.

Det var något som ännu skulle afgöras emellan
de två sheikerna, hvilka i afskedsstunden icke syntes 
hysa synnerlig varm vänskap för hvarandra.

Om vi i ord skulle återgifva de tankar, som
passerade genom den arabiske sheikens hufvud,
skulle de haft följande lydelse:

»Den negerlymmeln, d—n bränne honom, som
påstår att jag fått för mycket af det lyckliga bytet
på min lott. Han vill ha dessa otäcka pojkar, det
vet jag. Sultanen i Timbuctoo har gifvit honom i
uppdrag att anskaffa <i>hvita slafvar</i>, det är klart, och
slafgossar, om han kan, det är bestämdt säkert.
Dessa pojkar skulle just passa honom. Jag förstår
väl att han icke mycket bryr sig om den gamle
sjöbussen, som han narrade af mig genom sin
öfverlägsenhet på det dumma spelet helga. Nej! hans
majestät i sin jordkulestad behöfver icke sådana.
Det är gossar han söker efter, hvilka kunna passa
upp vid hans kungliga bord och gifva glans åt hans
ceremonier. Välan, han kan få dessa tre för
pengar — men för ganska mycket pengar, det lofvar jag.
De kläder vi afklädt dem äro icke af simpelt slag:
godt tyg i deras jackor och guldtränsar på deras
mössor. Gamle juden vid Wednoon skall nog
inlösa dem, likaså köpmännen i Susa; men kanske
det vore bäst om jag toge dem till Mogador, der
deras egen konsul furstligt skall betala för sådane
som dessa.»

Fatimas make var på samma sätt sysselsatt med
handelsspekulationer, hvaruti han biträddes af den
älskvärda Fatima.

»Sultanen skulle gifva tvåhundra af sina bästa
svarta slafvar för dessa tre ljusfärgade ungar,» sade
Fatima.


»Jag vet det ganska väl, ty han har sagt det
sjelf.»

»Nå, hvarför icke taga dem med?»

»Ah, det är lätt sagdt, men hur skall jag kunna
taga dem? Du vet de tillhöra den gamle araben
enligt lag, åtminstone påstår han så, fastän rätten
icke precis är på hans sida, ty om vi icke kommit
fram i tid, skulle pojkarne hafva gripit honom, i
stället för han dem. Huru som helst, så tillhöra de
nu honom, på grund af lagarne i Sahara.»

»Strunt i lagarne i Sahara!» utropade Fatima,
föraktfullt kastande hufvudet tillbaka, och hånfullt
upphöjande sina utskjutande tänder; »bara prat. Det
finnes ingen lag i Sahara, och om det också funnes, 
så vet du att vi icke ämna oss hit tillbaka.
Den summa som du kan få för dessa pojkslynglar,
är tillräcklig för hela vårt lif, och vi behöfva
aldrig mer ströfva i denna fördömda öken. Tag dem
med våld från det der gamla gula ansigtet, om du
icke kan få dem på annat sätt; men du kan narra
dem från honom genom att spela helga, i hvilket
du lätt kan öfvervinna honom. Om han icke vill
spela igen med dig, så försök att göra upp handel
med honom, och erbjud honom två af dina slafvar
för hvar och en af dem.»

Enligt detta råd af sin bättre hälft, började den
svarte sheiken, i stället för att räcka handen till
afsked, högljudt uppfordra araben till ett samtal
rörande en vigtig affär.

</chapter>

<chapter name="XLI. En insats">

<h3>XLI. En insats.</h3>
Fastan våra gossar icke förstodo de ord som
vexlades emellan de båda sheikerna, voro de dock icke
utan aning om dess innehåll. De båda männens 
rörelser och deras på gossarne ofta kastade blickar,
ledde dem till den öfvertygelsen att samtalet gällde
till hvilkendera af sheikerna de skulle öfverbringas.

Det var icke mycket att välja på i fråga om de
två sheikerna; båda syntes vara känslolösa vildar och
hade med samma grymhet behandlat sina fångar.
Gossarne kunde endast hoppas att, i händelse de
skulle öfverlåtas, man icke skulle skilja dem. Det
hade allaredan plågat dem att båtsmannen Bill var
ämnad att skiljas ifrån dem, men om de sjelfva
skulle skiljas, för att aldrig mera återse hvarandra,
blefve ännu smärtsammare.

De tre ynglingarne hade länge varit kamrater,
alltsedan de trädde i sjötjenst för sitt land. De
hade blifvit tillgifna vänner och trodde, hvad som
än kunde hända, att de bättre kunde bära sitt öde
i hvarandras sällskap. De skulle då åtminstone
hafva tillfälle att trösta hvarandra; gemensam
sympati skulle till någon del lindra den hårdaste lott,
hvaremot, om de skulle skiljas och lyda under 
herraväldet af sådana grymma uppsyningsrmän, de hade
att motse en mörk framtid.

Med smärtsamma känslor lyssnade de uppmärksamt 
på sina gripare och bevakade noggrannt deras
anletsdrag.

Efter en dryg halftimmes pratande och
gestikulerande, syntes emellan de två sheikerna en sorts
öfverenskommelse hafva egt rum.

Den gamle araben steg fram till det ställe, der
den svarte sheikens slafvar voro församlade, och
efter att omsorgsfullt hafva undersökt dem, utvalde
han tre af de största, gröfsta och friskaste bland de
unga negrerna. Dessa, afskildes från de öfriga och
ställdes på något afstånd.

»Vi skola bytas bort,» mumlade Terence, »vi
skola tillhöra den fule, svarte negern. Välan, 
kanske det blir bättre. Vi komma då i sällskap med
gamle Bill.»

»Vänta litet,» sade Colin. »Det kommer att
blifva någonting annat också, tror jag!»

Den svarte sheiken framsteg i detta ögonblick
till dem och gjorde sålunda ett afbrott i fångarnes
samtal.

Hvad ämnade han göra? Taga dem med
sig naturligtvis. Den gamle araben hade ju sjelf
letat ut åt sig de tre unga svarta, och den svarte
ämnade på samma sätt taga de tre hvita fångarne.

Så tänkte de, och som det var dem likgiltigt
hvilken de tillhörde, gjorde de intet motstånd.

Till deras missräkning utvaldes i stället för alla
tre, endast en af dem;, de andra två befalldes
genom tecken att qvarstanna på sin plats.

Det var Terence O'Connor, som visades detta
företräde, och som den svarte sheiken hade utvalt
efter en noggrann jemförelse mellan de tre
gossarne. Den irländske ynglingen egde en starkare
kroppsbyggnad än någon af hans kamrater, och
förmodligen hade detta inverkat på den svarte
sheikens val. Efter allt utseende tycktes denna
utvexling blifva helt annorlunda än hvad gossarne
föreställt sig. Det skulle icke komma att blifva karl
emot karl eller gosse emot gosse, utan tre mot en
— tre svarta för en hvit.

Detta var de vilkor man kommit öfverens om.
Den snåle gamle araben, som icke tyckte om att
skiljas från sitt byte, ville icke taga mindre än tre
för en; och härtill hade den svarte sheiken efter en
längre och högljuddare rådplägning omsider
samtyckt.

Terence leddes fram och ställdes bredvid de
tre unga svarta, hvilka, i stället för att taga saken
så allvarsamt som han, visade sina elfenbenständer 
under ett bredt grin, liksom hade eganderätten till
deras personer endast varit en affär att skratta åt.

Våra midshipmän förstodo nu att de skulle
komma att skiljas. Deras enda hopp var att
underhandlingen icke nu skulle afslutas, utan utsträckas till
ett ytterligare utbyte af de svarta emot de
återstående två hvita.

Hvad som nu följde, visade dem att det icke
var någon egentlig handel, utan ett slags spel
mellan de två sheikerna, i hvilket Terence och de tre
unga svarta utgjorde insatsen.

Då gamle Bill såg de två sheikerna närma sig
stället der eganderätten till hans person blifvit
afgjord aftonen förut, utropade han:

»De komma att spela bort er, master Terry,
och ni kommer att följa mig, ty den svarte vinner
bestämdt på den gamle araben.»

De hål i hvilka man spelat »helga» den
föregående natten, eftersöktes ånyo. Det erforderliga
antalet af »kulor» anskaffades och spelet begynte.

Det slutades på det sätt som den gamle
örlogsmannen förutspått, hvarigenom den svarte sheiken
vann och blef egare till Terence O'Connor.

Araben syntes högeligen missbelåten, och sättet
hvarpå han sprang öfver marken, bar tydligt vittne
om att han icke ville åtnöja sig med sin gjorda förlust.
När lemnade någonsin en spelare spelbordet så
länge han kunde med ny insats fortsätta sitt spel?

Två af midshipmännen tillhörde honom ännu.
Med dessa skulle han förskaffa sig <i>revanche,</i> men
antingen var lyckan emot honom, eller var han icke
nog skicklig i »ökenspel», att mäta sig med sin
svarte motståndare.

Det slutade så, att den svarte sheiken blef
egare till de tre midshipmännen, hvilka, tillika med
båtsmannen Bill, inom mindre än tjugu minuter 
efter spelets slut vandrade genom öknen, åt det håll
som ledde till Timbuctoo.

</chapter>

<chapter name="XLII. Golah">

<h3>XLII. Golah.</h3>
I deras resa öfver sandhafvet utgjorde våra fyra
vänner en del af ett sällskap, som bestod för öfrigt
af sexton män, förutom qvinnorna samt sex eller sju
barn.

Alla tillhörde de en man, den höge mörke
sheiken, som vunnit Bill och de tre midshipmännen på
»ökenspelet».

Det blef snart bekant för de hvita fångarne att
han hette Golah — ett namn som Terence
förmodade vara en afrikansk abreviation af det gamla
namnet Goliath.

Golah var förvisso en stor man — icke endast
hvad kött och ben beträffade, utan äfven i fråga om
själsegenskaper.

Vi tillskrifva honom icke den stora förmågan
att vid skenet af en lampa i ett vindsrum kunna
upptäcka en ny planet i solsystemet och bestämma
dess dimensioner, vigt och afstånd från domen i
S:t Paul; icke heller vilja vi påstå att hans
vältalighet skulle hafva gjort intryck på hans likar, med
samma kraft som en storm upprör hafsvattnet; men
det oaktadt, hade dock Golah ganska stora
kunskaper. Han var född att herrska, och skulle aldrig
underordna sin vilja någon annans.

Den sluge gamle sheiken, som först gjort
anspråk på de tre midshipmännen, hade varit
angelägen att behålla dem; men Golah hade också lust
till dem, och araben blef besegrad och skildes från
sin svarte medtäflare i en sinnesstämning, som var
allt annat än vänskaplig.
Den svarte sheiken hade tre hustrur, hvilka alla
egde vältalighetens gåfva i högsta grad, men, det
oaktadt, var en enda blick från honom tillräcklig
att tysta dem midt i ett enstafvigt ord.

Fatima, favoriten, hade sin skicklighet att
studera sin herres önskningar att tacka för sitt
inflytande.

Golah hade sju kameler, af hvilka fyra
erfordrades för att transportera honom sjelf jemte hans
hustrur, med deras barn, husgerådssaker och tält.

De tre andra kamelerna voro lastade med bytet,
som uppsamlats vid skeppsvraket.

Tolf af de fullvuxna bland sällskapet nödgades
att gå och tvingades att följa kamelerna så fort det
lät sig göra.

En bland dessa var Golahs son, en yngling
omkring aderton år. Han var beväpnad med en
lång mohrisk bössa, en tung spansk sabel och en
huggare, som blifvit tagen från Colin.

Han var den förnämsta vakten öfver slafvarne,
i hvilken befattning han biträddes af en annan
yngling, hvilken var broder till en af Golahs hustrur.

Denne yngling var beväpnad med bössa och
sabel, och både han och Golahs son tycktes tänka
att deras lif berodde på en beständig vakthållning
öfver de tio slafvarne, ty utom Bill och hans unga
vänner, var det sex andra, som blifvit
tillfångatagna, köpta, eller vunna på spel, under Golahs sista
ströftåg.

Bill påstod att två af dem voro »kroomän» —
en afrikansk race, med hvars utseende han syntes
vara bekant, och som han ofta sett verkställa
båtsmanstjenst på fartyg, kommande från någon afrikansk
kust.

De andra slafvarne voro mycket ljusare till hyn
och kallades af den gamle örlogsmannen 
»halfportugiser». Alla tycktes hafva tillbringat någon tid i
slafveri i det stora Sahara.

Under den första dagsresan hade de hvita
fångarne lärt känna det slägtskapsband som rådde
emellan deras båda vaktare och chefen Golah, och
våra stackars midshipmän kände blygsel och harm
öfver den förnedrande belägenhet hvaruti de
befunno sig.

Dessa känslor blefvo förökade dels genom
hunger och törst, dels genom det pinsamma uti att släpa
sig fram öfver den sandiga öknen under en
brännande sol.

»Jag har fått nog af detta,» sade Harry Blount
till sina kamrater. »Vi kunna måhända uthärda det
några dagar längre, men jag är icke nyfiken att
göra mig förvissad om huruvida jag kan det eller ej.»

»Alldeles; du uttalar mina tankar,» sade
Terence.

»Här äro vi fyra,» fortfor Harry, »fyra af den
nation, som skryter af att <i>aldrig vara slaf,</i> och
dessutom hafva vi här sex andra, som äro i samma
belägenhet som vi. De äro icke mycket värda, men
kunna måhända duga till något i ett upplopp. Skola
vi fyra brittiska sjöbussar låta oss alla förslafvas
af tre män — tre svarta män?»

»Det är just hvad jag tänkt på de här två
sednast förflutna timmarne,» sade Terence. »Om vi icke
döda gamle Golah och rida bort med hans kameler,
så förtjena vi att tillbringa hvarje dag i vårt lif i
slafveri.»

»Säg blott när och huru,» utropade Harry. »Jag
väntar derpå. Det finnes sju kameler. Låt oss taga
hvar sin; men innan vi gå, måste vi äta och dricka
de andra tre. Jag är hungrig.»

»Gör upp en plan, och jag vill sätta den i 
verket,» vidtog Terence. «Jag är färdig till hvad som
helst.»

»Stopp master Terence,» afbröt den gamle
båtsmannen. »Naturligtvis ämnar ni handla först och
tänka sedan, men, min gosse, ni är till hälften från
förståndet. Master Colin är den ende af er, som
har sina fem sinnen i behåll. Antag att den
långe sheiken vore död, att hans son inte lefde och
att den andre negern hvilade lugn med sina svarta
hälar vända i vädret; hvad skulle vi då göra? Vi
ha hvarken karta eller kompass. Ser ni, en resa här
är just lik en resa på hafvet, med den skillnad att
då man svälter på hafvet önskar man få sigte på land,
men då man svälter i öknen, vill man ha rätt på
vatten. Den långe negern, vår kapten, kan föra oss
ur det här hafvet i säkerhet — vi kunna det inte.
Vi måste låta honom föra oss till någon hamn, och
då göra vårt bästa att komma från honom.»

»Du har fullkomligt rätt,» sade Colin, »i att vi
icke kunna hitta vägen från den ena oasen till den
andra, men det skadar icke att beräkna alla
möjliga händelser. Sedan vi kommit till någon <i>hamn,</i>
som du kallar det, kunna vi icke då råka i en ännu
värre belägenhet der, och kanske hafva att strida
mot hundrade eller fler af dessa odjur till negrer,
i stället för tre?»

»Det är ganska troligt,» svarade båtsmannen,
»men de äro inte mer än menniskor och vi ha en
möjlighet att rå på dem. Vi kunna slåss emot män
och besegra dem, vi kunna strida emot vatten och
besegra det, men om vi strida emot brist på vatten
så bli vi öfvervunna. Naturen skall bestämdt rå.»

»Bill har rätt,» sade Terence, »och jag känner
att naturen allaredan tagit det bästa af mig.»

Medan de höllo detta samtal, märkte de att den
ene af kroomännen höll sig nära intill dem, och
tycktes lyssna till allt hvad de sade. Hans
glänsande ögon förrådde det största intresse.

»Förstår du oss?» frågade gamle Bill, vändande
sig häftigt mot afrikanen och talande i en vred ton.

»Ja, litet,» svarade kroomannen, utan att synas
bemärka det ovänliga sätt, på hvilket han blifvit
tillfrågad.

»Och hvarför lyssnar du på oss?»

»Höra hvad ni tala om. Jag tycka om gå i
engelskt skepp.  Ni tala godt för mig, jag gå med er.»

Med någon svårighet kunde båtsmannen och
hans hvita sällskap förstå kroomannens rotvälska.
De fingo af honom veta att han en gång varit på
ett engelskt skepp och hade gjort en sjöresa utmed
afrikanska kusten under handel med palmolja.
Ombord der hade han lärt sig några engelska ord.
Sedermera led han skeppsbrott på en portugisisk
brigg, som förliste på kusten af Sahara och hade
tillbringat fyra år i öknen som slaf.

Han gladde våra slafgossar med underrättelsen
att de icke hade skäl att frukta en lång fångenskap,
ty de skulle snart komma att säljas till frihet i
stället för slafveri. Golah hade icke råd att underhålla
slafvar; han var endast en tjuf som handlade med
denna vara. Han skulle sälja dem till den
högstbjudande och det kunde ju hända att någon engelsk
konsul på kusten inlöste dem.

Kroomannen sade att det icke fanns något
sådant hopp för honom eller hans kamrater, ty deras
land löste icke sina söner ur slafveri.

Då han såg att Golah hade bekommit några
engelska fångar, hade hos honom uppstigit det hopp,
att han måhända kunde inlösas ibland dem såsom
engelsk undersåte, hvartill han gjorde anspråk att
räknas på den grund att han tjenat på ett engelskt
fartyg. 

Under dagen hade de svarta slafvarne, som väl
visste hvad man fordrade af dem, samlat stycken
af torkad kamelspillning under vandringen; detta
skulle användas till bränsle vid douaren om natten.

Strax efter solnedgången kommenderade Golah
halt, då kamelerna aflastades och tälten sattes upp.

Omkring ett qvarter af sangleh utdelades åt
hvar och en af slafvarne, och som de icke hade ätit
något sedan morgonen, tycktes denna föda blifvit
betydligt förbättrad, både till utseende och lukt.
För våra gossars gommar var den delikat.

Efter att hafva undersökt sin menniskoegendom,
och synbarligen tillfredsställd med allas tillstånd,
gick Golah in i sitt tält, från hvilket kort derefter
hördes ett ljud som liknade en aflägsen åska.

Den svarte sheiken snarkade.

De två unge männen, hans son och svåger,
aflöste hvarandra under natten i att hålla vakt öfver
slafvarne.

Deras vaksamhet var alldeles obehöflig.
Utmattade och uttröttade af hunger och ansträngning,
voro fångarnes tankar icke riktade på annat än hvila.

</chapter>

<chapter name="XLIII. En dag af dödsångest">

<h3>XLIII. En dag af dödsångest.</h3>
En timme före soluppgången följande morgon
fingo slafvarne något <i>cheni</i> att dricka, hvarpå de
fortsatte sin resa.

Solen steg upp på en molnfri himmel, och
hennes strålar brände hetare än den föregående dagen,
ty icke den ringaste bris fläktade öfver den torra
ytan. Atmosferen var het och torr lik sanden
under deras fötter. De voro icke längre hungriga.
Törst — rasande, brännande törst — utsläckte eller
döfvade hvarje annan känsla.


Strömmar af svett flöto från deras kroppar, då
de arbetade sig fram genom den sjunkande sanden;
och fastän svetten strömmade från hvarje por, voro
deras strupe, tunga och läppar så torra, att hvarje
försök till samtal endast kom dem att frambringa
en mängd ljud, som liknade dödsrosslingar.

Golah med sin familj red i fronten och tycktes
icke bry sig om huruvida de andra åtföljde honom
eller icke. Hans båda slägtingar drefvo på
eftertruppen, och om någon af slafvarne visade tecken
till att blifva efter, påmindes han att skynda genom
några slag af en tjock påk.

»Säg dem att jag måste hafva vatten, eller jag
dör,» mumlade Harry till kroomannen under en hes
hviskning. »Jag är värd penningar, och om gamle
Golah låter mig dö i brist på vatten, så är han
en narr.»

Kroomannen vägrade att göra detta meddelande,
hvilket han förklarade endast skulle utsätta honom
sjelf för misshandling.

Colin vände sig till Golahs son och lät honom
genom tecken förstå att de måste hafva vatten. Den
unge svarte negern nedlät sig endast att medelst
ett grin svara derpå. Han led icke sjelf och kunde
icke hysa deltagande för någon annan.

De svartes hudar, insmorda med olja, syntes
motstå solens brännande strålar, och år af
beständig vana hade utan tvifvel härdat dem att till en
förvånande grad motstå hunger och törst. För våra
hvita fångar syntes de snarare som ofantliga
reptiler än menskliga varelser.

Sanden, på hvilken de passerade andra dagen,
var lösare än förut och benens lyftande orsakade
en trötthet, som om de gått i det hårdaste arbete.
Plågade af törstens outhärdliga qval, tänkte de hvita
fångarne  beständigt på döden, denna stora motvigt
till det menskliga lidandet. Likväl tvingade
omständigheterna dem att gå framåt, emedan de
endast genom att följa sin förare och egare, Golah,
kunde hoppas att finna någon lindring.

Hade han tillåtit dem att återvända till kusten,
hvarifrån de begynt färden, eller att hvila några
timmars tid på vägen, skulle de icke kunnat
begagna sig deraf. De voro tvungne att gå vidare,
drifne framåt af en kraft, som de icke kunde motstå.

Denna kraft var hoppet — hoppet att erhålla
något <i>sangleh</i> och litet smutsigt vatten!

Att vända tillbaka eller att blifva efter de
öfriga, skulle för dem endast medföra nya lidanden
— kanhända sjelfva döden.

En menniska som vill dö, kan kasta sig i
vattnet för att drunkna, men sedan ofrivilligt arbeta att
undkomma den död hon så obetänksamt sökt.

Samma oemotståndliga fasa för döden tvingade
våra hvita fångar att följa den svarte sheiken.

De ville icke dö — icke derföre att de egde
hem och vänner, hvilka de önskade återse, icke ens
af medfödd kärlek till lifvet, af naturen inplantad i
hvarje bröst — nej, de ville icke dö, utan att ännu
en gång hafva släckt sin törst. För att tillfredsställa
denna längtan måste de följa Golah.

En af Golahs hustrur hade tre barn, och som
hvarje hustru måste efterse sin afkomma, hade denna
qvinna svårare att färdas än hennes mindre
gynnade rivaler.

Det äldsta af hennes barn var alltför ungt att
kunna gå ett längre stycke, utan fick mesta tiden,
tillika med de andra barnen, sitta hos modren, som,
med sina tre oroliga ungar balanserande på
kamelens rygg, hade all möda att hindra dem från att
falla till marken. Detta var ett sätt att resa som
alls icke behagade henne, och hon funderade öfver
bästa sättet att på något vis blifva befriad från
åtminstone en del af sitt besvär.

Hon uttänkte således en plan att tvinga någon
af slafvarne att bära hennes äldsta barn, en gosse
om fyra år.

Colin blef det utsedda offret. Alla försök, som
den unge skotten gjorde att undvika det ansvar man
ville påtruga honom, voro fruktlösa. Qvinnan var
bestämd, och Colin måste gifva efter, dock icke
förr än hon hotat att kalla Golah till hjelp.

Detta var ett talande skäl, och den unge
negern lades på Colins axlar med benen slutna om
hans hals, och den ena handen stadigt hållande
honom i håret.

Då denna anordning var fullbordad, började
natten tillstunda och de två unga männen, hvilka
tjenstgjorde såsom vakt, skyndade framåt för att
eftersöka en passande plats för douaren.

Det var icke att befara det någon af slafvarne
skulle göra försök till flykt; ty de voro alltför
angelägna att undfå den lilla lott af föda, som skulle
tilldelas dem då man gjort halt för natten.

Besvärad af sin börda och uttröttad af det långa
oupphörliga släpet genom sanden, kom Colin icke
så fort som de öfriga. Barnets moder, synbarligen
omtänksam om sin förstföddes välbefinnande, hejdade
sin kamel och red tillbaka till barnet.

Sedan kamelerna blifvit aflastade och tälten
uppsatta, utdelade Golah aftonmåltiden, hvilken endast
bestod af <i>sangleh</i>. Qvantiteten var mindre än den
som bestods aftonen förut, men den förtärdes af de
hvita med en sådan appetit, som ingen af dem
hittills erfarit.

Båtsmannen Bill förklarade att, då han förtärde
sin lilla lott, kände han dervid en sådan njutning, 
att det ersatte honom en hel dags undergånget
lidande.

»Ah! master Harry,» sade han, »det är först nu
som vi lärt att lefva, fastän jag en gång i natt trodde
att vi höllo på att lära oss dö. Aldrig i min tid
skall jag äta förrän jag blir hungrig,» tillade han,
vändande sig till Terence; »är det inte ett präktigt
lif och är ni inte riktigt säll?»

»Det är den bästa mat man kan äta,» svarade
Terence; »och det enda felet är, att det icke finnes
tillräckligt deraf.»

»Då kan du få hvad jag lemnat af min del,»
sade Colin, »ty jag kan icke säga att det är
synnerligen godt.»

Harry, Terence och båtsmannen stirrade på
den unge skotten med det största uttryck af oro
och förvåning. Ehuru ringa den lott af <i>sangleh</i>
varit, som blifvit tilldelad Colin, hade han dock icke
ätit hälften deraf.

»Hvad går åt er, kära master Colly?» utropade
Bill med en röst som uttryckte både fruktan och
deltagande. »Om ni inte äter så dör ni.»

»Jag mår fullkomligt väl,» svarade Colin, »jag
har fått nog och någon af er kan taga det jag
lemnat.»

Fastän Colins tre följeslagare icke mer än till
hälften tillfredsställt sin hunger, vägrade de alla att
begagna sig af Colins tillbud, i hopp att han snart
skulle återfå sin appetit och äta sjelf.

Den njutning de hade erfarit vid att förtära
den lilla portion de fått, gjorde det omöjligt för
dem att förklara Colins uppförande. Hans
återhållsamhet gjorde dem oroliga.

</chapter>

<chapter name="XLIV. Colin har tur">

<h3>XLIV. Colin har tur.</h3>
Följande morgon, då karavanen bröt upp, tog
Colin åter den unge negern om hand. Han behöfde
icke ständigt bära honom, emedan gossen stundom
sprang bredvid honom.

En lång stund gick den unge skotten, med sin
anförtrodda skatt, lätt och ledigt lika fort som hans
kamrater, och var stundom till och med framom
dem. Den omsorg, hvarmed han behandlade
gossen, undgick icke Grolah, hvilken visade några
tecken till menskliga känslor, genom att gifva sina
anletsdrag ett leende, som skulle betyda belåtenhet.

Emot middagen syntes Colin blifva trött, och
blef åter efter de öfriga, likasom han hade gjort
aftonen förut. Den ängsliga modren, alltid tänkande
på sitt barns välbefinnande, stannade sin kamel och
väntade tills Colin upphann henne.

Bill hade föregående afton blifvit mycket
förvånad öfver Colins uppförande, synnerligast öfver
det tålamod, hvarmed ynglingen underkastade sig
att efterse barnet. Det låg något hemlighetsfullt
uti den unge skottens sätt att vara, hvilket Bill icke
kunde förstå. Det hade också väckt Harrys och
Terences uppmärksamhet, oaktadt resans många
besvärligheter skulle kunnat aflägsna deras tankar
från honom och hans lilla skyddsling.

På eftermiddagen syntes qvinnan drifva Colin
upp till <i>kafilan,</i> under gälla skri och med upprepade
slag af den knutiga ändan af tygeln tvingande
honom att gå framåt.

Synbarligen missnöjd med att höra den gälla,
rösten, befallde Golah henne efter en stund att sluta
upp med oväsendet och tillåta slafven att fortsätta
resan i fred.

Fastän Colin icke förstod meningen af qvinnans
ord, borde han dock insett att hon icke nyttjade
några smektermer. Den skrällande, vredgade tonen
och slagen af repet borde hafva sagt honom det,
och likväl underkastade han sig hennes förebråelser
och bestraffningar med en mildhet och ett filosofiskt
lugn, som förvånade kamraterna.

Då hans tankar icke voro alltför mycket
upptagna af den pinsamma längtan efter föda och
vatten, försökte Harry att börja ett samtal med
kroomannen och han frågade honom om betydelsen af
de ord, som den vredgade negerqvinnan så
högljudt slungat öfver den unge skottens hufvud.

Kroomannen sade, att hon kallat ynglingen ett
lättjefullt svin, en kristen hund och en otrogen fåne,
och att hon hotat att döda honom i fall han icke
ginge så fort som hon önskade.

På tredje dagen af deras resa var hettan icke
så stark som förut och följaktligen ledo slafvarne
mindre af törst och värme.

»Jag skall aldrig lida sådana dödsqval en gång
till,» sade Harry, talande om hvad han erfarit
föregående dagen. »Kanhända måste jag dö i denna
öken af brist på vatten, men jag skall aldrig erfara
så mycken smärta en gång till.»

»Hvarför det, master Harry?» frågade Bill.

»Emedan jag icke kan glömma min erfarenhet
i natt, att ju större längtan efter vatten är, ju större
blir njutningen af att tillfredsställa detta begär, och
att blott tänka sig en sådan sällhet, kan lindra allt
hvad jag hädanefter må komma att lida.»

»Ja ja men, det är inte så utan att master Harry
har rätt,» svarade båtsmannen, »för jag kan inte låta
bli att tänka på hur rar vår qvällsvard var i natt,
och jag önskar bara att den skall smaka lika bra i
qväll.»

»Vi hafva lärt oss någonting nytt,» sade Terence;
»nytt åtminstone för mig; och jag skall veta huru
jag lefver, om jag kommer der jag har öfverflöd.
Hitintills har jag varit lik ett barn — ätit och
druckit halfva mitt lif, icke derföre att jag behöfde det,
men emedan jag icke förstod bättre. Der ha vi
Colin; han tyckes icke förstå att värdera
arabernas utmärkta sätt att lefva, eller måhända han
förstår det bättre än vi. Kanhända han väntar på att
förskaffa sig en bättre appetit, så att han med ännu
mera njutning skall kunna tillfredsställa den; men
hvart tog han nu vägen?»

De sågo sig omkring och funno att Colin ännu
en gång blifvit efter med barnet och att modren
väntade på honom.

Harry och Terence gingo vidare under
förmodan att de snart skulle se sin kamrat obarmhertigt
påföst af den uppretade negrinnan. Men Bill
stannade, intresserad af att bevittna scenen.

Några minuter derefter påskyndades den unge
skotten med barnet af den uppretade hexan,
hvilken ännu en gång tycktes vara i högsta raseri öfver
Colins ovilja eller oskicklighet att hålla jemna steg
med karavanen.

»Ja ja, jag begriper hur det är fått.» sade Bill
sedan han en stund stått och åskådat Colins
misshandling. »Master Colin har tur. Jag undrar inte
på att han vill kånka på den svarta ungen.»

»Hvad är det, Bill, hvad har du kommit
underfund med?» frågade Terence och Harry i ett
andedrag.

»Jo, nu vet jag hvarför master Colin inte ville
äta sin middag i går.»

»Välan, hvarför då?»

»Jo, jag begriper att qvinnans ilska bara är
låtsad och att hon är en gammal skälm.»

»Prat, Bill, det är endast inbillning,» sade Colin,
som med barnet på axlarne nu vandrade sida vid
sida med sina kamrater.

»Det är inte inbillning af mig,» svarade Bill,
»men det är qvinnan som inbillar sig att ni är en
vacker pojke. Hvad är det hon ger er, master
Colin ?»

Colin, som ansåg det vara omöjligt att dölja sin
lycka, berättade att qvinnan, då hon kunnat göra
det utan att blifva sedd, gifvit honom en hand full
torra fikon, samt en dryck kamelmjölk ur en
läderbutelj, hvilken hon dolde under sin kappa.

Oaktadt den åsigt de nyss uttalat öfver den
njutningen att tillfredsställa en förlängd törst och
hunger, gratulerade Colins följeslagare honom till
hans lycka, allesammans förklarande sig villiga att
taga vård om det mörka barnet, förutsatt att de blefve
belönade på samma sätt.

De hade vid detta tillfälle ingen aning om att
Colins förmodade lycka snart skulle blifva en källa
till stora ledsamheter för dem alla.

</chapter>

<chapter name="XLV. Båtsmannen Bills experiment">

<h3>XLV. Båtsmannen Bills experiment.</h3>
Denna dag blef mycket varm på eftermiddagen,
och ändock red Golah med sådan häftighet, att det
fordrades den största ansträngning för slafvarne att
icke låta afståndet emellan honom och dem blifva
alltför stort.

Detta sätt att resa blef alltför svårt för Bill,
som förlorade hvarje tecken till tålamod.

Han var ur stånd att gå längre, tyckte han,
eller om han icke var helt och hållet ur stånd att
röra sig, så var han bestämdt ovillig att göra det,
och derföre satte han sig ned.

Ett regn af slag haglade öfver honom, men 
verkade ingen förändring, och han kunde icke förmås
att flytta sig från stället. De två unga männen,
hvilka tjenstgjorde som vakt, visste icke hvad de
skulle göra, och sedan de uttömt sina krafter i
slående argumenter, tillika med en mängd sparkningar,
anmälde de omsider förhållandet för Golah.

Sheiken vände ögonblickligt om sin kamel och
red tillbaka.

Innan han hunnit till stället, hade de tre
midshipmännen användt all sin vältalighet att förmå
Bill följa sig, och kroomannen hade äfven förenat
sig med dem, samt uppmanat Bill, att, om han satte
något värde på sitt lif, stiga upp innan Golah
hunne anlända, »ty,» förklarade de, »det odjuret skall
icke visa någon barmhertighet.»

»För Guds skull,» utropade Harry Blount, »om
det är dig möjligt att stå upp och gå ett litet stycke,
så gör det!»

»Försök att röra på dig,» sade Terence, »och
vi skola hjelpa dig. Kom, Bill, för dina vänners
skull, och försök att gå. Golah är helt nära oss.»

Terence och Colin fattade härvid tag i Bill
och försökte att få honom upp på fötterna, men
den gamle förblef envist qvar på marken.

»Det är nog möjligt att jag kunde gå en bit
till,» sade han, »men jag vill inte. Jag har haft
tillräckligt af det här. Jag ämnar rida och låta
Golah gå. Han duger bättre dertill än jag. Nu,
gossar, skola ni inte vara så tokiga och bli ledsna
för min skull. Ni har inte annat att göra än att se
på, och ni skola få se någonting. Om jag inte har
ungdom och skönhet, som master Colly, att förskaffa
mig tur med, så har jag erfarenhet som skall ge
mig den.»

Då Golah kom till stället der båtsmannen satt,
underrättades han om hvad som orsakat uppehållet,
och att de vanliga medlen hade förfelat att göra
verkan.

Han syntes icke missnöjd med underrättelsen,
tvärtom, uttryckte hans anletsdrag snarare belåtenhet.

Med lugn ton befallde han slafven att gå upp.

Den trötte båtsmannen hade sårade fötter, och
var nära nog utmattad af hunger och törst.
Dessutom ville han göra ett försök, både för sin egen
och sina unga följeslagares skull.

Han bad kroomannen att underrätta sheiken
det han ville resa vidare, om han tilläts att rida på
en af kamelerna.

»Du vill tvinga mig att döda dig?» utropade
Golah, sedan han hört slafvens ord, »du vill narra
mig att förlora det jag betalt för dig, men det skall
icke ske. Du måste gå, jag, Golah, har sagt det.»

Båtsmannen svor pa att det icke fanns någon
annan möjlighet att förmå honom komma framåt,
än att tillåta honom att rida.

Detta svar på sheikens billiga anspråk
meddelades genom kroomannen; och för ett ögonblick
syntes Golah förlägen, hvad han skulle taga sig till.

Han ville icke döda slafven, sedan han sagt att
han måste gå; icke heller ville han tillåta honom
att rida, emedan karlen då skulle fått sin vilja fram.

Han stod en minut villrådig; derefter drog ett
förfärligt leende öfver hans anletsdrag. Han hade
besegrat svårigheten. Han tog kamelens tygel, samt
band den ena ändan fast vid sadeln och den andra
omkring båtsmannens handlof. Den stackars gamle
Bill gjorde visserligen motstånd, men var som ett
barn i den starke svarte skeikens händer.

Golahs son och svåger stodo bredvid, med
uppspända bössor, och den första rörelse af Bills
följeslagare skulle hafva blifvit en signal att gifva eld.

Då fastbindningen var slutad, befallde sheiken
sin son att leda fram kamelen, och båtsmannen
släpades hastigt öfver sanden.

»Nu går du!» utropade Golah, utom sig af
förtjusning; »och vi bära dig icke, ej heller rider du?
<i>Bismillah!</i> Jag är din herre!»

Smärtan af att färdas på detta sätt var alltför
stor att länge kunna uthärdas, och Bill måste taga
till fötterna och gå som förut. Han var besegrad.
Men till straff för det besvär han förorsakat sheiken,
tvingade denne honom att gå bunden vid kamelens
svans den återstående delen af dagen.

Hvar och en af de hvita slafvarne hade en
gång trott sig ega alltför mycket mod, att tillåta
någon behandla dem sjelfva eller deras vänner så
som Bill blifvit behandlad denna dag; men ehuru
ingen af dem saknade verkligt mod, var dock det
stolta sinnet nedböjdt af en makt, för hvilken alla
lefvande varelser måste gifva vika.

Denna makt var hungern; och det finnes intet
djur så vildt eller fruktansvärdt, att det icke fromt
underkastar sig herraväldet af den, som befaller
öfver dess föda. Men det är en makt som måste
brukas med urskiljning, ty eljest kan det hända att
offren, bragta till förtviflan, öfverfalla och döda sina
vaktare. Golah hade den klokheten att begagna
sig deraf med önskad verkan; ty genom denna
makt och med tillhjelp af två ynglingar,
beherrskade han lätt alla dessa, hvilka under andra
omständigheter skulle hafva gjort gällande sin rätt till
friheten.

</chapter>

<chapter name="XLVI. En orättvis belöning">

<h3>XLVI. En orättvis belöning.</h3>

Nästa morgon då uppbrott gjordes, nedlät sig
Golah att underrätta fångarne om att de samma
dag på eftermiddagen skulle anlända till en källa,
der de skulle stanna två eller tre dagar.

Kroomannen berättade denna nyhet för
gossarne, som voro förtjusta öfver utsigten att få hvila
sig och ha riklig tillgång på vatten.

Harry hade sedermera ett längre samtal med
kroomannen, som uttryckte sin förvåning öfver att
de hvita fångarne voro så villiga att gå åt det håll
sheiken förde dem.

Detta var ett ämne hvaröfver Harry och hans
sällskap ej hade reflekterat, dels emedan de icke
tänkt på att Golali ämnade företaga en längre resa,
och dels emedan de antogo att hurudan hans afsigt
än var, skulle han icke ändra den, hvad de än
måtte föreslå honom.

Kroomannen tänkte annorlunda. Han
underrättade dem, att om de fortsatte den kosa de nu
följde, skulle de komma långt in i det inre af
landet, möjligen till Timbuctoo. Han föreslog att man
skulle öfvertala Golah att föra dem till någon hamn
vid kusten, der de kunde lösas af en engelsk konsul.

Harry förstod vigten af kroomannens
iakttagelser, och efter en rådplägning med kamraterna
beslöts att de samma afton skulle begära ett samtal
med Golah.

Kroomannen lofvade sitt biträde som tolk, och
skulle göra allt hvad han förmådde att tala till
deras förmån. Måhända skulle han öfvertala sheiken
att förändra resplan, genom att säga honom att han
skulle finna vida bättre afsättning och få mera
betaldt för fångarne, på något ställe der fartyg komma
och gå, än i det inre af landet.

Sedan tillade han hemlighetsfullt, att han skulle
vilja varna dem för en sak, men då Harry bad
honom förklara sig, hade han icke lust dertill.

Omsider blef han likväl mera meddelsam, och 
sade att han var öfvertygad om att Colin aldrig
skulle lemna öknen.

»Hvad vill det säga?» frågade Harry.

»Han blifva dödad. Sheiken döda honom.»

Fastän han gissade till skälet för denna
förmodan, nödgade Harry honom att tydligare förklara
sig.

»Om Golah se ungens mor gifva ynglingen en
litet fikon, en droppe drick, han döda honom,
säkert bestämdt. Jag se; en, två, några mera se.
Golah ingen narr. Ungen se också; Golah döda
yngling och ungens mor.»

Harry lofvade att varna sin kamrat för faran
och rädda honom, innan Golah skulle hinna fatta
någon misstanke.

»Nej, icke duga,» sade kroomannen, och
underrättade Harry, att om den unge skotten vägrade
att taga emot en ynnest af qvinnan, skulle hennes
sårade fåfänga vända hennes tycke för honom i ett
bittert hat, och då skulle hon uttänka medel att
öfver honom framkalla Golahs vrede — en vrede,
som säkert skulle blifva lifsfarlig för dess föremål.

»Hvad kan jag då göra för att rädda honom?»
frågade Harry.

»Inte,» svarade kroomannen. »Ni inte kunna
göra, endast bedja Gud. Golah hustru kär i honom,
han säkert måste dö.»

Harry underrättade båtsmannen och Terence om
hvad kroomannen sagt honom.

»Jag tror att han har rätt,» sade Bill.
»Naturligtvis, om den svabben Golah kommer under fund
med att en af hans hustrur tycker om master Colly,
så blir det tvärt slut med den stackars pojken. Han
kommer att dödas och kanhända ätas upp.»

»Troligt nog,» instämde Terence. »Och skulle
han förakta hennes vänlighet, kunde hennes hämnd
blifva lika farlig som Golahs. Jag fruktar att
stackars Colin råkat illa ut.»

»Det är med master Colly som med Josef, då
han råkade ut för Potifars hustru,» sade Bill.

»Ja,» svarade Harry; »den lilla affären tilldrog
sig också i den här delen af verlden, men vår vän
har utsigt att bli mycket olyckligare än Josef. Jag
begriper icke hur vi skola kunna hjelpa honom.»

»Der står han nu igen omkring hundra
kabellängder akterut,» sade Bill, och såg sig tillbaka.
»Och der är den gamla qvinnan också; se så hon
ser sig omkring, medan Colin äter fikon och dricker
kamelmjölk, och då är jag nära att dö af brist på
en droppe vatten! Gamle Golah är bestämdt stolt
öfver den stora omsorg han har om hans barn, men
blir det inte väsen af då han får veta något mera,
då är det väl.»

»Gud hjelp oss!» svarade Harry. »Colin hinner
snart upp oss och då skola vi tala vid honom.»

Harry hade rätt. Colin upphann dem strax
derpå, efter att som vanligt hafva blifvit pådrifven af
negrinnan, hvilken tycktes högeligen uppretad öfver
det besvär han gjorde henne.

»Colin,» sade Harry, »du måste hålla den der
qvinnan från dig. Hennes partiskhet för dig har
redan väckt andras uppmärksamhet. Kroomannen
har just nu sagt oss att du icke kommer lefvande
ur öknen, att Golah hvarken är blind eller dåraktig,
och att, om han får den ringaste misstanke att
qvinnan visar dig någon välvilja, om den icke bestode i
mer än att gifva dig ett fikon, så skall han döda dig.»

»Men hvad kan jag göra?» frågade Colin. »Om
qvinnan skulle komma till dig med en handfull
fikon, och gifva dig mjölk att dricka, kunde du säga
nej då?»

»Nej, det kunde jag bestämdt icke. Jag skulle
blott önska att ett sådant tillfälle erbjöde sig; men
du måste på ett eller annat vis hålla henne från
dig. Du får icke dröja efter, utan hela tiden hålla
dig bland oss.»

»Om du visste,» frågade Colin, »att du kunde
släcka din törst genom att dröja några steg efter,
skulle du icke göra det?»

»Det vore en stark frestelse och jag skulle
måhända gifva efter derför; men jag får lof att säga
dig att du sväfvar i fara.»

Dagen blef hetare och hetare, och på
eftermiddagen hade slafvarnes lidanden nått sin höjd. Bill
tycktes vara svårare ankommen än någon af hans
sällskap. Plan hade sträfvat sig fram i verlden
under mänga år och skadat sin kropp genom
öfveransträngning i många klimater, och det anfall som törst
och hunger nu gjorde på honom, tillintetgjorde hans
kraft, som aftog med hvarje timme.

Han hade största svårighet att röra sig, och hans
tunga var så hoptorkad, att, då han skulle försöka
tala, klibbade den fast vid gommen, Han sträckte
sina händer mot Colin, hvilken, sedan han blifvit
varnad af  kamraterna, hållit sig till de öfriga.

Colin förstod tecknet och lade gossen på den
gamle mannens skuldror. Bill hoppades att
modren skulle belöna honom för det han tog vård om
hennes barn, liksom hon hade gjort med hans
företrädare, och för att göra sin sak rigtigt, lagade han
att han blef efter karavanen.

Golahs son, som sett den gamle båtsmannens
utmattade tillstånd, satte sig emot att han skulle
belastas med barnet, och pekade på Harry och
Terence. Men Bill var envis att behålla sin skatt, och
med en förbannelse öfver den otrogne narren läto
de honom få sin vilja fram.

En kort stund derefter stannade barnets moder
sin kamel och de tre midshipmännen gingo henne
obemärkt förbi. Den gamle båtsmannen skyddade
sig fram så fort som hans uttröttade ben det tilläto,
för att emottaga den efterlängtade belöningen. Men
den stackars karlen blef grymt bedragen i sina
förhoppningar.

Då qvinnan såg hvem som bar hennes barn,
yttrade hon två eller tre ord i skarp, vredgad ton,
hvarefter barnet genast nedsteg från båtsmannens
rygg och sprang det fortaste det kunde till henne.

Bills belöning blef en störtsjö af smädeord,
tillika med ett regn af slag från den knutna ändan
af grimskaftet. Han försökte att undvika straffet
genom att skynda undan, men kamelen tycktes
förstå det afstånd som han borde hålla emellan
ryttarinnan och båtsmannen, så att den förra kunde
utdela och den senare emottaga slagen med den
bästa verkan. Då Bill ändtligen hann upp sina
följeslagare, buro hans nakna axlar rosenfärgade bevis
på qvinnans skicklighet i att handtera repändan.

Då hon red förbi Colin, som åter tagit vård
om barnet, gaf hon den unge skotten en blick som
tycktes säga: »Du har förrådt mig!» och utan att
vänta på en blick till svar, red hon framåt för att
förena sig med Golah, som red i spetsen för
karavanen.

De svarta slafvarne tycktes högeligen roade af
båtsmannens missöde. Händelsen hade väckt upp
deras bortdöende energi, och resan fortsattes under
mera liflighet än förut.

Bills motgång hade så pass återställt honom,
att han litet derefter kunde tala; och då han gick
bredvid midshipmännen hörde de honom mumla den
ena eden efter den andra på god engelska.

</chapter>
<chapter name="XLVII. Den yattenlösa källan">

<h3>XLVII. Den yattenlösa källan.</h3>
Golah hoppades att framkomma till oasen tidigt
på aftonen, och hela karavanen närde den
förhoppningen att snart få riklig tillgång på vatten.

Det var väl att de voro lifvade af detta hopp,
ty eljest skulle båtsmannen Bill och tre eller fyra
andra i förtviflan hafva stupat på marken, fysiskt
oförmögne att röra sig vidare. Men hoppet att få
vatten, som skulle finnas endast några få mil
framför dem, gaf dem beslutsamhet, styrka och lif.
Matta och svaga släpade de sig fram, nästan vansinniga
af naturens otillfredsställda fordringar, och strax
efter solnedgången lyckades de framkomma till
brunnen.

Den var torr!

Icke en droppe af det mycket efterlängtade
elementet glänste i dess fördjupning, der de hade
hoppats att finna det.

Bill och några af de andra slafvarne sjönko till
marken, mumlande böner till Gud om en
ögonblicklig död.

Golah var högst uppretad på allting, och hans
hustrur, barn, slafvar och kameler, som kände till
hans lynne, rusade hit och dit för att komma ur
hans närhet.

Hastigt tycktes han hafva beslutat sig för
någonting i denna förfärliga belägenhet, och hans
vrede lade sig till någon del.

Lossande den sista vattensäcken från en af
kamelerna, hällde han en liten kopp deraf för hvarje
person i <i>kafilan.</i> Hvar och en undfick sedan litet
<i>sangleh</i> och ett par stora fikon.

Alla befalldes nu att begifva sig åt Vestern,
dervid Golah visade vägen. Denna kust låg i
rät vinkel men den de hade följt under den
tidigare delen af dagen.

Några af slafvarne förklarade att de icke
kunde gå vidare; men sedan de blifvit kittlade med en
käpp, insågo de att de hade misstagit sig.

Tillämpningen af Golahs knölpåk uppväckte
domnade krafter, hvilka de icke trott sig ega.

Efter att hafva skridit framåt omkring två mil
från den torra källan, gjorde Golah tvärt halt,
dervid han gaf sina följeslagare några befallningar i
en låg ton.

Kamelerna fördes genast i en cirkel, och
nödgades att knäfalla, medan deras packning lyftades af
dem.

Under tiden hörde de hvita fångarne röster och
tramp af hästhofvar.

Den svarte sheiken, med sin högt uppdrifna
hörselförmåga, hade upptäckt främlingars
annalkande. Detta hade föranledt honom att göra halt.

Då bullret kommit litet närmare, utropade
Golah på arabiska:

»Är det fred?»

»Det är fred,» blef svaret och då främlingarne
kommo närmare vexlades helsningarna: »Frid med
er, frid vare med alla här, och med edra vänner!»

Karavanen som de mött bestod af omkring
femton eller tjugu män, samt några hästar och
kameler. Sheiken, som kommenderade densamma,
frågade Golah hvarifrån han kom.

»Från Vestern,» svarade Golah, låtande dem
förstå att han reste samma väg som de.

»Hvarför höll ni icke då ut tills ni kom fram
till källan?» blef nästa fråga.

»Den ligger för långt borta,» svarade Golah.
»Vi äro ganska trötta.»

»Det är icke långt dit,» sade sheiken, »icke 
mera än omkring tre mil. Ni gjorde klokare i att
begifva er dit.»

»Nej, jag tror det är omkring dubbelt så långt,
och vi vänta tills i morgon.»

»Det göra vi icke. Jag vet att brunnen icke
är långt borta, och vi skola komma dit i afton.»

»Det är bra,» sade Golah; »gån och måtte Gud
vara med er. Men stanna, han I någon kamel att
sälja?»

»Ja, en bra kamel. Den är litet trött nu, men
blir stark tills i morgon.»

Golah visste att en kamel, som de ville sälja
honom denna natt, skulle vara någon som knappt
skulle kunna röra sig, någon som de tviflade på
kunde följa dem mycket längre på vägen. Den
svarte sheiken kände sina egna affärer bäst, och
önskade att de skulle tro sig hafva narrat honom.

Efter några minuters ordvexling lyckades han
att köpa kamelen, för hvilken han gaf ett par
täcken, en skjorta och den huggare som blifvit tagen
från Terence. Kamelen hade ingen last, och dess
egare hade under senare tider haft mycket besvär
för att tvinga honom att följa karavanen.

Främlingarne fortsatte strax derpå sin resa i
den riktning der den uttorkade brunnen var belägen. Så
snart de kommit ur sigte, gaf Golah befallning att
ånyo pålästa kamelerna och återtaga den afbrutna
marschen. För att uppmuntra slafvarne att fortsätta
resan, lofvade han att kamelen som han köpt skulle
slagtas till frukost följande morgon, och att de skulle
få hvila upp sig i skuggan af tälten hela följande
dagen.

Detta löfte hade utan tvifvel den förmodade
verkan, att upplifva de sjunkande krafterna, och de
gingo ända till nära dagningen, då den nyss inköpta
kamelen lade sig ned och filosofiskt emotstod hvarje
försök att förmå honom fortsätta resan.

Han var utsliten af arbete och hunger, och
kunde icke resa sig på fötterna.

De andra kamelerna stannades och aflastades,
tälten uppsattes och anordningar gjordes för att hvila
ut hela dagen.

Sedan något torrt ogräs blifvit samladt till
bränsle, fogade Golah anstalt om att infria sitt löfte att
gifva dem tillräckligt med föda.

Han gjorde en ögla på ena ändan af ett rep,
satte det omkring undre käken på kamelen och drog
hufvudet så nära svansen som möjligt, hvarefter
repet sattes fast vid svansroten.

Fatima, favoriten, stod bredvid, hållande ett
kopparkärl, medan Golah öppnade en ådra på ena
sidan af djurets hals, nära bröstbenet. Blodet
rusade ut i strömmar, och innan kamelen utstött sitt
sista andedrag, var kärlet fyldt mera än till hälften.

Kärlet sattes sedan öfver elden och blodet
kokades samt omrördes med en sticka, tills den blef
tjockt som en gröt. Derefter togs det af elden, och
sedan det kallnat, liknade det både till färg och
beskaffenhet lefvern hos en nyligen slagtad stut.

Denna föda utdelades bland slafvarne, och
förtärdes begärligt af dem.

Kamelens hjerta och lefver lät Golah koka för
sig och sin familj, och det oansenliga kött, som fanns
på benen, skars i skifvor och hängdes upp i solen
för att torka.

I kamelens mage fanns omkring en och en half
kanna vatten, tjockt och grumligt af den föda djuret
senast förtärt, men det hälldes i alla fall
omsorgsfullt i ett getskinn och förvarades för framtida behof.

Inelfvorna  tillvaratogos äfvenledes och hängdes
att torka i solen, för att efterhand blifva föda åt
slafvarne.

Denna dag hade Harry och Terence, åtföljde af
kroomannen, begärt ett samtal med Golah, och, de
tilllätos att sitta ned vid dörren af hans tält, medan
de samtalade med honom.

Harry tillsade kroomannen att underrätta deras
herre, att, om han förde dem till någon hamn, skulle
han erhålla ett högre pris för dem, än hvad han
kunde få inuti landet.

Golahs svar på denna underrättelse var, att han
betviflade dess sanningsenlighet; att han icke tyckte
om städer vid hafvet; att hans planer icke lågo åt
det hållet, och att han var angelägen om att komma
till Timbuctoo så snart som möjligt. Vidare påstod
han, att om alla hans slafvar voro kristna hundar,
som kommit till landet på fartyg, så hade det
kunnat vara mödan värdt att taga dem till någon hamn
der de kunde lösas, men som de flesta af dem voro
från länder, som icke igenlöste sina undersåter,
tjenade det icke till att föra dem till kusten, der de
måhända kunde rymma från honom, och då hade han
haft allt sitt besvär för ingenting.

Han blef derpå tillfrågad om han icke ville
försöka att sälja de hvita fångarne jemte de två
kroomännen till någon slafhandlare, som kunde taga dem
till kusten och der afyttra dem.

Golah ville icke lofva detta, ty då skulle han
vara tvungen att sälja dem i öknen, der han icke
kunde få deras halfva värde.

Den enda underrättelse de af honom erhöllo var
den, att de kunde vara säkra på att få se den
vidtberyktade staden Timbuctoo — det vill säga, om de
voro nog starka att kunna uthärda med resans
svårigheter.

Efter att hafva tackat Golah för hans 
nedlåtenhet att lyssna till deras anhållan, aflägsnade
kroo-mannen sig, åtföljd af de andra, hvilka nu, för
första gången, begynte inse sin förfärliga belägenhet.
Tillräcklig föda och en dags hvila hade kommit de
hvita slafvarne att vända sina tankar från det
närvarande till framtiden.

Harry Blount och Terence funno Colin och
Bill väntande på deras återkomst.

»Välan, hur låta nyheterna?» frågade Bill då de
kommo närmare.

»Mycket illa,» svarade Terence. »Det finns icke
något hopp för oss; vi skola gå till Timbuctoo.»

»Nej, jag går inte dit,» sade Bill, »om det låge
i en annan verld, kunde jag kanske snart få se
stället, men i den här verlden aldrig — aldrig!»

</chapter>

<chapter name="XLVIII. Källan">

<h3>XLVIII. Källan.</h3>
Helt tidigt den följande morgonen började
karavanen tåga vidare mot Vestern. Grolah nödgades följa
detta väderstreck, för att skaffa sig förråd af vatten,
fastän det icke förde honom närmare hans mål.

De hade två dagsresor innan de kunde hinna
till någon källa. Grolah, som var förargad öfver
detta dröjsmål, var vid mycket dåligt lynne och
missnöjd med allting.

En del af detta dåliga lynne fick den kamel han
red uppbära, och djuret drefs långt framom de andra.

Sheikens vrede föll också på hans hustrur, hvilka
icke redo nog fort, och sedan på slafvarne, som icke
följde nog tätt i hälarne på kamelerna. Hans son
och svåger blefvo emellanåt högtidligen förbannade
i profetens namn, för det de icke pådrefvo
slafvarne fort nog.

Innan man hunnit till källan, voro de hvita 
slafvarne i ett ganska bedröfligt tillstånd. Deras fötter
voro sargade och stekta af den heta sanden, och som
de kläder de tillåtits bära icke tillräckligt skyddade
dem mot den brännande solen, voro deras hals
och ben förbrända och blödande.

Inelfvorna och det mesta af köttet efter den
slagtade kamelen hade för längesedan blifvit förtärdt,
likaså det dåliga vattnet ur dess mage.

Colin hade åter lagat att han kommit i gunst
hos sheikens hustru, och tilläts att hafva omsorg om
barnet; men den lilla föda och dryck han undfick
derför blefvo dyrt betalda.

Den unge negerns tyngd var ett betydligt
hinder vid en tröttsam resa genom, som det syntes, ett
brinnande fält; dertill kom att den svarte för att
fasthålla sig på den unge mannens axlar, ryckt en
ansenlig massa hår från hans hufvud, som derigenom
blifvit mycket ömtåligt.

Hungriga, törstiga, matta, haltande och trötta,
släpade de plågade fångarne sig fram.

Då de fingo i sigte en liten kulle, på hvilken
två eller tre tunna buskar växte, pekade Golah på
dessa, med en liten vändning på hufvudet åt truppen
som var efter honom. Alla förstodo signalen och
syntes genast intagna af hopp och glädje. De ryckte
fram med nyväckta krafter, och sedan de kommit
upp på kullen, sågo de källan vid dess fot.

Slafvarne skyndade fram, ifriga att släcka sin
törst, men deras herre tycktes hafva för afsigt att
gifva dem en lektion i den stora dygden tålamod.

Han befallde att kamelerna skulle lastas af och
tälten uppsättas. Medan några förrättade detta
arbete, beordrade han andra att söka efter bränsle.

Under tiden roade han sig med att samla ihop
alla tallrikar och dryckeskäril och ställa dem nära
till källan.

Derefter fastgjorde han ett rep vid en läderhink,
hämtade vatten ur källan och fyllde omsorgsfullt
kärlen, utan att spilla det minsta af den dyrbara
dryck, hans följeslagare voro så angelägna att
bekomma.

När han slutat detta, kallade han sina hustrur
och barn omkring sig och utdelade till hvardera af
dem omkring halftannat qvarter vatten, och sedan
de erhållit några få sekunders tid att fortära det,
befallde han dem gå.

Alla lydde utan knot, synbarligen tillfredsställda.

Derefter framropades slafvarne, och det blef ett
förskräckligt rusande. Kärlen fattades häftigt och
dess innehåll sväljdes i ett andetag. De räckte fram
dem ånyo, fingo dem påfyllda och tömde dem ännu
en gång.

Den mängd vatten som båtsmannen Bill och
hans tre unga kamrater sväljde, samt den hastighet,
hvarmed det skedde, gaf Golah anledning förklara,
att det fanns blott en Gud, att Mahomed var hans
profet, och att fyra af hans slafvar voro kristna svin.

Sedan alla hade släckt sin törst, visade Golah
dem den qvantitet vatten han ansåg tillräcklig för en
törstig menniska, genom att dricka omkring
halftannat qvarter vatten — icke mer än en femtedel af den
mängd hvar och en af hans hvita slafvar förtärt.

Långa år med ringa vattentillgång hade vant
negersheiken att vara beläten med en liten portion af
detta dyrbara goda och ändock förblifva stark och
rörlig.

Omkring två timmar efter det de uppnått
källan och just som de hade slutat att vattna
kamelerna, anlände en annan karavan, och dess ledare
helsades af Golah med den vanliga helsningen: »Är
det fred?»

Svaret blef: »Det är fred», och de nyss ankomna
stego af och uppslogo sitt läger.

Följande morgon hade Golah ett långt samtal
med deras sheik, hvarefter han återvände till sitt
eget tält i synbar oro.

Den nyanlända karavanen bestod af elfva karlar,
med åtta kameler och tre ökenhästar. Männen voro
alla araber och ingen af dem var slaf. De voro alla
beväpnade och medförde ingen handelsvara. De hade
senast kommit Iran nordvest, för hvilket ändamål
visste Golah icke, ty den främmande sheiken hade
icke gifvit honom  någon underrättelse derom.

Fastän ganska blottad på lifsmedel, beslöt Golah
att icke lemna källan den dagen, och kroomannen.
påstod att detta beslut var föranledt af fruktan för
främlingarne.

»Om han är rädd för dem,» sade Harry, »anser
jag att han skulle vara desto angelägnare att komma
undan deras sällskap.»

Kroomannen förklarade att om araberna voro
röfvare, ökenpirater, skulle de icke oroa Golah så
länge han qvarblef vid källan.

Häri hade kroomannen rätt. Landsvägsröfvare
öfverfalla icke sina offer vid ett värdshus, utan på
vägen. Pirater plundra icke fartyg i hamnen, utan
på öppna oceanen. Bruket hade på goda skäl
stadgat enahanda regel å den stora sandiga oceanen i
Sahara.

»Jag skulle önska att de voro röfvare och ville
taga oss från Golah!» sade Colin. »Vi skulle då
måhända föras till norden, der vi möjligtvis kunde
blifva utlösta efter någon tid. Som det nu är, och
om vi tagas till Timbuctoo, skola vi aldrig komma
från Afrika.»

»Vi skola icke föras dit,» sade Terence. Vi
skola blifva röfvare sjelfva först. Jag vill blifva det,
och då skall Golah blifva plundrad på en af sina
slafvar åtminstone.

»Och den slafven blir mister Terence
O'Connor, naturligtvis?» sade Bill.

»Ja.»

»Då har ni inte gjort mer än mäster Colly,
som redan plundrat honom på hans hustrus och
barns kärlek.»

»Det är nog nu,» sade Colin, som icke tyckte
om att höra någon hänsyftning på qvinnan. »Vi
hafva annat hvarmed vi böra sysselsätta våra
tankar. Sedan vi hafva funnit att de ämna föra oss till
Timbuctoo, är det tid för oss att handla. Vi böra
icke gå dit.»

»Det förstås,» sade Harry; »men hvad kunna vi
göra? Något borde företagas genast. Hvarje dag
vi resa söderut, förer oss längre från hemmet och
möjligheten att någonsin komma dit. Kanhända
dessa araber vilja köpa oss och taga oss till
norden? Antag att kroomannen skulle tala med dem
derom?»

Alla samtyckte dertill. Kroomannen kallades
och underrättades om deras önskan, men sade att
han icke vågade tala med araberna, emedan Golah
skulle blifva missnöjd deröfver. Han sade dem
också, hvilket de hvita fångarne redan bemärkt, att
Golah och hans son höllo noggrann vakt öfver dem,
såväl som öfver främlingarne, och att ett tillfälle
till samtal med den arabiske sheiken icke vore lätt
att erhålla.

Medan han talade, närmade den arabiske sheiken
sig brunnen för att hämta vatten.

Kroomannen reste sig ögonblickligt och gick
efter honom.

Han bemärktes genast af den skarpögde Golah,
som ropade honom tillbaka, och han åtlydde 
befallningen, men icke förr än han släckt sin törst, som
icke syntes vara särdeles stor.

Vid kroomannens återkomst från brunnen
underrättade han Harry att han sagt till arabsheiken:
»Köp oss. Ni får tillräckligt med penningar för
oss i Svearah»; och att sheiken svarat: »De hvita
slafvarne äro hundar och icke värda att köpas.»

»Då hafva vi intet hopp från det hållet!»
utropade Terence.

Kroomannen skakade på hufvudet, som om han
icke delat Terence's tanke.

»Hvad! tror du att det ännu finnes hopp?»
frågade Harry.

Mannen nickade bifall.

»Huru? På hvad sätt?»

Kroomannen bevärdigade icke denna fråga med
något svar, utan gick tyst sm väg.

Som det återstod två eller tre timmar till dess
solen gick ned öfver Sahara, upptogo araberna sina
tält och begåfvo sig af åt den rigtning, der den
torra brunnen var belägen och från hvilken Golah
och hans karavan just kommit. Sedan de
försvunnit bakom kullen, skickades Grolahs son upp på
höjden för att efterspana dem, medan hans qvinnor
och slafvar befalltes att slå ihop tälten så
skyndsamt som möjligt.

Då nattens skuggor betäckte öknen och
främlingarne icke längre kunde ses, gaf Golah
befallning om marschens fortsättande i en mera
sydostlig riktning, hvilken skulle föra karavanen från
hafskusten, och, som de hvita slafvarne trodde,
från all utsigt att någonsin återfå friheten.

Kroomannen deremot syntes vara belåten att
anträda den nya kosan, oaktadt han förut yttrat
missnöje att gå inåt landet.

</chapter>
<chapter name="XLIX. Ett vigtigt spörjsmål">

<h3>XLIX. Ett vigtigt spörjsmål.</h3>
Under den nattliga färden syntes Golah ännu
frukta araberna, och så stor var hans önskan att
göra afståndet, emellan sig och dem så stort som
möjligt, att han icke gjorde halt förrän solen öfver
tvänne timmar belyst horisonten.

En stund förut hade Fatima, hans favorit, ridit
vid hans sida, och efter hvad som kunde förmärkas
af bådas lifliga rörelser, lemnat honom någon
vigtig underrättelse.

Sedan tälten blifvit uppsatta och då födan skulle
utdelas, befallde Golah modren till den gosse Colin
burit, att framtaga den säck fikon som blifvit henne
anförtrodd.

Darrande af oroliga aningar reste qvinnan sig
för att lyda. Kroomannen blickade på de hvita
fångarne med ett uttryck af förskräckelse, och fastän
de icke förstått Golahs befallning, insågo de att allt
icke stod rätt till.

Qvinnan lemnade från sig säcken. Den
innehöll omkring en half kanna torra fikon.

De fikon som utdelats tre dagar förut hade
tagits ur en annan säck, som förvarades af Fatima.

Den som nu framlemnades af den andra
hustrun, borde hafva varit full, och Golah ville veta
hvarföre den icke var det.

Qvinnan svarade darrande att hon och hennes
barn uppätit fikonen.

Åt denna bekännelse skrattade Fatima hånfullt,
och sade några ord, hvilka förökade delinqventens
ångest, och kom gossen att skrika af fruktan.

»Jag säga er det,» sade kroomannen, hvilken
stod nära de hvita slafvarne; »Fatima säga till 
Golah: kristen hund äta fikon. Golah döda honom
nu; han döda den qvinna också.»

Hos dem som resa genom den stora öknen,
anses det såsom ett bland de största brott som kunna
begås, att stjäla föda eller dryck och förtära något
deraf utan de medresandes vetskap.

Födoämnen, som lemnats i en persons förvar,
måste omsorgsfullt vårdas och förvaras, och under
inga omständigheter må en munsbit förtäras,
förrän det blifvit framsatt i allas närvaro och blifvit
deladt.

Äfven om det varit sannt hvad qvinnan sagt,
skulle hennes brott hafva varit tillräckligt stort, att
sätta hennes lif i fara; men hennes synd var större
än så.

Hon hade visat välvilja mot en slaf — en
kristen hund — och hade uppväckt svartsjuka hos sin
mohamedanske herre och man.

Fatima tycktes vara mycket lycklig, ty endast
ett underverk kunde i hennes tanke frälsa lifvet på
den olyckliga, som råkat blifva hennes rival.

Efter att hafva dragit sabeln ur slidan och
uppspännt hanen på bössan, befallde Golah slafvarne
sätta sig på marken i en linie.

Denna befallning förstods och åtlyddes genast,
hvarvid de hvita slöto sig åt ena ändan af linien.

Golahs son och svåger, hvar och en med
laddad bössa och uppspänd hane, ställdes midt
framför linien och befalldes af sheiken att skjuta den,
som vågade resa sig upp från marken.

Odjuret gick derefter fram till Colin, fattade
den unge skotten i de mörkbruna lockarne och
släpade honom några steg från hans kamrater. Der
lemnades han en stund för sig sjelf.

Hvar och en fick sig tilldelad litet <i>cheni,</i> men
intet gafs åt qvinnan, som var föremål for Golahs
vrede, eller åt Colin.

Att nu gifva dem föda, skulle i sheikens tanke
varit lika dåraktigt som att bortkasta maten i
sanden.

Föda var ämnad för lifvets uppehållande, men
icke bestämdt för sådane som ej hade lång tid att
lefva; och ändock kunde man af hans rörelser skönja
att han ännu icke bestämt sig för huru de skulle dö.

De båda vakterna, med bössorna i sina händer,
höllo ett skarpt öga på slafvarne, medan Golah var
upptagen af ett längre samråd med Fatima.

»Hvad skola vi göra?» frågade Terence; »den
gamle skurken har ondt i sinnet, och hur kunna vi
förekomma det? Vi kunna icke låta honom döda
den stackars Colly.»

»Vi måste göra något genast,» sade Harry. »Vi
hafva försummat det alltför länge, och nu är det
så mycket svårare, som de äro beredda på anfall.
Bill, hvad skola vi göra?»

»Om vi alla rusade på dem, vid ropet <i>ett- tu- tre!</i>
sade Terence; »mer än en eller två af oss kunna icke
dödas, förrän vi hade nappatag med dem. Det
kunde vi göra, om de här svarta karlarne bara
ville hjelpa oss.»

Kroomannen förklarade sig villig att biträda
förslaget, och trodde att hans landsman skulle göra
detsamma. Han fruktade dock att man icke kunde
lita på de andra svarta, och att om han sade till
dem derom, måste det blifva på ett språk som skulle
förstås af de båda vakterna.

»Välan då,» sade Harry, »det blir sex af oss
emot tre. Skall jag gifva signalen?»

»Sagdt och gjordt!» sade Terence, dragande sina
fötter under kroppen för att hastigt kunna resa sig
upp. 

Företaget var högst äfventyrligt, men alla
syntes villige att deltaga deri.

Sedan de lemnat källan, hade de blifvit
öfvertygade om att lif och frihet berodde på deras
utförande af en strid, fastän omständigheterna tycktes
hafva tvingat dem att utföra den, då det var minsta
utsigt till framgång.

»Nu alla man tillreds!» mumlade Harry, med
lugn röst, för att icke väcka vaktens
uppmärksamhet. <i>»Ett!»</i>

»Stopp!» utropade Colin, som uppmärksamt
lyssnat till samtalet. »Jag går ej in derpå. Vi skulle
allesammans blifva dödade. Två eller tre skulle
skjutas och sheiken sjelf skulle expediera de öfriga
med sin sabel. Det är bättre att han dödar mig,
om han verkligen ämnar det, än att vi alla fyra
skola förgås i det fruktlösa försöket att frälsa en.»

»Det är icke för dig allena vi ämna handla,»
svarade Harry. »Det är lika mycket för oss sjelfva.»

»Handla då, när det erbjudes tillfälle till
framgång,» fortsatte Colin. »I kunnen icke rädda mig,
och skolen endast förlora edra egna lif.»

»Den stora svarte sheiken döda någon — vara
ganska säkert,» sade kroomannen, under det han
satt med sina ögon fästade på Grolah.

Denne samtalade ännu med Fatima, hvarvid
hans ansigte hade ett uttryck, som var förfärligt att
skåda för alla utom henne.

Qvinnan, om hvars död de rådslogo, var
sysselsatt med att smeka sina barn, medveten om att hon
endast hade några minuter qvar att lefva i deras
sällskap. Hennes anletsdrag buro ett uttryck af
lugn, hopplös resignation, liksom hon öfverlemnat
sig åt ett oundvikligt öde.

Den tredje hustrun satt på något afstånd från
de andra. Med sitt barn i sina armar satt hon
på marken, åskådande scenen framför sig med
en blick, hvari blandades förvåning, nyfikenhet och
sorg.

Af hela karavanens utseende skulle en
främling kunna hafva förstått att något hjertslitande var
å färde.

»Colin,» utropade Terence, uppmuntrande, »vi
vilja icke sitta här stilla och åse din död. Det vore
bättre att vi gjorde något medan det ännu är tid.
»Låt Harry gifva signalen.»

»Jag säger er att det är galenskap,» invände
Colin. »Vänta tilldess vi få se hvad han ämnar göra.
Kanhända han vill behålla mig någon tid för
framtida hämnd, och måhända kan ni få tillfälle att
befria både mig och er, vid ett tillfälle då icke två
karlar stå öfver oss, färdiga att slå ut våra
hjernor.»

Colins kamrater insågo att han hade rätt i sin
anmärkning; och för en stund väntade de under
tystnad, med ögonen fästade på sheikens tält.

De hade icke väntat länge, förrän Golah snart
kom ut, efter att hafva slutat sitt rådslag med
Fatima. 

Öfver hans ansigte låg ett förfärligt leende —
ett leende som kom de flesta att darra af fruktan.

</chapter>

<chapter name="L. En lefvande graf">

<h3>L. En lefvande graf.</h3>
Golah tog några remmar från sin sadel,
tecknade åt de två männen, som bevakade slafvarne, och
gaf dem någon uppmaning på ett okändt språk,
hvarefter de riktade bössornas mynningar emot de
hvita slafvarne, och syntes blott vänta på befallning
att gifva eld.

Derefter blickade Golah på Terence och gjorde
ett tecken till den unge irländaren att stiga fram
till honom.

Terence tvekade.

»Gå Terry,» mumlade Colin. »Han vill dig
intet ondt.»

I detta ögonblick steg Fatima ur tältet,
beväpnad med sin mans sabel och synbarligen längtande
efter tillfälle att få begagna den.

Följande sina kamraters råd, sprang Terence
upp, och närmade sig det ställe der sheiken stod.
Kroomannen blef sedan framkallad, hvarefter Golah
tog honom och midshipmannen i hvardera handen
och ledde dem till sitt tält, dit de åtföljdes af
Fatima.

Sheiken meddelade sig i några få ord med
kroomannen, som derpå underrättade Terence att hans
lif berodde på fullkomlig lydnad af Golahs
befallningar. Hans händer skulle bindas och han tilläts icke
att gifva något ljud från sig, så att de andra skulle
höra det.

»Han säga,» sade kroomannen, »om ni icke spjerna
emot och icke göra väsen, han icke döda er.»

Vidare rådde kroomannen Terence att lugnt
underkasta sig sin lott, sägande att det minsta
motstånd skulle blifva orsak till de hvita slafvarnes död.

Fastän han egde mer än vanlig styrka och kraft
för en yngling af hans ålder, visste Terence att han
i handgemäng med den jättestore svarte sheiken
icke skulle hafva ringaste utsigt att segra.   

Skulle han ropa åt sina kamrater och bringa
dem att handla gemensamt, som de allaredan
föreslagit?

Nej, då skulle sannolikt två af dem blifva skjutna;
den tredje få hufvudet krossadt af en bösskolf och
den fjerde — han sjelf — blifva strypt af Golahs
jernfasta händer, om icke halshuggen af den sabel
Fatima höll i handen. Den unge irländaren gaf
således vika för omständigheterna och lät sina
händer bindas på ryggen, liksom kroomannen.

Golah steg nu ut ur tältet och ledde Harry
Blount dit in. Då denne såg Terence och
kroomannen ligga bundna på golfvet, studsade den unge
engelsmannen och försökte att frigöra sig från den
hand som fattade honom. Hans försök hade endast
den verkan, att han ögonblickligen kastades till
marken och fasthölls af sin starke motståndare, hvilken
vid samma tillfälle hade fullt upp att göra med att
skydda sitt offer mot den uppretade Fatima.

Terence, Harry och kroomannen fördes nu
tillbaka till sin förra plats och tvingades att sätta sig
ned i samma rad från hvilken de blifvit bortförda.

Bill och Colin behandlades derefter på samma
sätt, och bakbundos liksom deras kamrater.

»Hvad menar den gamle d—n?» frågade Bill,
då Golah band hans händer tillsammans. »Ämnar
han mörda oss allesammans?»

»Nej, han inte döda bara en af er,» sade
kroomannen och vände sig till Colin under det han
talade.

»Colin! Colin!» utropade Harry; »se hvad du
har gjort genom att sätta dig emot vår plan! Vi
äro alla hjelplösa nu.»

»Så mycket bättre för er,» svarade Colin. »Då
behöfven I icke lida någon vidare misshandling.»

»Om han icke ämnar misshandla oss, hvarför
har han bundit oss?» frågade Bill. Det är ett
besynnerligt sätt att visa vänskap.»

»Ja, men ett säkert,» svarade Colin. »I kunnen
icke nu kasta eder i någon fara, genom att sätta er
emot hans vilja.»

Terence och Harry förstodo Colins mening; och
nu först insågo de hvarföre de blifvit bundna.

Det var for att hindra dem från att blanda sig
i Golahs plan, angående hans två offer.

Sedan man betryggat sig mot de hvita slafvarne,
var ingen fara att frukta från de öfriga; och de
båda negrerna som bevakat dem, gingo in i ett tält
för att uppfriska sig med  en dryck cheni.

Under tiden hade Golah varit sysselsatt att lösa
upp packningen på den ena af sina kameler, och
ett ögonblick derefter kom han, bärande en lång
mohrisk spade.

Två af de svarta slafvarne kallades fram ur
linien; spaden sattes i handen på den ena och en
trätallrik gafs åt den andra. De befalldes derefter
att göra en grop i sanden, på hvilket de också
genast började arbeta.

»De gräfva graf åt mig eller åt den stackars
qvinnan — kanhända åt oss båda?» sade Colin,
under det han lugnt stirrade på förrättningen.

Hans kamrater tviflade icke på hvad han sade
och beskådade scenen under melankolisk tystnad.

Medan slafvarne voro sysselsatta att gräfva
gropen, kallade Golah till sig de båda vakterna och
gaf dem några befallningar angående resans
fortsättande.

De svarta slafvarne behöfde blott några
minuter för att i den lösa sanden göra ett hål af
omkring fyra fots djup. Derefter befalldes de att gräfva
ett annat hål.

»Det är slut med mig,» sade Colin; »han
ämnar döda två, och naturligtvis är jag den ene.»

»Han <i>borde</i> döda oss alla,» utropade Terence»
»Vi förtjenade det, då vi lemnade källan i natt. Vi
skulle hafva gjort något försök att frälsa våra lif,
medan det ännu var tid.»

»Du har rätt,» återtog Harry; »vi <i>äro</i> narrar —
fega narrar. Vi förtjena hvarken att beklagas i
denna verlden eller att blifva saliga i den
nästkommande. Colly, min vän, om du träffas af något
ondt, så svär jag att hämnas det, så snart mina
händer blifva fria.»

»Och jag förenar mig med dig,» tillade Terence.

»Bry er icke om mig, kamrater,» svarade
Colin, som syntes mindre upprörd än de andra. »Gör
det bästa I kunnen för eder egen räkning, att I
måtten undkomma detta vilddjur.»

Harrys uppmärksamhet vändes nu till Bill, som
vändt ryggen åt en af de svarta slafvarne, som satt
nära honom, och bad denne genom tecken att lossa
hans händer.

Mannen vägrade, synbarligen fruktande Golahs
vrede, i händelse han skulle upptäckas.

Den andre kroomannen, som var obunden,
erbjöd sig att lossa händerna på sin landsman; men
denne tycktes vara nöjd med sin förlust af friheten,
och vägrade mottaga den erbjudna hjelpen. Han
fruktade också döden från Golahs hand.

Qvinnan som ådragit sig Golahs vrede sökte
med lugn möta den fruktansvärda döden. De vilda
klagoropen från hennes barn gåfvo tillkänna att de
voro medvetna om en öfverhängande olycka.

Fatima syntes förverkliga ett länge närdt hopp
— hoppet om hämnd på en hatad rival.

Den omsorg Golah haft att afböja allt motstånd,
kroomannens ord, vaktens blickar och rörelser, de
två grafvarna i sanden — allt tillkännagaf att
någon fasaväckande tragedi förestod. Våra gossar
insågo detta, liksom de insågo att de icke kunde göra
något för att förekomma det.

Nära nog från sina sinnen vid tanken på deras
hjelplösa belägenhet, kunde de endast vänta på hvad
det förskräckliga ödet skulle bära i sitt sköte.

</chapter>
<chapter name="LI. Sheikens hämndplan">

<h3>LI. Sheikens hämndplan.</h3>
Den andra sandgropen uppgräfdes på ett kort
afstånd från den första; och då den var omkring
fyra och en half fot djup, befallde Golah de svarte
att sluta sitt arbete, hvarefter en af dem skickades
tillbaka för att återtaga sin plats bland sina
kamrater.

Vid denna tid hade tälten blifvit upptagna,
kamelerna pålastade och alla syntes angelägna att
lemna stället utom Golah och Fatima, hvilka ännu
icke hade slutat sitt värf.

Då de två väktarne åter intagit sina platser
framför linien, såsom förut med uppspända hanar,
närmade Golah sig qvinnan, hvilken, slitande sig
från barnen, reste sig vid hans ankomst.

Alla blickade på dem med smärtsamma aningar
om en förskräcklig utgång.

Golah fattade sjelf i qvinnan, släpade henne
till de uppgräfda grafvarne och kastade henne i den
ena af dem. Slafven, som höll i spaden, befalldes
att igenfylla gropen omkring henne.

»Gud förbarme sig öfver henne!» utropade
Terence; »odjuret ämnar begrafva henne lefvande!
Kunna vi icke rädda henne?»

»Vi äro icke menniskor om vi icke försöka det!»
utropade Harry, under det han hastigt sprang upp.

Hans exempel följdes ögonblickligt af de hvita
kamraterna.

Bössorna riktades emot dem, men med ett rop
från Golah sänktes de skyndsamt ned mot marken.

På sin faders befallning skyndade sheikens son
till sandgropen, för att hindra någon att komma
qvinnan till hjelp, medan Golah sjelf rusade framåt
att möta de hjelplösa männen som närmade sig
honom. 

I ett ögonblick kastades de alla fyra till marken.

Med deras händer bundna, handterade sheiken
dem som om de varit sandsäckar.

Han tog Harry vid håret med den ena och
Terence med den andra handen, reste dem på detta
sätt upp och släpade dem tillbaka till den plats i
linien der de förut setat.

Bill räddade sig genom att rulla sig omkring
tilldess han kom på sin förra plats. Colin tilläts
ligga på marken der sheiken kullslagit honom.

Golah återvände nu till gropen, der qvinnan
stod till hälften begrafven.

Hon gjorde intet motstånd, yttrade ingen
klagan, utan syntes lugnt öfverlemna sig åt ett öde,
som hon icke kunde undkomma. Det var synbart
att Golah icke ämnade se henne dö; ty, medan
jorden fylldes kring hennes kropp, var hennes hufvud
alltjemt öfver marken. Hon skulle hungra ihjel!
Då sheiken ämnade gå ifrån gropen, talade qvinnan
några ord, som likväl icke gjorde någon verkan på
honom. Men kroomannens ögon fylldes af tårar,
som hastigt rullade utför hans mahognybruna kinder.

Colin, som var uppmärksam på allt utom det
öde som hotade honom sjelf, märkte kroomannens
rörelse och frågade efter orsaken dertill.

»Hon ber honom bli god mot hennes lilla
gosse,» sade karlen, i en ton darrande af rörelse.

Äro tårar omanliga? — Nej.

De klara perlor, hvilka rullade från denne mans
ögon och glänste mot hans mörka kinder, då han
hörde den olyckliga qvinnans bön för sitt barn,
utvisade att han icke var något djur, utan en man,
— en man med en själ och ett hjerta, som många
kunde afundats honom.

Sedan han lemnat stället der qvinnan var 
begrafven, gick Golah till Colin, släpade upp honom
på fötterna och ledde honom till den andra grafven.

Hans afsigt var tydlig. De båda som väckt
hans vrede och svartsjuka skulle lemnas i
hvarandras närhet, lefvande begrafna, för att omkomma
på detta fasansfulla sätt.

»Colin! Colin! hvad kunna vi göra för att rädda
dig?» utropade Harry, i en ton af högsta förtviflan
och sorg.

»Ingenting,» svarade Colin; »gören icke något
försök, I dragen endast olycka öfver eder sjelfva. Lemna
mig åt mitt öde.»

I detta ögonblick kastades Colin i gropen och
hölls i en upprätt ställning af Golah, medan den
svarte slafven började att igenfylla grafven kring
honom.

Följande qvinnans exempel, gjorde Colin icke
något onödigt motstånd. Hans kamrater sutto
stirrande i stum fasa, lidande af sorg, blygsel, oro och
förtviflan.

Sheiken var nu färdig att lemna stället och
befallde slafven, som biträdt honom i sitt djefvulska
verk, att bestiga den kamel, som förut begagnats af
den begrafda qvinnan. Den svarte lydde, glad att
han fick en så angenäm belöning för sitt arbete,
men hans ansigte förlängdes betydligt, då Golah
och Fatima räckte honom de tre barnen och satte
dem under hans vård.

Golah hade blott en enda sak att göra innan
han lemnade stället. Det var en handling värdig
honom sjelf, fastän uppfunnen af Fatima.

Efter att hafva fyllt en bägare med vatten ställde
han den midt emellan Colin och qvinnan, men på
så långt afstånd att ingendera af dem kunde nå den.

Denna sataniska tanke utfördes med afsigt att
under dödstimmen föröka plågorna hos de olyckliga,
med åsynen af vatten, i brist hvaraf de snart skulle
känna de mest pinsamma qval. Bredvid bägaren
lade han en handfull fikon.

»Der,» utropade han retsamt, »lemnar jag eder
båda tillsammans med mera föda och vatten än ni
någonsin kunna förtära. Är jag icke god? Hvad
mera kunnen 1 begära? <i>Bismillah!</i> Gud är stor och
Mahomed är hans profet; och jag är Golah, den
gode, den rättvise!»

Härefter gaf han befallning att fortsätta
marschen.

»Icke ur stället!» utropade Terence; »vi skola
gifva honom litet besvär ännu.»

»Naturligtvis vilja vi icke gå och lemna Colin här,»
sade Harry. »Sheiken är för snål att döda alla sina
slafvar. Gå icke ett steg, Bill, och vi kunna
måhända få Colin fri ännu.

»Jag skall göra som ni vill, naturligtvis,» sade
Bill, »men jag tror att vi måste gå. Golah har ett
sätt att tvinga en menniska att gå, om hon vill
eller ej.»

Alla gingo från stället utom de tre hvita
slafvarne.

»Var vid godt mod,» sade Bill till Colin, »ingen
skall förmå oss att lemna er der.»

»Gå! gå!» manade Colin. »I kunnen icke göra
mig något godt och skolen endast skada er sjelfva.»

Golah hade bestigit sin kamel och ridit förut,
lemnande åt de två vakterna att pådrifva slafvarne;
och liksom han anat ätt de hvita skulle göra
honom besvär, befallte han att de skulle gå, med
händerna bundna på ryggen.

Men Terence, Harry och Bill vägrade att röra
sig, och då alla försök att få dem att gå voro
förgäfves, ropade de båda vakterna högljudt på
sheiken.
Golah kom ridande tillbaka, ursinnig.

Nedstigande från sin kamel, tog han laddstaken
ur sin bössa, rusade på Terence som stod honom
närmast och öfverhöljde honom med slag, som
förändrade färgen på hans skjorta från smutshvit till
röd.

De båda uppsyningsmännen följde deras herres
exempel, och började piska Harry och Bill, hvilka,
oförmögna att göra något motstånd, tyst ledo
torturen.

»Gån mina vänner!» utropade Colin; »för Guds
skull gån och lemnen mig! I kunnen ingenting göra,
för att hindra mitt öde.»

Colins uppmaningar, så väl som de slag de
emottogo, voro lika fruktlösa. De kunde icke
förmås att öfvergifva sin kamrat, och lemna honom åt
den förfärliga död som väntade honom.

Golah rusade upp till Bill och Harry, fattade
i dem båda och slog dem till marken bredvid
Terence, samt befallde att en kamel skulle ledas fram.
Hans befallning åtlyddes ögonblickligt af den ene
af uppsyningsmännen. Grimman togs från djurets
hufvud.

»Vi måste gå nu,» sade Bill. »Han ämnar att
göra samma knep med oss som han gjorde med mig
ensam häromdagen. Jag skall spara honom
besväret.»

Bill försökte att resa sig, men hindrades deruti.
Han hade nekat att röra sig, då han blifvit befalld
att göra det, och nu, då han var villig att gå, hade
han att afvakta sin egares befallning på hvad sätt
han skulle fortsätta resan.

Medan Golah var sysselsatt med att fästa repet
vid Harrys händer, kallade Fatimas skarpa, gälla
röst hans uppmärksamhet på några af folket som
gått förut.
De två qvinnorna, hvilka förde de kameler som
voro lastade med bytet från skeppsvraket, hade
kommit omkring trehundra alnar från stället, och voro
nu, tillika med de svarta slafvarne, omringade af ett
antal män, ridande på kameler och hästar.

</chapter>

<chapter name="LII. Åter tillfångatagne">

<h3>LII. Åter tillfångatagne.</h3>
Golahs fruktan för araberna, som han träffade
vid brunnen, hade icke varit utan orsak. Hans
skyndsamma nattmarsch för att undvika att åter träffa
dem hade icke haft den verkan han önskat.

Araberna, som kommit från det håll af
ödemarken, hvaröfver den uppgående solen göt sina
strålar, hade icke kunnat upptäckas på afstånd; och
Golah, som var sysselsatt med att besegra sina
hvita slafvars envisa motstånd, hade gifvit dem
tillfälle att komma helt nära, innan han varseblef
dem.

Lemnande fångarne, fattade sheiken sin bössa,
och, åtföljd af sin son och svåger, rusade han framåt
för att beskydda sina hustrur och sin egendom.

Han kom för sent. Innan han kom fram till
dem, voro de i andras ego, och då han närmade sig
stället der de blifvit tillfångatagna, såg han ett
dussin bössor riktade mot sig, och hörde någon
högljudt befalla honom, i profetens namn, att nalkas
fredligt!

Golah hade den urskiljningen att foga sig i ett
öde som icke kunde undvikas — olyckan att göras
till fånge och plundras på samma gång.

Lugnt sägande: »Det är Guds vilje!» satte han
sig ned och inbjöd sina besegrare till en konferens
för att uppgöra om fredsvilkoren.

Så snart som karavanen fallit i röfvarnes 
händer, blefvo kroomannens händer lossade af hans
kamrat, och han skyndade att frigöra de hvita
slafvarne ur sina band.

»Golah inte vara vår massa nu,» sade han,
medan han lösgjorde Harrys handleder; »vår massa
vara arab som tar oss norr. Vi blifva fria.
Hvarför den arab inte köpa oss, veta att han hafva oss
för ingenting.»

Repen blefvo snart lossade, och de skyndade
nu att befria Colin och qvinnan ur deras lefvande
grafvar.

För detta ändamål ville Harry begagna det
käril sheiken satt på marken mellan sina båda
offer.

»Här, drick detta vatten,» sade han, hållande
kärlet till Colins läppar. »Jag behöfver begagna
det.»

»Nej, nej, graf mig upp utan det,» svarade
Colin. »Lemna vattnet som det är; jag vill göra ett
annat bruk deraf då jag blifver fri. Jag tänker
låta den gamle sheiken se mig dricka.»

Bill, Harry och kroomannen begynte arbeta,
och snart voro Colin och qvinnan upptagna ur
grafven. Sedan tänkte man på Terence, hvilken
bringades till sans af några droppar vatten som hälldes
öfver hans ansigte.

I anseende till den sammantryckta ställning,
hvari Colin så länge stått, var han för några
minuter ur stånd att gå. Slafven, som hade omsorg om
qvinnans barn, kom tillbaka med dem, och qvinnan
sprang att möta honom.

Modrens glädje att åter omfamna sina barn var
så stor, att den känslofulle kroomannen åter fick
tårar i ögonen.

Golah lyckades icke erhålla sådana vilkor, som
han ansåg en sheik hafva rätt att fordra. De 
arabiska röfrarne erbjödo honom att taga två kameler
och utvälja sig en af hans tre hustrur, med vilkor
att han skulle tåga tillbaka till sitt eget land och
aldrig mer återvända till öknen.

Dessa vilkor afslog Golah föraktligt, och
förklarade att han hellre ville dö under förfäktandet
af sin rätt.

Golah var en äkta neger, och just af en
affärsklass, som var mycket illa omtyckt af araberna. Han
var en laglös inkräktare på deras område, deras
egendom — den stora öknen. Han hade just nu
samlat förmögenhet i gods och slafvar, som blifvit
uppkastade på deras kust, och de hade beslutat att
han icke skulle föra denna förmögenhet till sitt
eget land.

Fastän han var lika mycket röfvare som de,
hade de inga sympatier för honom och skulle icke
tillfredsställas med blott en del af hans byte.

De beskyllde honom att icke vara en
rättsinnig yrkesbroder! De visste att han aldrig kom till
öknen med varor för utbyte, utan endast med
kameler, för att drifva dem bort igen, lastade med
egendom, som rättvisligen tillhörde dem, landets
verkliga egare. De förnekade att han var en sann
troende på profeten, och slutade sitt tal med att
förklara, det han borde känna sig tacksam för de
liberala vilkor, de hade erbjudit honom.

Golahs opposition blef så våldsam, att araberna
nödgades afväpna och binda honom, fastän detta
icke kunde ske utan ett fruktansvärdt handgemäng,
under hvilket några af araberna omkullkastades.

Ett slag på hufvudet med en bösskolf tvingade
Golah slutligen att gifva sig, hvarefter hans händer
hårdt knötos tillsammans bakom hans rygg.

Golahs son, som ville komma sin fader till hjelp,
hindrades derifrån af de svarta slafvarne, hvilka så 
länge varit offer för hans grymhet. Svågern jemte
Fatima och den tredje hustrun voro overksamma
åskådare af scenen.

Vid Golahs gripande hade de hvita slafvarne
med gamle Bill i spetsen kommit upp, och frivilligt
ställt sig omkring sin nye herre.

Colin hade i sina händer vattenbägaren samt
de torra fikon, som blifvit lagda der bredvid. Han
närmade sig Golah, höll upp fikonen framför
hansögon, och med en nickning som tycktes säga: »tack
för detta», lyfte han bägaren till läpparne för att
dricka.

Uttrycket i sheikens anletsdrag blef sataniskt,
men förändrades hastigt till ett drag af belåtenhet,
då en af araberna ryckte kärlet ur Colins hand och
ögonblickligt drack ur dess innehåll.

Colin emottog sin lexa ödmjukt och sade icke
ett ord.

Araberna började skyndsamt att göra
anordningar för att lemna stället. Deras första åtgärd
var att åvägabringa ett samband emellan Golah och
sadeln på en af hans kameler.

Detta verkställdes med tillhjelp af ett rep, och
den svarte jätten tvingades att gå efter djuret, med
händerna bakbundna, på samma sätt som han helt
nyligen tänkt låta Bill färdas.

Golahs hustrur och slafvar tycktes förstå
förändringen af hans belägenhet, och rättade sitt
uppförande derefter.

Den första förändringen förmärktes dock i
gunstlingen Fatimas uppförande.

Efter hans tillfångatagande hade hon hållit sig
på afstånd från sin forne herre, och visade icke
det ringaste deltagande för hans olycka, utan
tycktes hon vilja säga: »Den mäktige Golah har fallit
och är nu icke längre värd min särskilda aktning.»

Helt olika uppförde sig den qvinna, hvilken
den gamle sheiken ämnat öfverlemna åt en långsam
död. Hennes makes olycka syntes hos henne
uppväcka kärleken till hennes barns fader. Då hon
betraktade fången, hvilken, fastän öfvermannad, icke
var underkufvad till sitt sinne, hade hennes drag
ett uttryck af deltagande och sorg.

Hungriga, törstiga, trötta och blödande, slafvar
i den stora öknen, ännu ovissa om det öde, som
väntade dem och tviflande på möjligheten att
mycket längre kunna uthärda denna tunga lott, kände
sig våra slafgossar långt ifrån lyckliga; men under
allt deras elände kände de sig glada, då de
jemförde sina utsigter för det närvarande, med dem
de hade för blott en timme sedan.

Med undantag af Golah, hade araberna icke
något besvär af sina fångar. De hvita och svarta
slafvarne visste att de vandrade till källan, och
utsigten att åter få fullt upp med vatten, förmådde
dem att anstränga alla sina krafter för att följa
kamelerna.

Tidigt på aftonen gjordes en kort stunds halt,
då till hvar och en af sällskapet utdelades omkring
ett qvarter vatten ur vattensäckarne. Araberna, som
visste att de snart skulle hinna till källan, tyckte
sig hafva råd till denna frikostighet; men denna
ynnest, som tacksamt emottogs af slafvarne, blef med
förakt tillbakavisad af deras förre herre, den
jättelike och oböjlige Golah.

Att emottaga föda eller dryck af sina fiender i
sin närvarande förnedrande ställning, bunden och
släpad lik en slaf, var en förödmjukelse som han
föraktade att underkasta sig.

Då Golah föraktfullt tillbakavisade det honom
erbjudna vattnet, sade araben, som tillbjudit 
honom det, ett »Gudi tackad!» och drack det sedan
sjelf.

Omkring en timme efter midnatt anlände de till
källan, och sedan de släckt sin törst, tillätos
slafvarne att gå till hvila — en förmån hvaraf de voro
i stort behof, efter att öfver trettio timmar till fots
hafva vandrat på deras glädjelösa och trägna resa.

</chapter>

<chapter name="LIII. En otrogen hustru">

<h3>LIII. En otrogen hustru.</h3>
Vid uppvaknandet den följande morgonen
meddelade kroomannen våra gossar den glädjande
underrättelsen, att de skulle hafva en dags hvila,
samt att en kamel skulle dödas för att användas
till föda.

Bill, som tänkte på de lidanden de undergått,
sedan de lemnat samma ställe två dagar förut,
yttrade sin ledsnad öfver att de icke blifvit
tillfångatagna förrän de lemnat källan och sålunda besparda
de fasor de upplefvat, samt frågade kroomannen
hvarför araberna icke togo Golah till fånga förut,
då de träffade honom vid källan.

Kroomannen svarade att röfvare i öknen alltid
äro i fara att möta åtskilliga karavaner vid ett
vattenställe, och att den som der begick en våldsam
handling, skulle åsamka sig evig nesa och
fiendskap från alla resande i öknen.

Innan den nyligen bekomna egendomen kunde
delas, ville araberna komma till något resultat
rörande egandet af den svarte sheiken, hvilken ännu
fortfor att vara så oregerlig, att han måste hållas
bunden samt efterses af vakt.

Araberna kunde icke komma öfverens om hvad
som skulle göras med honom. Några af dem
påstodo att han, oaktadt färgen på sin hud, måhända
kunde vara en rättrogen och att, trots hans sätt att
skaffa sig förmögenhet — ett sätt som var nästan
likavanhederligt som deras eget — man borde gifva
honom friheten och en del af sin egendom.

Andra påstodo att de hade fullkomlig rätt att
lägga honom och hans stora familj till antalet af
deras slafvar.

Han var icke en arab, utan en etiopier, lik de
flesta af hans följe; och som slaf skulle han inbringa
dem ett högt pris, på någon af de handelsplatser
der menniskor köptes och såldes.    

Denna åsigt delades endast af minoriteten, och
omsider tillbjöds Golah att återfå sina hustrur och
barn jemte ett par kameler och sin sabel.

Detta tillbud afslog den svarte sheiken
föraktfullt, till stor förvåning för dem som användt sin
vältalighet till hans förmån.

Detta blef orsak till ännu en rådplägning,
hvarvid åsigten hos de fleste så förändrade sig, att det
allmänt antogs att han skulle anses som slaf.

Hvarje sak som blifvit tagen från skeppsvraket
framtogs och åsattes ett bestämdt pris.

Slafvarne undersöktes omsorgsfullt och
värderades, likaså kamelerna, bössorna och hvarje sak som
tillhört Golah eller hans underlydande.

När dessa anordningar blifvit slutade, skredo
araberna till en lika fördelning af egendomen.

Detta tycktes vara en ganska kinkig sak, och
sysselsatte dem för det återstående af dagen. Tre
eller fyra önskade sig samma sak, och långa och
bullersamma ordvexlingar egde rum, innan affären
kunde afgöras till gemensam tillfredsställelse.

Kroomannen, som förstod ökenspråket, var
uppmärksam på allt hvad som förekom, och tid efter
annan underrättade han derom de hvita slafvarne.

Ganska snart upptäckte han att hvardera af de
fyra hvita skulle tillfalla olika herrar.

»Ni och jag,» sade han till Harry, »vi icke fått
två massa — bara en.»

Det visade sig snart att hans ord voro sanna.
De fördes åt skilda håll, synbarligen i afsigt att
tilldelas olika egare, och fruktan att de kunde komma
att skiljas öfverföll dem åter.

Sedan slafvarne, kamelerna, tälten och sakerna,
som samlats från skeppsvraket, blifvit delade bland
de elfva araberna, tog hvar och en till vara sitt,
men ännu återstod Golah, hans hustrur och deras
barn.

Ingen syntes angelägen att blifva egare till den
svarte sheiken och hans hustrur. Äfven de som
påstått att han skulle vara en värdefull slaf, syntes
ovillige att taga honom på sin del, fastän de
uppmanades dertill genom de öfrigas stickord.

Skälet var att de voro rädda för honom. Han
skulle blifva alltför svår att styra och ingen af dem
önskade blifva egare till den som envist vägrade
både mat och dryck, och öfver deras hufvuden
nedkallade Mahomeds förbannelser samt svor vid
profetens skägg, att det ögonblick hans händer blefve
fria, skulle han döda den förste som vågade göra
anspråk på att ega honom eller förklara honom vara
slaf.

Golah, med alla sina fel, var hvarken falsk
eller bedräglig, och alltför stolt att hyckla
undergifvenhet, då han icke ämnade gifva sig.

Han var högmodig, grym, girig och hämndfull,
men han var det på ett öppet sätt.

Genom att antaga de tillbud som araberna
erbjudit honom, skulle han måhända med sin styrka
och oöfvervinneliga vilja kunnat skaffa sig hämnd
på sina gripare; men det låg icke i hans natur att
låtsa eftergifvenhet, äfven om han derigenom kunde
vinna en tillkommande fördel.

Som ingen af araberna ville taga honom för det
pris man satt på honom eller tillåta någon att få
honom för mindre, blef det allmänt beslutadt att han
skulle behållas som gemensam egendom, tilldess han
kunde säljas till någon annan stam, då man kunde
dela köpeskillingen för honom. Hans hustrur och
barn skulle också egas på lika sätt.

Med dessa anordningar voro alla belåtna, utom
Golah. Emellertid såg det ut som om han vore
något mera böjd att finna sig i omständigheterna, ty
en stund efter sedan detta beslut blef honom
bekant, kallade han på Fatima och befallde henne
gifva sig en skål vatten.

Favoriten vägrade, urskuldande sig med att hon
var förbjuden att gifva honom något.

Detta var sannt; ty då han nekat att mottaga
något från deras händer, hvilka gjorde anspråk på
att vara hans herrar, hade de beslutat att låta
honom svälta till dess han blef undergifvet sinnad.

Fatimas vägran att lyda honom gjorde Golah
den största sorgen. Van vid bestämd och slafvisk
lydnad från andra, blef han nästan utom sig, vid
tanken på att hans egen hustru — till och med
hans gunstling — skulle neka att uppfylla hans
önskan.

»Jag är din man,» utropade han, »och hvem
skulle du lyda om icke mig? Fatima! Jag befaller
dig att gifva mig litet vatten!»

»Och jag befaller dig att icke göra det,» sade
arabsheiken, som stod helt nära, och hade hört
befallningen.

Fatima var en listig, sjelfvisk qvinna, som,
genom att smickra hans fåfänga och hyckla en kärlek
som hon  aldrig känt, vunnit något inflytande öfver
Golah. Hon hade mött honom med slafvisk lydnad
då han var allsmäktig; men nu då han sjelf var en
slaf, hade hon öfverflyttat sin undergifvenhet till
chefen för bandet som fångat honom.

Nu först började Golah känna att han var en
besegrad man.

Hans hjerta var nära att brista af raseri,
blygsel och förtviflan, ty ingenting kunde så tydligt väcka
honom till medvetande af sin verkliga belägenhet,
som att Fatima, hans favorit, hon som alltid
försäkrat honom om sin kärlek och lydnad, nu
vägrade att hörsamma hans ringaste begäran.

Efter att hafva gjort ännu ett våldsamt men
fruktlöst försök att sönderslita sina band, sjönk han
ned på marken och förblef tyst, — bittert
begrundande den nesliga belägenhet i hvilken han fallit.

</chapter>

<chapter name="LIV. Två trogna hustrur">

<h3>LIV. Två trogna hustrur.</h3>
Medan Golahs sinne syntes vara döfvadt
nästan till vanmakt genom Fatimas vägran att lyda
hans befallningar, gingo hans två andra hustrur
omkring honom, liksom sysselsatta med någon huslig
förrättning.

Den qvinna, han hade begraft i sanden,
skyndade att hämta en kalabask med vatten, och
åtföljdes af den andra, som bar en tallrik med sangleh.

En af araberna, som förstod deras afsigt, sprang
upp och befallde dem i vred ton att återgå till sina
tält. De båda qvinnorna fortforo dock i sitt beslut,
och för att hindra dem, utan att bruka våld,
tillbjöd araben sig att sjelf betjena Golah med mat
och dryck.

Detta tilläto qvinnorna honom att göra, men
då vattnet tillbjöds Golah vägrade han åter.

Den svarte sheiken ville icke emottaga
hvarken mat eller dryck från en herres hand.

Sanglehn förtärdes då af araben med ett
verkligt eller hyckladt uttryck af tacksamhet; vattnet
hälldes i en bytta och gafs till en af kamelerna och
kalabasken återlemnades till qvinnorna.

Hvarken slitande hunger eller brännande törst
kunde bortjaga Golahs tankar från det som gjorde
hans själ så djupt sorgsen.

Hans fysiska lidanden tycktes för en stund
försvinna för något inre själslidande.

Återigen skyndade hustrurna — de icke
älskade — att närma sig honom, bärande vatten och
föda, och åter framsteg araben för att hindra dem.
De två qvinnorna stodo fasta i sitt beslut, och
medan de satte sig emot arabens försök att drifva dem
tillbaka, ropade de till de två ynglingarne, den
svarte sheikens slägtingar, och Fatima att bistå
dem.

Endast Golahs son lydde kallelsen, men hans
försök att biträda qvinnorna blef genast afvisadt af
araben, som kallade honom sin slaf och befallde
honom att vika åt sidan. Men denna befallning hade
ingen verkan. Med sitt fortsatta motstånd
äfventyrade ynglingen sitt lif; han vågade begagna våld
emot en herre — ett brott som i öknen är belagdt
med dödsstraff.

Uppväckt ur sina pinsamma tankar af bullret,
blickade Golah upp och såg sin sons dåraktiga
handling, samt ropade till honom att vara stilla och
rätta sig efter omständigheterna, men ynglingen
ville icke lyssna till faderns befallning utan
fortfor med sitt motstånd. Han var just nära att blifva
nedhuggen, då kroomannen sprang fram och på
arabiska sade två ord, som betydde »fader och son».
Den arabiske röfvaren hade tillräcklig aktning för
slägtskapen, att afhålla sin hand från att begå mord;
men för att förekomma vidare besvär af den unge
mannen, fattades han af några andra, samt bands
och kastades till marken vid sin faders sida.

De två qvinnorna, som ännu icke öfvergifvit
beslutet att lindra deras olycklige makes behof,
blefvo skuffade, sparkade och slagna samt slutligen
släpade in i tälten.

Denna scen bevittnades af Fatima, som, i stället
att visa deltagande, syntes högligen road deraf, —
så road att hon skrattade! Hennes onaturliga
uppförande ökade ännu mera hennes makes förtviflan.

Den orätt han lidit genom att blifva röfvad,
förödmjukelsen att vara bunden, kännedomen om att
han och hans barn skulle blifva sålda till slafvar,
plågan af hunger och törst—allt var glömdt.
Fatima, favoriten, qvinnan, för hvilken hans ord varit
lag, undvek honom icke allenast, utan föraktade
honom äfven i djupet af hans olycka!

»Gamle Golah synes illa till mods,» anmärkte
Terence till sina följeslagare. »Om han icke slagit
mig såsom han gjorde i går, vore jag nästan färdig
att beklaga honom. Då han slängde laddstaken
öfver mig, svor jag inom mig att om mina händer
någon gång blefve fria, skulle jag söka att döda
honom; men nu då de äro fria och hans bundna,
har jag icke hjerta att röra honom, så elak han
är.»

»Det är rätt, master Terry,» sade Bill, »det är
endast qvinfolk och pojkar som kasta vatten på en
drunknad råtta, — inte för att jag tror att det nu
är slut med den gamle skurken. Han kommer nog
att göra något mer innan f—n tar honom helt och
hållet, men jag menar, att Han, som sitter der
uppe, kan uträtta sitt arbete utan att vi hjelpa
honom.»

»Du talar sannt, Bill,» sade Harry, »jag tror
icke att det är nödvändigt att söka hämnd på
Golah, för hans grymhet mot oss; han har det lika
illa som vi.»

»Hvad säger du?» frågade Colin. »Golah lik
en af oss! Långt derifrån. Han har mera mod,
uthållighet, bårdnackenhet och äkta manligt sinne, än
som finnes hos oss alla fyra tillsammans.»

»Var hans försök att hungra ut dig också
föranledt af ett manligt sinne?» frågade Harry.

»Kanhända icke; men det var ett fel af de
omständigheter, under hvilka han blifvit uppfostrad.
Jag tänker icke på det nu, dertill är min beundran
för mannen alltför stor. Se blott hur han nekar
att emottaga vatten, fast det flere gånger tillbjudits
honom.»

»Det är besynnerligt utan tvifvel,» medgaf
Harry, »men jag ser ingenting beundransvärdt deri.»

»Inte jag heller,» tillade Bill. »Han kunde ha
det lika bra som vi, och jag tycker att den, som
inte vill bli lycklig då han kan, är en narr.»

»Hvad du kallar hans narraktighet,» återtog
Colin, »är endast en ädel stolthet som sätter
honom vida högre än någon af oss. Han har en ande
som aldrig skall underkasta sig slafveri.»

»Det vara sannt,» anmärkte kroomannen; »Golah
aldrig vara slaf.»

Colin hade rätt. Genom att af sina besegrare
emottaga mat och dryck, kunde den svarte sheiken
hafva tillfredsställt de animala behofven, men
endast på bekostnad af allt som var ädelt i hans
natur.

I detta ögonblick fästade kroomannen deras
uppmärksamhet på den fångne sheiken.

»Se!» utropade han; »Golah icke stanna längre
på Sahara. Ni honom se snart dö nu — se på
honom!»

Golah hade rest sig upp, inbjudande
arabsheiken till en underhandling.

»Det är blott en Gud,» sade han; »Mahomed
är hans profet och jag hans tjenare. Jag blir aldrig
någon slaf. Gif mig en hustru, en kamel och min
sabel, och jag vill gå. Jag har blifvit röfvad; men
Gud är stor och det är Hans vilja och mitt öde.»

Golah hade omsider gifvit efter, men icke
derföre att han saknat föda och vatten, icke af
fruktan för slafveri eller döden, icke för det att hans
stolta, oböjliga ande flytt; den hade fasthellre
tillväxt i styrka, under begäret efter hämnd.

Arabsheiken rådslog med sitt följe, och det blef
en liflig rådplägning.

Det besvär de hade af sin jättelika fånge,
svårigheten att behandla honom och deras tro att han
var en god musulman, voro talande skäl att
samtycka till hans begäran och att sätta honom i frihet.

Det blef derföre beslutadt att låta honom gå,
på det vilkor att han skulle skiljas från dem genast.

Golah samtyckte och de började att lösgöra
hans händer. Då detta var gjordt, sprang
kroomannen upp till Colins herre och varnade honom
att beskydda sin slaf, till dess den svarte sheiken
hade aflägsnat sig.

Denna varning var öfverflödig, ty Golah hade
andra och vigtigare tankar att sysselsätta sig med,
än den ovilja han kunde hafva hyst mot den unge
skotten.

»Jag är fri,» sade Golah, då hans händer voro
lossade. »Vi äro lika, och musulmän. Jag gör
anspråk på er gästfrihet. Gif mig litet föda och vatten.»

Derpå steg han fram till brunnen och släckte
sin törst, hvarefter litet kokt kamelkött sattes för
honom.

Medan han tillfredsställde sin appetit som på
två dagar tillväxt i styrka, syntes Fatima, som märkt
ett sällsamt uttryck i hans ögon, blifva mycket
förskräckt. Hon hade trott honom för lifstiden dömd
till slafveri, om icke till döden, och det var denna
tanke som varit orsaken till hennes uppförande.

Hon skred fram till arabsheiken, och bönföll att
han skulle skilja henne från Golah, men det enda
svar hon erhöll var, att Golah skulle hafva en af de
tre hustrurna, hvilken han ville utvälja, och att han
(sheiken) och hans följeslagare voro män af heder,
hvilka icke bröto ett gifvet löfte.

Ett getskinn med vatten, något kornmjöl till
sangleh och några få andra nödvändighetsartiklar
blefvo placerade på kamelen, som öfverbringades
till Golah.

Den svarte sheiken adresserade några få ord
på afrikanska språket till sin son, och, befallande
Fatima att följa sig, skyndade han bort i öknen.

</chapter>

<chapter name="LV. Fatimas död">

<h3>LV. Fatimas död.</h3>

En fullkomlig förändring hade skett med
Fatima. Fåfäng, grym och tyrannisk ett ögonblick
förut, var hon nu förödmjukad till stoft. I stället
att befalla de öfriga hustrurna, hennes kamrater,
nalkades hon dem nu med böner att taga vara på
hennes barn, hvilket hon var besluten att lemna
efter sig. Båda biföllo villigt hennes önskningar.

Våra midshipmän öfverraskades af denna
omständighet, ty de sågo icke något skäl, som
nödgade Fatima att lemna sitt barn från sig. Icke ens
roomannen kunde förklara det; och medan nattens
skuggor hvilade öfver öknen, skiljdes modren från
barnet, för att aldrig mera omfamna det i denna
verld af ondska och sorg.

Morgonen derefter, omkring två timmar före
daggryningen, blef det allarm inom douaren.

Karlen som hållit vakt kunde icke påträffas,
och en af de snabbaste kamelerna, jemte en rask
ökenhäst voro försvunna.

Slafvarne blefvo uppställda och räknade, då det
befanns att en af dem också saknades. Det var
Golahs son.

Hans frånvaro förklarade förlusten af kamelen,
och måhända hästen, men hvad hade blifvit af den
arab som hade vakten?

Han hade säkerligen icke rymt med slafven,
ty han hade lemnat värdefull egendom efter sig.

Det var ingen tid att utbyta gissningar öfver
denna hemlighet. Efterspaning måste genast göras för
att återfå slaf, kamel och häst.

Arabsheiken gaf detta uppdrag åt fyra af sina
följeslagare, och de skyndade att laga sig i ordning.

Alla trodde att flyktingarne borde sökas i sydlig
riktning, och karavanen måste derföre uppehållas i
sin resa.

Under anordningarne för efterspaningen gjorde
man en annan obehaglig upptäckt. Två bössor, som
tagits från Golahs sällskap, saknades äfvenledes.

De hade blifvit bortförda ur ett tält, i hvilket
två af araberna sofvit — två af de fyra, hvilka nu
ämnade eftersöka den förlorade egendomen.

Sheiken blef orolig. Lägret syntes fullt af
förrädare, och likväl, då bössorna tillhörde de två
männen som sofvo i tältet, kunde de icke sjelfva
beskyllas för något annat än enfald.

Tvärtemot allas förutsättningar, syntes spåren
efter de förlorade djuren leda i nordvestlig riktning,
och omkring tvåhundra alnar från lägret varseblef
man ett mörkt föremål ligga på marken, hvilket
befanns vara araben, som varit utsedd till nattvakt
öfver douaren.

Han var stendöd, och vid hans sida låg en af
de förlorade bössorna med bruten stock, betäckt af
hans egen hjerna.

Den bedröfliga händelsen var icke svår att
förklara. Karlen hade sett en eller två af de tjudrade
kamelerna irra från lägret. Utan att ana det de
sakta leddes bort, hade han, utan att göra allarm,
gått för att föra dem tillbaka. Golahs son, som
ledde dem bort, hade hållit sig bakom det ena af
djuren och på detta sätt dolt sig, samt funnit ett
lägligt tillfälle att gifva vakten dödshugget utan
något buller, som kunde störa de sofvande
innevånarne i douaren.

Utan tvifvel hade han gått att förena sig med
sin fader, och det skickliga sätt hvarpå han utfört
sin flykt och medtagit bössa, kamel och häst
stegrade arabernas förvåning till beundran.

Vid slafvarnes delning hade unga Harry Blount
och kroomannen tillfallit arabsheiken. Kroomannen,
som egde liten kunskap i det arabiska språket, blef
snart omtyckt af sin nya herre. Medan araberna
rådslogo om bästa sättet att utkräfva hämnd för deras
mördade följeslagare, samt att åter bemägtiga sig
den egendom de förlorat, erbjöd sig kroomannen,
som kände till Golahs karakter, att tillhandagå dem
med ett litet råd.

Pekande på söder, häntydde han för dem att,
om de ginge åt det hållet, skulle de säkerligen få
se eller höra något af Golah eller hans son.

Sheiken tviflade icke derpå, ty den svarte
sheikens land låg åt södern till, och Golah hade
begifvit sig åt det hållet då han lemnade douaren.

»Men hvarför gick icke hans hund till son
söderut?» frågade araberna, pekande på spåren efter den
stulna hästen, hvilka gingo åt nordvest.

»Om ni går norrut,» svarade kroomannen, »så
kan ni vara säker på att se Golah; eller om ni
stanna här så får ni också höra af honom.»

»Hvad! kan han gå åt två motsatta håll på
samma gång och vara här också?

»Nej icke det; men han skall följa er.»

Araberna voro sinnade att tro det vara en
möjlighet att återfå sin egendom på den väg de hade
ämnat följa, särdeles som den stulna hästen och
kamelen blifvit förda åt det hållet.

De beslöto derföre att fortsätta sin resa.

Försent insågo de dårskapen af att behandla
Golah som de gjort. Han var nu oåtkomlig, och
med all sannolikhet hade hans son förenat sig med
honom. Han var en fiende, emot hvilken de måste
hålla beständig vakt, och vid tanken derpå svor
den gamle arabsheiken vid profetens skägg, att han
aldrig mera skulle öfva barmhertighet mot en
menniska som han plundrat.

Omkring en timme efter det de återtagit sin
marsch kunde de ännu se kamelspår åt det håll de
önskade gå, men småningom blefvo de mindre
tydliga, till dess de omsider helt och hållet försvunno.

En bris hade fyllt spåren med sand, hvilken var
så lätt att den snart blåste omkring.

Ännu hade de hopp om att återbekomma sin
stulna egendom, och fortsatte derföre resan i samma
riktning.

Den gamle sheiken, som red framför de andra,
upptäckte ett föremål som låg i sanden, en bit
derifrån till höger. Han vände om och red dit tätt
åtföljd af det öfriga sällskapet.

Då de kommo närmare, sågo de att det var
kroppen af en mensklig varelse, liggande med ryggen
uppåt och ändock med ansigtet vändt rätt under
himmelen. Man igenkände genast anletsdragen af
Fatima, favoriten!

Den olyckliga qvinnans hufvud hade blifvit skildt
från kroppen, och sedan lagdt intill densamma med
ansigtet bakfram.

Det förskräckliga skådespelet var lärorikt. Det
utvisade att Grolah, fastän han gått åt södern, måste
hafva återvändt, och nu icke var långt borta. Hans
son var med all säkerhet i hans sällskap.

Då Fatima aflägsnade sig med Grolah, hade hon
troligen anat det fruktansvärda öde som väntade
henne, och af detta skäl lemnat sitt barn åt de andra
hustrurnas omsorg.

Ingendera af dem syntes det ringaste förvånad,
då Fatimas döda kropp upptäcktes. Båda hade
väntat att något sådant skulle inträffa, derför hade de
så villigt åtagit sig barnet.

Karavanen gjorde ett kort halt, derunder de båda
qvinnorna togo tillfället i akt och betäckte den döda
kroppen med sand.

Derefter fortsattes resan.

</chapter>

<chapter name="LVI. Vidare förluster">

<h3>LVI. Vidare förluster.</h3>
Fastän Golahs svåger, som förut varit en fri
man, nu var en slaf, tycktes han nöjd med
förändringen i sin belägenhet.

Han gjorde sig ganska nyttig för sin herre,
genom att efterse kamelerna och uträtta alla öfriga
nödvändiga arbeten, hvartill hans kännedom om lifvet i
Sahara gjorde honom skicklig.

Då karavanen gjorde halt företa aftonen, biträdde 
han med att aflasta djuren, tjudra dem, uppsätta
tälten och uträtta hvad som helst som erfordrades.

Under det slafvarne åto den lilla portion föda,
man beskärt dem, irrade en af kamelerna, som
förut tillhört Golah — en ung snabb »maherry», som
ridits af Fatima — ett kort stycke från douaren.
Den svarte sheikens svåger, som hade visat sig så
nyttig, sprang efter djuret, liksom ville han hämta
det tillbaka. Man såg honom gå framom kamelen,
liksom om han ämnat vända om djuret emot lägret,
men i nästa ögonblick märktes att detta icke var
hans afsigt. Ynglingen sprang upp på kamelens
rygg, fattade tag i dess puckel, och red hastigt sin
väg. Van att höra ljudet af hans röst, lydde det
trogna och kloka djuret hans befallningar. Dess
hals sträcktes snart ut emot norden och dess fötter
kastades framåt i långa steg, hvilka buro dess
ryttare hastigt bort från douaren. Händelsen
förorsakade en förfärlig rörelse i karavanen. Den var så
helt och hållet oväntad, att ingen af araberna var
beredd att förhindra flyktingen. Vakt för aftonen
hade ännu icke blifvit utsedd. De suto alla på
marken, njutande sin aftonhvila, och innan någon bössa
hann aflossas emot rymmaren, hade han kommit så
långt undan i skymningen, och de två eller tre
skott som aflossades efter honom, tjenade endast
till att öka hastigheten hos kamelen på hvilken han
flydde.

Två snabba hästar blefvo genast sadlade, och
på dem uppstego egaren till kamelen som blifvit
stulen, och egaren till slafven som stulit den.

Båda beväpnade sig med bössa och sabel, och
voro öfvertygade om att fasttaga rymmaren, ehuru,
de med oro tänkte på kamelens snabbhet, och att
dess ryttare gynnades af det annalkande mörkret.

Hela lägret var vid denna tid under vapen, och
sedan de båda araberna ridit bort, samlade sheiken
alla slafvarne tillhopa, och svor vid profetens skägg
att de alla skulle dödas, samt att han ville gifva
exempel genom att döda de två som tillhörde
honom, hvilka voro Harry Blount och kroomannen.
Några af hans följeslagare började uttömma sin
vrede, genom att slå de slafvar, som voro deras
egen tillhörighet, och ibland dessa uppretade
slafegare var egaren till båtsmannen Bill.

Då den gamle sheikens vrede något lagt sig,
anskaffade han en läderrem och förklarade att hans
två slafvar skulle fastbindas och icke lösgöras, så
länge de förblefvo i hans ego.

»Tala till honom,» bad Harry kroomannen; »säg
honom på hans eget språk att Gud är stor och att
han är en narr! Vi önska icke att undkomma —
säkerligen icke för närvarande åtminstone.»

Sålunda uppmanad, förklarade kroomannen för
sheiken att de hvita slafvarne, så väl som han sjelf,
icke hade för afsigt att rymma, utan önskade blifva
förda till norden, der de kunde friköpas, och att de
icke voro så dåraktiga, som att skiljas från honom
på ett ställe, der de med all säkerhet skulle svälta
ihjel. Kroomannen underrättade äfvenledes sheiken
om att alla voro ganska glada att hafva blifvit
tagna ur Golahs händer, hvilken skulle hafva fört dem
till Timbuctoo, hvarifrån de aldrig kunde hafva
återkommit, utan måste hafva slutat sina dagar i
slafveri.

Vidare underrättade han sheiken att de hvita
slafvarne egde vänner, som bodde i Agadur och
Swearah (Santa Cruz och Mogador) — vänner som skulle
betala en stor summa för att friköpa dem. Hvad
hade de då för anledning att rymma, när de reste
till en plats der deras vänner befunno sig?

Kroomannen sade vidare att den unge mannen,
som nyligen rymt, var Golahs svåger, och att han;
i motsats till de hvita, icke skulle möta frihet utan
beständigt slafveri, om han ginge norrut, hvarföre
det icke var underligt om han förenat sig med
Golah och dennes son.

Denna förklaring hade så mycket skäl för sig,
att arabernas misstankar, rörande faran att förlora
sina slafvar, snart försvunno, och de senare
lemnades att hvila i fred.

Såsom ett försigtighetsmått tillsattes två karlar
att gå i cirkel kring douaren under hela natten;
men intet störande förmärktes och morgonen kom,
utan att hafva fört tillbaka de två män, hvilka
eftersatt den listige rymmaren.

Afståndet till nästa vattenställe var för långt för
att tillåta något uppehåll; och resan fortsattes,
under hopp att de två saknade männen skulle mötas
på vägen.

Detta hopp förverkligades.

Under hela färden höll den gamle sheiken, som
red i fronten, utkik på horisonten, icke allenast
framför sig utan äfven till höger och venster. Omkring
tio mil från det ställe der de tillbringat natten, vek
han af och närmade sig något som ådragit sig hans
uppmärksamhet. Hans följeslagare skyndade efter
honom — alla utom de två qvinnorna och deras
barn, hvilka kommit långt efter.

Liggande på marken med kropparne tätt intill
hvarandra, återfunnos de två araberna, hvilka gått
att efterspana flyktingen.

De voro båda döda.

En af dem hade blifvit skjuten med en kula,
som hade inträngt i hufvudskålen strax invid
tinningen. Den andre hade blifvit ihjelhuggen med en
sabel, hvarvid hans kropp blifvit styckad i nästan
två lika stora delar.

Ynglingen som flytt den föregående natten hade
antagligen förenat sig med Golah och hans son, och
de två männen, hvilka eftersatt honom, hade förlorat
lif, djur, bössor och sablar.

Golah hade nu två följeslagare, och både han
och de voro väl beväpnade och beridna.

Arabernas vrede var förfärlig att skåda. De
vände sig till de två qvinnorna, Golahs hustrur.
Dessa hade kastat sig på sina knän, och bönföllo
skrikande om förbarmande.

Några af araberna ville att de genast skulle
dödas, men detta hindrades af den gamle sheiken, som,
fastän han sjelf var mycket uppretad, dock egde
tillräckligt förnuft att inse det de olyckliga qvinnorna
icke voro tillräkneliga för deras makes handlingar.

Våra midshipmän hade skäl att beklaga den
olycka, hvari deras nya herrar råkat, ty de kunde
icke annat än med oro tänka på Golahs återvunna
makt.

»Vi skola återigen komma i hans händer,»
utropade Terence. »Han skall döda dessa araber, den
ena efter den andra, och taga igen hvad han
förlorat, oss sjelfva inberäknade. Vi skola ännu en gång
drifvas till Timbuctoo.»

»Då skulle vi förtjena det,» utropade Harry, »ty
det blir till en del vårt eget fel, om vi någonsin
åter falla i Golahs händer.»

»Jag tänker icke så,» sade Bill. »Golah är en
underbar man, och har någonting mer än menskligt
i sin natur. Jag tror, att om vi skulle se honom en
half mil från oss göra tecken åt oss att följa
honom, så vore vi tvungna att göra det. Jag har
försökt att vara olydig mot hans befallning, och gör
inte om det igen, det är säkert.»

Det uttryck af vrede, som hittills afbildat sig i
arabernas anleten, hade lemnat rum för ängslan. De
visste att en fiende ströfvade omkring dem — en
fiende som de gjort orätt, hvars makt de underkänt,
och hvilken de narraktigt återgifvit friheten.

Deras följeslagares kroppar blefvo skyndsamt
begrafna i sanden, och resan fortsattes ännu en gång
mot norden.

</chapter>

<chapter name="LVII. Innu ett nattbesök">

<h3>LVII. Innu ett nattbesök.</h3>
Slafvarne började åter lida brist på vatten och
föda, ty den hastighet, hvarmed de nödgades färdas
för att medhinna kamelerna, uttömde snart de få
krafter de erhållit, medan de hvilade sig vid källan.

Under den långa eftermiddagen, som följde efter
de två arabernas begrafning, förklarade slafgossarne
flera gånger att de helt oeh hållet voro ur stånd att
gå vidare. De hade misstagit sig, och hade ännu
något att lära af den styrka kärleken till lifvet
utöfvar på kroppen.

Att dröja efter karavanen skulle blifva deras
död, det visste de. De önskade icke att dö, och
sträfvade sig derföre fram så godt de kunde, och,
likt fångar på en trampqvarn, voro de tvungna att gå
framåt, fastän de knappt förmådde röra sig.

Vid solnedgången vadade de genom sanden,
som nyligen blifvit upprörd af blåsten. Den var
nästan sä lätt och lös som snö, och att arbeta sig
igenom densamma, var så mödosamt, att de ridande
araberna, hvilka hyste deltagande för dem som måste
gå, för aftonen tidigt gjorde halt. Två män
utseddes att bevaka lägret, på samma sätt som föregående
natten. Trötta af dagens mödor, lågo våra gossar
snart i en djup sömn. Omkring dem, och till
hälften begrafna i den mjuka sanden, sofvo de öfriga i
douaren.

Deras hvila fortfor att vara ostörd till den
mörkaste timmen på natten, nyss före daggryningen. De
blefvo då uppväckta ur sömnen af ett böss-skott —
en smäll som genast åtföljdes af en annan från
motsatt håll. Douaren kom ögonblickligen i den
vildaste förvirring.

Araberna fattade sina vapen och rusade ut ur
tälten.

En af dem, som sprang åt det hållet, hvarifrån
första böss-skottet hördes, såg en karl komma emot
sig och gaf i sitt uppskrämda tillstånd eld och sköt
den som närmade sig, hvilken upptäcktes vara en af
dem som fått sig vakten anförtrodd.

Inga fiender kunde upptäckas. De hade flytt,
lemnande de två vakterna i sitt dödsarbete.

Några af araberna ville resa hit och dit för att
eftersöka den osedde fienden, men hindrades af
sheiken, hvilken fruktade att allt skulle förloras, om
douaren skulle öfvergifvas af de beväpnade männen,
hvarföre han gaf signal att hela horden skulle
samlas omkring honom.

De två sårade männen fördes till ett tält, der
inom få minuter den ene af dem — den som blifvit
skjuten af en af sitt eget sällskap — uppgaf sitt
sista andedrag. Han hade också blifvit sårad af det
skottet som först hördes. Kulan hade inträngt i
högra armen och splittrat den.

Den andre karlen hade fått sin rygg
genomskjuten af en kula, så att hans återställande var en
ögonskenlig omöjlighet.

Han hade tydligt hört det första skottet, som
från den motsatta sidan af lägret, lossades på hans
kamrat, och då han ämnade sig dit för att bistå
honom, hade han vändt ryggen åt den fiende, som
anfallit honom sjelf.

Dagsljuset lyste snart öfver skådeplatsen, och

man kunde nu märka på hvad sätt deras fiender,
utan att blifva sedda, närmat sig douaren.

Omkring hundra steg från det ställe der
vakterna hade stått, då de två första skotten aflossades,
gick en fåra eller ett pass genom den mjuka sanden.

Detta pass delade sig i två mindre grenar,
hvilka omslöto det arabiska lägret.

Genom dessa smalare pass hade fienderna tyst
smugit sig, en på hvardera sidan, och på detta sätt
lätt fått de intet ondt anande vakterna inom
skotthåll.

På bottnen i det ena passet, der sanden var
stadigt sammanpackad, fanns spår efter menniskosteg.

»Detta vara Golahs spår,» sade kroomannen till
Harry, sedan han undersökt desamma. »Han göra
dem, då springa bort, efter han skjutit bössan.»

»Ganska troligt,» sade Harry; »men hur vet du
att det är Golahs spår?»

»För Golah ha största fötter i hela verlden, och
inga fötter utom hans göra det märket.»

»Jag säger eder ännu en gång,» sade Terence,
som åhörde kroomannens anmärkning, »vi skola
komma att följa Golah till Timbuctoo. Vi tillhöra
honom. Dessa araber hafva oss endast för några
dagar, men de komma alla att dödas, och vi nödgas
följa den svarte sheiken åt motsatt håll.»

Harry gjorde ingen anmärkning öfver denna
profetia; den hade utan tvifvel skäl för sig.

Fyra araber af de elfva, af hvilka sällskapet
först utgjordes, voro allaredan döda, medan ännu
den femte var döende.

Bill ansåg Golah jemte sin son och svåger
fullkomligt kunna mäta sig med de sex qvarlefvande
araberna.

»Men araberna hafva oss att hjelpa sig,»
anmärkte Colin.  »Vi borde väl räknas för något.»
»Så göra vi också — såsom handelsvara,»
svarade Harry; »vi hafva hittills varit hjelplösa, likt
barn. Hvad kunna vi göra? Den omtalta
öfverlägsenheten hos vårt folk och vårt land duger till
ingenting här i öknen. Vi äro utom vårt element.»

»Ja, det är säkert!» utropade Bill; »men vi äro
icke långt derifrån. Mina leder skakas af glädje, ty
jag luktar salt vatten. Om vi gå mot Vestern, så få
vi se hafvet före aftonen.»

Under denna dialog höllo araberna rådslag om
hvad som var bäst att göra.

Att dela lägret och sända några efter fienderna,
ansågs vara opolitiskt. Den afdelning som
bortsändes för efterspaning och den som lemnades att
bevaka karavanen skulle hvardera befinnas för svag,
om den anfölles af deras grymma fiender.

Endast i sammanhållning låg styrka, och de
beslöto att förblifva förenade, väntande att ännu en
gång få ett besök af Golah, då de skulle vara bättre
beredda att emottaga honom.

Spåren från de två passen ledde i den riktning
araberna önskade taga.

Det fanns en möjlighet att undkomma Golah,
genom att gå åt östern; men de visste att de icke
på mindre tid än efter fem dagars resa kunde
påträffa vatten i den riktningen.

De önskade icke heller att undvika Golah. De
törstade efter hämnd, och voro otåliga att gå vidare;
ty de hade två dagars resa innan de kunde hoppas
anlända till det närmaste vattnet.

Man var färdig att fortsätta resan, men deras
sårade kamrat hade ännu icke aflidit. De sågo att
det skulle vara omöjligt för honom att lefva mycket
längre, ty den nedre delen af kroppen syntes
allaredan vara utan lif. Högst några timmar till kunde
han lefva; men hans följeslagare voro obenägna att
afvakta slutet på dessa få timmar eller minuter, ödet
ville skänka den döende.

De gräfde ett hål i sanden nära intill der den
sårade låg. Detta var endast få minuters arbete. Så
snart grafven var färdig, vändes allas ögon ännu en
gång på den olycklige lidande.

Han var ännu vid lif och lät då och då höra
en klagan.

»Bismillah!» utropade den gamle sheiken,
»hvarför dör du icke, min vän? Vi vänta på slutet af ditt
öde.»

»Jag är död,» framstötte den lidande med en
svag röst och synbarligen med stor svårighet.

Efter att hafva sagt detta, tystnade han och blef
orörlig som ett lik.

Sheiken förde sin hand till hans tinningar.

»Ja! utropade han; »vår väns ord äro sanna och
visa. Han är död.»

Den sårade mannen rullades i den uppgräfda
gropen och de skyndade att betäcka honom med
sand.

Under det de gjorde detta, upplyftade han flera
gånger sina händer, medan en låg rossling kom öfver
hans läppar; men hans rörelser voro ögonskenligen
osedda och hans dödsjemmer obemärkt.

Hans följeslagare voro både döfva och blinda
för något tecken som kunde hafva stått i strid med
hans egen bekännelse om sin död.

Sanden östes ihop, så att den betäckte kroppen,
hvarefter man, på befallning af den gamle sheiken,
begaf sig å väg.

</chapter>

<chapter name="LVIII. Innu en gång vid hafvet">

<h3>LVIII. Innu en gång vid hafvet.</h3>
Båtsmannen Bills förutsägelse, att de icke voro
långt aflägsna från hafvet, egde sin riktighet.

Samma dags afton sågo de solen sänka sig i en
lysande horisont, som de visste icke kunde vara den
brännande sandslätt, öfver hvilken de så länge
vandrat.

Denna matta och aflägsna utsigt af sitt
älsklingselement, var för den gamle båtsmannen ett gladt
ögonblick.

»Vi hafva syn på hemmet!» utropade han.
»Trösta mig om jag någonsin förlorar det ur sigte. Jag
skall inte begrafvas i sand. Om jag måste lefvande
gå under, så skall det bli under vatten, likt en
kristen. Om jag kunde simma, så skulle jag köra rakt
i väg på gamla England, så snart vi komme till
stranden derborta.»

Slafgossarne voro likaledes intagna af hopp och
glädje.

Hafvet var ännu alltför långt borta att kunna
nås den natten.

Under denna natt voro tre af araberna på
beständig vakt, och följande morgon fortsatte de resan,
några i hoppet, och andra under fruktan, att Golah
icke skulle besvära dem mer.

Araberna önskade att möta honom vid dagsljus,
så att de kunde få tillbaka den egendom de
förlorat. De visste att det fanns blott ett ställe, beläget
inom två dagars resa, der sött vatten kunde
anträffas, och skulle de lyckas nå detta ställe före Golah,
kunde de afvakta hans ankomst. De voro vissa att
han måste besöka detta vattenställe för att rädda sina
djur från att omkomma af törst.

Vid middagen gjordes halt icke långt ifrån
stranden. Det var endast för en kort stund, ty de voro
angelägna att uppnå källan så fort som möjligt.
Våra slafgossar använde de få minuterna att samla
skalfisk, och bada vid stranden.

Uppfriskade af denna delikata föda, likasom af
badet, hvaraf de voro i stort behof, kände de sig nu
i stånd att gå skyndsammare, så att omkring en
timme före solnedgången anlände karavanen till
källan.

Nyss förut hade den gamle sheiken och hans
följeslagare stigit af sina djur och gått framåt, för
att undersöka de spår som kunde finnas omkring
stället. De blefvo missnöjda då de funno att
Golah varit der före dem. De voro förvissade om att
den svarte sheiken icke var långt borta, utan
väntade på ett gynnsamt tillfälle att åter göra dem
ett nattbesök. De insågo nu hvarför han icke gjort
något försök att oroa dem den föregående natten.
Han hade skyndat åstad för att hinna till källan
före dem.

Arabernas farhågor blefvo allt starkare och
starkare. De voro också mycket obeslutsamme, och en
skiljaktighet i åsigter uppstod, angående bästa
sättet att bevaka lägret emot deras oförsonliga fiende.

En del yrkade på att de skulle stanna vid
källan några dagar, tilldess det vattenförråd deras
fiende medtagit, skulle blifva uttömdt. Golah måste
då åter besöka källan eller dö af törst i öknen.
Denna beräkning var ganska klok, men olyckligtvis
tilllät dem icke deras ringa förråd af proviant att
dröja, och det beslöts att resan skulle fortsättas
strax.

Just som de ämnade lemna källan, kom en
handelskaravan från södern, och den gamle sheiken
gjorde ängsliga frågor, huruvida de nykomne hade
sett någon på deras väg. Köpmännen svarade att
de denna morgon mött tre män, hvilka enligt deras
beskrifning måste hafva varit Golah och hans
följeslagare. De reste söderut, och hade köpt sitt
matförråd af karavanen.

Kunde Golah hafva uppgifvit hoppet att återfå
sin förlorade egendom, öfvergifvit sitt uppsåt att
utöfva hämnd? Araberna visste icke om de skulle
tro detta. Några af dem yrkade högljudt att man
skulle begifva sig åt södern för att förfölja honom.
Men denna proposition öfverröstades, och det var
tydligt att den gamle sheiken, jemte de flesta af
hans sällskap, i sjelfva verket var nöjd med att tänka
det Golah icke skulle besvära dem mera.

Sheiken beslutade att den egendom som de
aflidne efterlemnat skulle fördelas bland de
qvarlefvande. Detta gaf anledning till allmän belåtenhet,
och den arabiska kafilan tog afsked af
köpmanskaravanen vid källan, der den senare ämnade
qvarstanna något längre.

De flesta af araberna hyste den åsigten, att den
svarte sheiken hade begifvit sig af till sitt eget land,
tillfredsställd med den hämnd han allaredan tagit.
De började tro att vakthållning omkring lägret icke
längre skulle vara någon nödvändighet.

I denna opinion instämde icke kroomannen, och,
fruktande att åter falla i Golahs händer, gjorde han
allt för att öfvertyga sin nye herre, att det vore
ganska troligt att de denna natt skulle få emottaga
ett besök af den svarte sheiken.                              

Han påstod, att om Golah hade hyst det
hoppet att, då han var ensam och beväpnad endast med
en sabel, besegra sina fiender, som då voro elfva
till antalet, skulle han säkerligen icke uppgifva
hoppet, sedan han lyckats döda nära hälften af dem,
och nu hade förstärkning af två skickliga
medhjelpare.

Kroomannen trodde att om Golah gått söderut,
på sätt den vid källan tillstötande karavanen
omtalat, var det tecken till att han verkligen ämnade
sig åt norden, och han yrkade att arabsheiken 
under hela natten skulle sätta säker vakt öfver
douaren.

»Säg honom», sade Harry, »att om de icke vilja
hålla vakt sjelfva, så vilja vi göra det, om de
endast förse oss med ett eller annat slags vapen.»

Kroomannen meddelade detta till arabsheiken,
hvilken endast gaf ett leende till svar.

Idéen att tillåta slafvar bevaka en arabisk
douar, och i synnerhet att förse dem med
eldvapen, var ganska roande för den arabiske höfdingen
i Sahara.

Harry förstod meningen med hans leende. Det
betydde afslag, men den unge engelsmannen
började äfven, liksom Terence, frukta att Golah skulle
döda alla araberna och taga gossarne med sig till
Timbuctoo.

»Säg sheiken att han är en gammal tok,» sade
han till tolken; »säg honom att vi hafva större
motvilja att falla i Golahs händer, än han har att
förlora oss. Säg honom att vi önska gå till norden,
der vi kunna blifva friköpta, och af detta skäl
endast skulle vi vara vida mera angelägna att bevaka
lägret, än någon af hans eget folk.»

Detta meddelande tycktes utöfva någon verkan
på den gamle sheiken, och öfvertygad af
kroomannens utsago, att man ännu hade att frukta Golahs
hämnd, beslöt han att douaren skulle bevakas och
att de hvita slafvarne finge deltaga i vakten.

»I skolen tagas till norden och säljas till edra
landsmän, om I icke gören oss något besvär på
resan,» sade han. »Jag har blott en ringa del af mitt
folk qvar, och det blir besvärligt för oss att resa
hela dagen och hålla vakt om natten. Om I
verkligen ären rädda att falla i händerna på denne
fördömda neger, och viljen hjelpa oss att vaka, så
ären I välkomna dertill; men om någon af eder
försöker att spela förrädare, skola alla fyra af eder
förlora sina hufvuden. Jag svär detta vid profetens
skägg!»

Kroomannen försäkrade att ingen af de hvita
slafvarne ämnade bedraga honom, tilläggande att
deras eget intresse, om ingenting annat, skulle göra
dem trogna mot dem, hvilka ville föra dem till ett
ställe der det kunde lyckas dem att blifva lösta ur
sitt slafveri.

Vid denna tid hade mörkret lagt sig öfver
öknen och sheiken sysselsatte sig med att utse vakt
för natten. Han var alltför misstänksam emot sina
hvita slafvar, att tillåta alla fyra hafva vakt på
samma tid, medan han och hans följeslagare sofvo.
Men en af dem kunde han dock tillåta att hålla
vakt, i sällskap med araberna.

Sheiken frågade kroomannen hvilken af de hvita,
som blifvit mest misshandlad af den svarte
sheiken. Båtsmannen Bill utpekades, och tolken gaf
en kort beskrifning öfver den svåra behandling för
hvilken örlogsmannen i Golahs händer varit ett
föremål.

»Bismillah! det är bra,» sade sheiken. »Låt
honom hålla vakt. Hämnden bör hindra honom att
tillsluta ögonen för en hel månad. Det är ingen
fara att han skall förråda oss.»

</chapter>

<chapter name="LIX. Ännu en gång Golah">

<h3>LIX. Ännu en gång Golah.</h3>
Vid stranden, omkring etthundrafemtio alnar
norr om douaren, ställdes en post, som hade att
göra en rond af omkring trehundra steg från
kusten.

En annan post ställdes på samma afstånd
söder om douaren.

Bill stationerades på landsidan, der han skulle
gå fram och tillbaka mellan de andra båda posterna
och så snart han närmade sig någon af dem, skulle
denne säga ordet »Akka», så att båtsmannen kunde
skilja honom från en fiende.

Man ansåg att araberna sjelfva voro tillräckligt
skarpsinniga att kunna urskilja vän från fiende, utan
att behöfva något tecken.

Innan Bill skickades till sin post, steg den
gamle sheiken in i ett tält och återkom snart med
en stor pistol, hvilken hade mycken likhet med en
muskedunder. Detta vapen lade han i båtsmannens
hand, och lät kroomannen tillsäga honom att icke
aflossa den förrän han vore saker om att döda
antingen Golah eller en af hans följeslagare.

Gossarne skulle gerna önskat att byta med
båtsmannen och låta den gamle kamraten hvila
under natten; men Bill hade blifvit utvald af
den gamle sheiken, och från hans dom fanns ingen
appell.

De två araberna, som stodo på post, visste att
om kafilan ännu följdes af Golah, skulle de vara
mest blottställda för faran.

Ingendera af dem ville blifva offer för ett
sådant öde som inträffat med deras företrädare.

Under två eller tre timmars tid gingo båda
sakta fram och tillbaka, och hvarje gång Bill
nalkades slutet af sin rond, kunde han tydligt höra
ordet »Akka» uttalas.

Den post, som var stationerad å södra sidan
om douaren, tänkte beständigt på den fruktade
fienden, och han sträfvade oupphörligt att
genomtränga mörkret, som betäckte sandytan, men fästade
ingen uppmärksamhet vid hafvet, ty han ansåg
douaren tillräckligt skyddad från den sidan.

Han hade misstagit sig.

Omkring tre timmar sedan vakten blifvit
utställd, blef posten på den södra sidan om douaren
noga observerad af den svarte sheiken, utan att
araben hade någon aning derom.

Golah hade smugit sig i vattnet, och endast
med den ulliga delen af hufvudet öfver vattenytan
närmat sig det ställe, der araben gjorde sin rond.

På ett afstånd af tolf eller femton steg kunde
han hafva blifvit upptäckt, om en noggrann
observatör betraktat den skinande vattenytan. Men en
sådan observatör fanns icke, och, sjelf osedd,
bevakade Golah i dess ställe posten.

Arabens uppmärksamhet var helt och hållet
riktad åt landsidan och han var i beständig
fruktan att blifva genomborrad af en bösskula.

Då han för hundrade gången vände ryggen åt
hafvet, för att gå till den andra ändan af sitt
område, kröp Golah sakta ur vattnet och skyndade
efter honom.

Vågornas djupa suckande emot stranden
borttogo ljuden af hans fotsteg.

Golah var endast beväpnad med en sabel, men
det var ett vapen som i hans händer bestämdt skulle
göra dödlig verkan. Det var ett stort, tungt vapen,
förfärdigadt uteslutande för hans egen räkning.

Med sabeln lyftad i höjden, gled han tyst men
hastigt efter den intet ondt anande araben.

Med hela kraften af sin starka arm högg den
svarte sheiken med sabelns skarpa egg vakten i
nacken.

Under ett svagt jemmer, hvilket ljöd i
fullkomlig harmoni med de suckande vågorna, föll araben
till jorden, lemnande sin bössa i den stora hand,
som mördaren utsträckt för att fatta henne.
Uppspännande bössan, gick Golah åt samma håll som
vakten nyss förut gått.  Han ämnade möta den post, 
som bevakade östra sidan af douaren, och han gick
djerft framåt, utan att bekymra sig om att hans
fotsteg hördes, ty han var säker om att blifva tagen
för den post han nyss dödat. Efter att hafva gått
omkring etthundra steg, utan att se någon, stannade
han, och sökte med sina stora, fruktansvärdt
glänsande ögon genomtränga det omgifvande mörkret.
Oaktadt denna granskning kunde han icke
upptäcka någon, och han lade sig ned på jorden för
att lyssna.

Ingenting hördes, men sedan han några
minuter blickat öfver marken, såg han ett mörkt
föremål ligga på sanden. Ur stånd att på så långt håll
göra sig reda för hvad det var, närmade han sig
varsamt, krypande på alla fyra, till dess han kunde
se att föremålet var en mensklig varelse, som låg
framstupa på marken, synbarligen lyssnande liksom
han sjelf. Hvarföre skulle karlen lyssna? Icke för
att iakttaga kamraten; men måhända sof han, tänkte
Golah. Om så var, tycktes lyckan gynna honom,
och med denna reflexion smög han sig vidare
framåt mot det utsträckta föremålet.

Fastän posten icke rörde sig, var Grolah ändock
icke viss på att han sof. Äter stannade han, och
fäste ett ögonblick sina ögon på kroppen med en
genomträngande blick. Om mannen icke sof,
hvarföre skulle han tillåta en fiende att komma sig så
nära? Hvarföre ligga så lugnt utan att visa något
tecken till vaksamhet eller göra allarm? Om Golah
kunde undanrödja denna vakt, som han gjort med
den andra, utan att förorsaka buller, skulle han,
tillika med sina två slägtingar, hvilka väntade på
utgången af hans företag, smyga sig in i douaren,
och åter taga tillbaka allt hvad han förlorat.

Tillfället var värdt ett försök, tänkte Golah,
och smög sig ännu mera framåt.
Då han kom närmare, såg han att karlen låg
på sidan, med ansigtet vändt uppåt, men till någon
del doldt af den ena armen.

Den svarte sheiken kunde icke se något vapen
i hans hand, och följaktligen skulle det möta ringa
fara att komma i handgemäng med honom, i fall han
plötsligt skulle resa sig upp.

Golah grep om den tunga sabeln, synbarligen
ämnande att döda sitt offer med ett enda hugg, just
som han gjort med den andra vakten.

Det tunga bladet höjdes i luften och den starka
handen tog fastare tag om vapnet.

Båtsman Bill! var på din vakt! Golah är helt
nära, med styrka i armen och mord i sinnet!

</chapter>

<chapter name="LX. Bill på post">

<h3>LX. Bill på post.</h3>
Sedan Bill tvänne timmar sakta gått fram och
tillbaka, lyssnande till ordet »Akka», och utan att
se något annat än grå sand, började han känna
sig trött, och blef ledsen öfver att den gamle
sheiken hedrat honom med sitt förtroende.

Småningom öfvergaf hans stora vaksamhet
honom och han började tänka på det förflutna och
på framtiden.

Dessa ämnen utgjorde sällan föremål för hans
tankar, som vanligtvis vändes kring det närvarande,
men i mörkret och ensamheten var det ingenting,
som kunde fängsla hans uppmärksamhet. I brist af
annat föremål, slöto sig hans tankar om skjutvapnet
han bar i handen.

»Den här tingesten,» tänkte han, »är af föga
nytta som pistol, men den kan duga till
stridsklubba. Jag hoppas att inte behöfva skjuta med
den. Pipan är tunn och kulan inuti måste vara
nära så stor som ett hönsägg. Jag undrar om den
är laddad. Jag borde göra mig säker derpå.»

Efter att hafva trefvat någon stund, lyckades
båtsmannen få fått i en qvist, med hvilken han
mätte längden på pipans yttersida; och sedan han
infört qvisten i mynningen, fann han att pipans djup
inuti icke svarade mot dess längd utanpå.

Det fanns någonting inuti, men han var
bestämdt öfvertygad om att det icke var en kula. Han
undersökte derefter låset och fann fänghålet och
krutet riktigt.

»Jag ser hur det är,» mumlade han; »den gamle
sheiken vill att jag skall göra väsen med det här,
om jag ser något misstänkt. Han tordes inte släppa
till en kula åt mig, ty han var rädd att jag skulle
skjuta någon af dem sjelfva. Det är hans
förtroende. Han vill att jag skall skälla, men inte kunna
bita. Men det behagar icke mig. Jag skall, ta mig
tusan, söka upp en sten och stöta ner.»

Han trefvade omkring på marken efter en sten
som passade till pipan, men kunde icke upptäcka,
något annat än den finaste sand.

Medan han var sysselsatt med detta, tyckte han
att någon närmade sig från ett annat håll, än det
hvarifrån han väntade sig få höra ordet »Akka».

Han såg åt det hållet, men kunde ingenting se,
utom den gråa ytan af hafsstranden.

Bill hade åtskilliga gånger märkt att araberna
brukade lägga sig ned på marken för att lyssna till
ljudet af fotsteg. Detta försökte han nu sjelf.

Med ögonen tätt intill marken, tyckte den gamle
båtsmannen sig kunna se på längre afstånd än då
han stod upprätt. Det tycktes vara ljusare nära
intill marken än fyra eller fem fot ofvanom densamma,
och aflägsna föremål kommo mera direkte mellan
hans ögon och horizonten.

Medan han sålunda låg utsträckt på marken,
hörde han fotsteg nalkas från stranden; men då han
trodde dem komma från vakten, egnade han dem
ingen uppmärksamhet. Han lyssnade endast till de
fotsteg han tyckt sig höra från det motsatta hållet.

Men ingenting hördes nu, och han kom till den
slutsats att han blifvit bedragen af en uppdrifven
inbillning.

På en sak var han dock fullkomligt säker,
nämligen att de fotsteg, hvilka han antog komma
från araben, som höll hvad Bill kallade
»bagbordsvakten», kommo närmare än vanligt och att ordet
»Akka» icke uttalades.

Den gamle båtsmannen kastade sig omkring
och vände blicken emot kusten.

Ljudet af fotsteg hördes icke längre, men han
såg skapnaden af en man, som stod upprätt icke
långt derifrån, och tycktes se sig skarpt omkring.

Kunde detta vara araben? Denne var kort till
växten och af en spenslig kroppsbyggnad, under
det att den man han nu såg hade en hög gestalt
och var groflemmad. I stället att komma närmare
och uttala ordet »Akka», som vakten skulle hafva
gjort, böjde denne sig ned och lade örat intill
marken, likasom för att lyssna.

Under detta ögonblick, medan karlens ögon
tycktes vända ifrån honom, skyndade sig båtsmannen
att fylla pistolpipan med sand.

Skulle han göra allarm genom att afskjuta
pistolen och sedan springa till lägret?

Nej! han kunde hafva misstagit sig. Det var
kanhända möjligtvis araben, som försökte upptäcka
Bill innan han gaf lösen.

Medan båtsmannen sålunda var obeslutsam, kom
den höga figuren närmare honom, krypande på alla
fyra. Då han kom ungefär åtta eller tio steg från
Bill, reste han sig långsanit upp. Nu såg Bill att
det icke var vakten, utan den svarte sheiken!

Den gamle örlogsmannen kände sig aldrig i
sitt lif räddare, än i närvarande stund. Han tänkte
först att aflossa pistolen och springa till douaren,
men då kom den tanken för honom, att han skulle
blifva skjuten i samma ögonblick han reste sig upp,
och fruktan gjorde honom orörlig.

Golah kom allt närmare och närmare. Bill
såg redan sabeln upplyftad. Då vände Bill hastigt
mynningen af sin stora pistol emot den svarte
sheiken, tryckte af och sprang i samma ögonblick upp
på fötterna.

Det blef en stark döfvande smäll, åtföljd af ett
vildt förtviflans skri.   

Bill stannade icke för att iakttaga verkan af
sitt skott, utan sprang så fort benen kunde bära
honom emot lägret, som allaredan var i rörelse.

Araberna sprungo fram och tillbaka, i en
förfärlig villervalla, skrikande af fruktan.

Ibland dessa rop hördes, åt det håll hvarifrån
båtsmannen flytt, en stark röst ropa: »Muley! Muley!»

»Detta är Golahs röst!» utropade kroomannen
på arabiska. »Han ropar på sin son -— Muley är
hans namn!»

»De ämna anfalla douaren,» skrek arabsheiken.
Araberna rusade hit och dit, blandande sina
skrik med slafvarnes tjut, under det qvinnorna och
barnen äfvenledes skreko, hundarne skällde, hästarne
gnäggade och äfven de lugna kamelerna läto höra
att de voro uppskrämda.

Golahs två hustrur togo sina barn med sig,
och skyndade i villervallan från lägret, samt
undkommo i mörkret obemärkta.

De hade hört rösten af deras barns fader, och
förstodo den sorgliga ton hvarmed han hade ropat
på sin son.

De voro qvinnor —- qvinnor, hvilka, fastän de
fruktat sin despotiske make i hans välmaktsdagar,
nu beklagade honom i motgångens timme.

Araberna, som oroligt väntade att få se sin
fiende, gjorde sig i största hast beredda att möta
honom; men de lemnades ostörda.

Inom få minuter var allt lugnt; icke ett ljud
hördes inom douarens område.

Dagsljuset spridde sig småningom från östern,
då arabsheiken, som nu hämtat sig från sitt
uppskrämda tillstånd, undersökte douaren och dess folk.

Två vigtiga saker voro synbarliga bevis på att
den fruktan de erfarit icke varit utan orsak. Den
post, som blifvit ställd att bevaka lägrets södra sida
var icke närvarande, och Golahs två hustrur med
deras barn voro också borta.

Qvinnornas försvinnande var lätt att förklara;
de hade gått att förena sig med den man som ropat
»Muley!»

Men hvar uppehöll sig araben som haft vakten?
Hade ännu en fallit offer för Golahs hämnd?

</chapter>

<chapter name="LXI. Golah slutar sitt lif">

<h3>LXI. Golah slutar sitt lif.</h3>
Arabsheiken tog kroomannen vid handen och
ledde honom fram till den gamle örlogsmannen,
hvilken efter slutad vaktgöring lagt sig att sofva.

Han uppväcktes nu af sheiken och tillfrågades
genom kroomannen hvarför han afskjutit sin pistol.

»Hvarför? för att döda Golah — den stora
negern!» svarade Bill; »och jag har bedragit mig
mycket, om jag inte gjort det.» 

Detta svar meddelades sheiken, hvilken egde
konsten att uttrycka sitt tvifvel med ett eget leende.

Bill tillfrågades om han sett den svarte sheiken.

»Sett honom! bestämdt säkert,» svarade
båtsmannen. »Han var inte fyra steg från mig, då jag
pepprade honom.»

Sheiken skakade på hufvudet, och vidare
spörjsmål blefvo afbrutna genom upptäckten af arabens
döda kropp.

Karlens hufvud var nästan skildt från kroppen
och hugget hade påtagligen utdelats af den svarte
sheiken, ty nära intill der kroppen låg, funnos spår
i sanden, hvilka ingen annan mensklig varelse än
Golah kunde hafva gjort.

Nu var det helt och hållet dagsljus, och
araberna, som undersökte kusten söderut, gjorde en
annan upptäckt.

Två kameler jemte en häst syntes vid stranden
på en half mils afstånd. Den gamle sheiken satte
en af sitt sällskap att bevaka douaren, och drog
sjelf åstad tillika med de flesta af slafvarne, hvilka
genom sina herrars olyckor lemnades under mindre
sträng uppsigt.

Då de kommit till stället der kamelerna voro,
funno de Golahs svåger liggande på marken, men
då araberna närmade sig, sprang han upp på
fötterna, och sträckte upp sina båda händer.

Han bar intet vapen och åtbörden betecknade:
»Det är fred.»

De två qvinnorna, omgifna af sina barn, suto
nära intill, tysta och sorgsna vid hafsstranden. De
brydde sig icke om arabernas ankomst, och sågo
icke ens upp då de kommo dem närmare.

Bössor och andra vapen lågo strödda omkring.
En af kamelerna låg på sanden; han var död, och
den unge negern började äta på ett stort stycke 
rått kött, som han slitit från puckeln af det döda
djuret.

Arabsheiken frågade efter Golah. Negern
pekade på hafvet, der två mörka kroppar gungade i
vågorna, då de svällde mot stranden.

De tre midshipmännen vadade på sheikens
befallning ut ibland vågorna och släpade kropparne
ur vattnet.

De igenkände Golah och hans son Muley.

Golans ansigte hade blifvit förfärligt
sönderslitet, och hans en gång fruktansvärda stora ögon voro
nu helt och hållet borta.

Svågern uppmanades att förklara den svarte
sheikens och hans sons hemlighetsfulla död.

»Jag hörde Golah ropa på Muley, sedan ett
böss-skott aflossats,» berättade han; »då förstod jag
att han var sårad. Muley sprang för att hjelpa
honom, medan jag stannade här med häst och
kameler . . . Jag är utsvulten! . . . Snart kom Muley
springande tillbaka, åtföljd af sin fader, som
regerades af en ond ande. Han sprang hit och dit,
svängde sabeln omkring sig och försökte att döda
oss båda, och kamelerna också. Han kunde icke
se, och vi höllo oss undan för honom . . . Jag är
utsvulten!»

Den unge negern tystnade här, och ryckte till
sig ännu ett stycke kamelkött, samt började att svälja
det med en glupskhet, som tillräckligt bevisade
sanningen af hans utsago.

»Svin!» utropade sheiken, »berätta först och ät
sedan.»

»Allah vare prisad!» sade ynglingen, återtagande
sin berättelse; »Golah sprang emot en af kamelerna
och dödade honom.»

Hans åhörare betraktade den döda kamelen. De
sågo att kroppen bar märke efter Golahs stora sabel.
»Sedan han dödat kamelen,» fortfor den unge
negern, »blef Golah lugn. Den onde anden hade
gått ur honom, och han satte sig ned på sanden.
Derpå kommo hans hustrur fram till honom och han
talade till dem med godhet och lade sina händer
på hvardera af barnen, samt nämnde dem vid namn.
De skreko då de sågo på honom och Golah sade
dem att de icke skulle vara rädda, och att han ville
tvätta sig och aldrig skulle skrämma dem mera.
Den lille gossen ledde honom till vattnet, och han
rusade i hafvet så långt han kunde. Han gick dit
för att dö. Muley sprang efter honom för att föra
honom tillbaka och de drunknade båda två. Jag
kunde icke hjelpa dem, för jag var utsvulten!»

Den stackars negerynglingen hade under nära
en veckas tid färdats natt och dag med den starke,
härdade Golah, och brist på sömn och föda hade
utmattat honom, så att han icke kunde hafva
uthärdat längre.

På befallning af arabsheiken, begrafde slafvarne
Golah och hans son.

Glad öfver att vara befriad från sin oförsonlige
fiende, beslöt sheiken att hvila en dag, hvilket för
hans slafvar var ganska välkommet, liksom köttet
efter   den   döda kamelen, hvarmed de undfägnades.

Rörande Golahs död fanns ännu en hemlighet,
som sheiken icke kunde reda, och kroomannen fick
åter göra tjenst som tolk.

Då sheiken underrättades om hvad båtsmannen
gjort, huru pistolen blifvit fylld med sand, uttryckte
han mycken tillfredsställelse öfver det sätt, hvarpå
den gamle örlogsmannen fullgjort sin vakt.

Full af tacksamhet derför, lofvade han icke
allenast båtsmannen sjelf, utan slafgossarne, hans
följeslagare, att de skulle tagas till Mogador och
återställas till sina vänner.

</chapter>
<chapter name="LXII. Vid slutet af Sahara">

<h3>LXII. Vid slutet af Sahara.</h3>
Efter en resa af två långa besvärliga dagar,
hvarunder de stackars slafgossarne plågats af
trötthet, hunger och törst, och dertill varit
blottställda för en brännande sol, anlände kafilan till ett
annat vattenställe.

Då de kommo närmare oasen, märkte våra
gossar att det var samma plats, der de först hade
fallit i Golahs händer.

»Må Gud hjelpa oss!» utropade Harry Blount,
då de nalkades stället. »Vi hafva varit här förut.
Vi skola icke finna något vatten, fruktar jag. Vi
lenmade icke mera än två byttor med vatten i
gropen, och som regn icke fallit sedan dess, måste den
vara torr för länge sedan.»

Ett uttryck af hopplös förtviflan kom öfver
hans kamraters anletsdrag. De hade några dagar
förut sett huru nästan allt vattnet upphämtats ur
dammen och gifvits åt kamelerna.

Deras fruktan var lyckligtvis ogrundad. Det
var tillräckligt vatten i dammen, ty ett starkt regn
hade fallit i den lilla dalen, sedan de lemnat
densamma.

Den ringa tillgång på föda de resande innehade,
tillät dem icke att dröja länge vid vattenstället, och
påföljande morgon fortsattes resan.

Araberna tycktes icke hysa någon ovilja till
den unge mannen, hvilken hade biträdt Golah med
att döda deras följeslagare, och nu, sedan den svarte
sheiken var död, hade de ingen orsak att befara
det ynglingen ämnade rymma. Negern var en af
dessa menskliga varelser, hvilka icke kunna rå om
sig sjelfva och aldrig finna sig rätt hemmastadda,
så vida icke någon innehar husbondeväldet öfver
dem. Han intog lugnt sin plats bland de andra
slafvarne, synbarligen nöjd med sitt öde —- ett öde
som dömde honom till beständigt slafveri, hvilket
dock var föga sämre än den ställning han innehaft
hos sin svåger.

I åtta dagar hade de rest i nordostlig riktning.

De hvita slafvarne hade under dessa dagar
lidit obeskrifliga qval af hunger och törst —- dessa
fruktansvärda plågor, som förfölja dem som resa
genom Sahara. De hade under denna tid funnit
blott ett enda vattenställe.

Det var en nära nog uttorkad källa, hvars yta
var betäckt al ett tumstjockt lager af döda
insekter, hvilka måste afskummas innan man kunde
komma åt vattnet. De voro icke allenast tvungna att
begagna detta både till utseende och lukt vidriga
vatten, utan äfven tacksamma att få emottaga denna
orena dryck.

Under dessa åtta dagar färdades de icke utmed
hafskusten, och kunde således icke släcka sin
hunger med skalfisk. Araberna voro angelägna att
uppnå något ställe, der de kunde erhålla föda åt sina
kreatur, och med den skyndsamhet hvarmed de färdades,
måste slafvarne anstränga sig på det högsta, för att
hinna med dem. Den gamle örlogsmannen, ovan
vid landresor, kunde omöjligt hafva härdat ut, om
icke araberna tidtals låtit honom rida på en kamel.
Den tjenst han gjort dem, då han befriade dem
från en fiende, som besvärat dem så mycket, och
hvilken eljest troligen skulle hafva dödat dem alla,
hade ingifvit hans herrar ett slags känsla af
tacksamhet. Båtsmannen fick derföre tillåtelse att rida,
då de sågo att han eljest måste lemnas efter att dö
i öknen.

Under de två sista af dessa dagar märkte
slafgossarne, att landet, hvarigenom de färdades, blef
mera ojemnt, och att här och der småväxta buskar
och ogräs tycktes liksom arbeta mellan lif och död.

Kafilan hade ankommit till norra gränsen af
den stora öknen; ännu några dagar till, och de
skulle se gröna fält, skuggiga lunder och strömmar
af glittrande vatten.

Den åttonde dagen på aftonen kommo de till
en nyligen uttorkad flod. Der strömmade icke
något vatten, men i flodbädden funnos några gropar
med stillastående vatten, och deromkring lägrade
sig douaren.

På en kulle åt norr växte några små gröna
buskar, till hvilka kamelerna fördes, och på dessa
började de genast att äta. Icke blott löfven utan äfven
qvistar och grenar afbröto de hastigt med sin långa
utsträckta tunga, och förtärde alltsammans begärligt.

Det var skymning, då tälten blifvit uppsatte,
och strax derpå syntes två karlar komma, ledande
en kamel. De ämnade sig till vattnet, för att fylla
några getskinn, hvilka fördes på kamelen, och de
syntes blifva både förvånade och missnöjda, då de
funno vattengroparne upptagna af främlingar.

Men då de sågo att de icke kunde undgå att
blifva bemärkta, gingo de djerft framåt, och började
att fylla sina getskinn. Medan de sålunda voro
sysselsatta, underrättade de arabsheiken att de
tillhörde en karavan icke långt derifrån, som skulle
resa söderut, och att de ämnade fortsätta sin resa
tidigt följande morgon.

Sedan de två männen gått, höllo araberna
rådslag.

»De hafva sagt oss en osanning,» anmärkte den
gamle sheiken; »de äro icke på någon resa, ty då
skulle de hafva stannat här vid vattnet. Vid
profetens skägg, de hafva talat osanning!»

Denna tanke delades af hans följeslagare, och
man antog att de två männen tillhörde något
sällskap, som slagit sig ned vid hafsstranden, och utan
tvifvel roade sig med något skeppsvrak, eller
samlade förmögenhet på något annat mindre vanligt
sätt.

Här var ett tillfälle som icke fick förloras, och
araberna beslöto att de äfven skulle hafva en lott
med af det goda, som Allah kunde hafva fört i
deras väg. Om det skulle befinnas vara ett
skeppsvrak, kunde stora svårigheter uppstå med dem som
redan tagit det i besittning. Det blef emellertid
beslutadt att man skulle afvakta morgonen, för att
bättre kunna taga reda på förhållandet.

</chapter>

<chapter name="LXIII. Skeppsplundrarne">

<h3>LXIII. Skeppsplundrarne.</h3>
Tidigt följande morgon var kafilan på väg till
hafskusten, som befanns icke vara långt borta. Då
de kommo närmare, upptäcktes en douar, bestående
af sju tält, och några män stego fram för att
emottaga dem.

De vanliga helsningarne utbyttes och de
nykomne begynte att se sig omkring. Plankor och
spillror, som lågo utmed kusten, voro påtagliga
bevis att deras gissning var sann, och att ett skepp
strandat här.

»Det finnes blott en Gud och han är god emot
alla,» sade den gamle sheiken; »Han kastar de
otrognas skepp på våra kuster, och vi hafva kommit
för att taga vår del af hans nådebevisningar.»

»Ni är välkommen till allt hvad ni rättvisligen
kan göra anspråk på,» svarade en högväxt man,
hvilken tycktes vara skeppsplundrarnes anförare.
»Allah är stor och Mahomed är hans profet, och
skänker sin nåd åt både goda och onda. Om han
skickat något åt er, så sök utmed hafskusten och
finn det.»

På denna inbjudning aflastades kafilans
kameler, och tälten uppslogos. De nykomna började att
söka efter skeppsvrak.

De upptäckte endast några sparrar och annat
virke, af intet värde för någondera parten.

En rådplägning egde nu rum emellan den
gamle sheiken och hans folk. De voro eniga i den
tron att ett sjunket skepp fanns i deras närhet, och
att de endast behöfde se efter hvad
skeppsplundrarne, deras rivaler, företogo, för att utforska hvar
det var doldt.

Upphörande med sitt sökande, beslöto de att
i stället hålla utkik.

Då detta beslut blef bekant för det andra
partiet, kom dess chef, efter att hafva rådfört sig med
sitt följe, och förklarade sig såsom hufvudman för
sitt folk samt föreslog en underhandling.

»Jag är Sidi Hamet,» sade han, »och de öfriga
här äro mina vänner och slägtingar. Vi äro alla
medlemmar af samma familj och trogna efterföljare af
profeten. Gud är stor och han har varit god emot
oss. Han har skickat oss ett byte. Vi ämna
hopsamla hans gåfvor. Gån er väg och lemnen oss i
fred.»

»Jag är Rias Abdallah Yezzed,» svarade den
gamle sheiken, »och hvarken jag eller mina
följeslagare äro så dåliga, att vi icke också må räknas
bland dem, hvilka äro berättigade till Guds ynnest,
då det behagar honom att på våra kuster kasta de
otrognas skepp.»

Till svar härpå, började Sidi Hamet ett långt
anförande, hvari han underrättade den gamle
sheiken, att, i händelse ett skepp förlist på kusten och
godset blifvit kringströdt, hvardera sällskapet skulle
hafva varit berättigadt till allt hvad de kunnat samla,
men olyckligtvis för båda existerade icke dessa
angenäma omständigheter, fastän det var sannt att
ett skeppsskrof, innehållande en last som icke kunde
af vågorna föras till stranden, låg under vattnet
nära derintill. De hade upptäckt det, och gjorde
derföre anspråk på allt hvad det innehöll.

Sidi Hamet's kafila bestod af sjutton personer,
och sheiken kunde derföre vara meddelsam, utan
fara att störas i sina företag och planer.

De vidgingo att de arbetat tio dagar med att
upptaga lasten från det sjunkna fartyget, och att
deras arbete ännu icke var halfgjordt, emedan
godset var ganska svårt att komma åt.

Den gamle sheiken frågade hvari lasten bestod,
men kunde icke erhålla något bestämdt svar.

Här var en hemlighet. Sjutton män hade i tio
dagar varit sysselsatta med att upptaga last ur
skrofvet af ett sjunket fartyg, och ändå syntes inga
handelsartiklar i närheten.

Några få tunnor, några stycken gamla segel,
jemte ett antal kokkäril som tillhört en kabyss, lågo
på stranden, men detta kunde icke anses utgöra en
del af skeppslasten.

Den gamle sheiken och hans följeslagare visste
icke hvad de skulle tro.

De hade ofta hört omtalas lådor fulla med
penningar, hvilka man funnit från förlista skepp.

Hade detta fartyg, med hvilket
strandplundrarne vore sysselsatta, varit lastadt med penningar,
och hade lådorna blifvit begrafna, strax efter sedan
de blifvit funna?

De måste vänta och förvissa sig om huru det
förhöll sig; och om det fanns något medel,
hvarigenom de kunde göra påstående om delning af de 
skatter de först ankomna hade upptäckt, skulle
detta medel användas.

De första upptäckarne voro alltför otåliga att
stå overksamma, till dess de andra aflägsnat sig,
och trygga genom sin öfverlägsna styrka, återtogo
de sin sysselsättning.

De gingo ut till strandens yttersta kant, och
hade med sig ett långt rep. Vid ena ändan af
repet hade de gjort en rännsnara, hvilken fastgjordes
vid en karl, som sam ut i vattnet omkring
etthundrafemtio alnar från land, hvarefter han började
dyka och försvann ur sigte.

En minut derefter syntes hans hufvud öfver
vattenytan, och han uppgaf ett rop. Några af hans
kamrater började nu att hala in repet.

Då rännsnaran drogs upp på stranden, befanns
den omsluta ett stort sandstensblock, vägande
omkring tjugufem eller trettio skålpund.

Kroomannen hade allaredan underrättat Harry
Blount och hans landsmän om något som han hört
skeppsplundrarne samtala om, och de tre
midshipmännen hade med stort intresse följt dykarens och
hans biträdens rörelser.

Då sandstensblocket släpades upp på stranden,
stirrade de på hvarandra med uttryck af den högsta
förvåning.

Plundrarne voro sysselsatta med att klarera
ballasten från ett sjunket fartyg!

Hvad kunde deras afsigt vara? Våra slafgossar
kunde icke gissa dertill, icke heller kunde
plundrarne sjelfve lemna ett antagligt skäl hvarför de
underkastade sig ett så svårt och tillika dåraktigt
arbete.

De hade icke underrättat den gamle sheiken
hvad slags last de räddade från vraket, emedan de
icke hade säker kännedom om dess värde, eller 
visste hvad det i verkligheten var, som de hade så
mycken möda och besvär att skaffa till land. Men
som de trodde att de hvita slafvarne måste hafva
fullkomlig kännedom om värdet af det föremål,
hvarom de sjelfva voro så okunniga, granskade de
uppmärksamt slafgossarnes ansigtsuttryck, under det
ballastblocket drogs upp på den torra sanden.

Bills och de tre midshipmännens förvåning
stärkte plundrarne i sin tro att de räddat något af
stort värde, ty hade sandstensblocket varit en
ofantlig stor guldklimp, kunde slafgossarne icke varit
mera förundrade än de nu voro.

Detta ökade såväl plundrarnes ifver att
fortsätta sitt arbete, som afundsjukan hos det andra
sällskapet, hvilket, enligt lagarne i Sahara, icke var
berättigadt att deltaga deri.

Kroomannen försökte nu att upplysa sin herre
om värdet af det bergade godset, samt underrättade
honom att hvad hans rivaler togo från det sjunkna
fartyget icke var annat än värdelös sten. Men denna
underrättelse mottogs med ett misstroget leende. De,
som sysselsatte sig med att bringa ballasten till
stranden, bemötte kroomannens upplysningar med
samma förakt. Han var antingen en lögnare eller
en narr, och derföre icke värd den ringaste
uppmärksamhet, och dermed återvände de till sitt
arbete.

Efter att någon stund hafva begrundat saken,
kallade den gamle sheiken kroomannen afsides, och
då plundrarne icke längre kunde höra hvad som
sades, uppmanades kroomannen att förklara
verkliga beskaffenheten af hvad han påstod vara »ballast»,
likasom att yppa dess verkliga värde.

Slafven lydde uppmaningen, men den gamle,
sheiken skakade endast på hufvudet.

Han hade aldrig hört omtalas skepp som icke 
medförde last af något värde. Han trodde icke att
det skulle finnas så dåraktiga och dumma
menniskor, att de färdades från ett land till ett annat,
med fartyg lastade med värdelös sten; och som
ingen annan last fanns ombord på vraket, måste
stenarne innehafva något värde. Så resonnerade
araben.

Under det kroomannen sökte förklara hvarföre
stenarne blifvit bragta i fartygets kölrum, kom en
af plundrarne och sade att en hvit man var i deras
tält, att han var sjuk och önskade se och samtala
med de otrogna slafvarne, om hvars ankomst han
nyss blifvit underrättad.

Kroomannen underrättade slafgossarne härom
och de gingo strax derpå till det tält, hvari den
sjuke hvite mannen visades, och der de väntade sig
få se någon olycklig landsman, hvilken, likt dem,
blifvit slungad på Saharas ogästvänliga kust.

</chapter>

<chapter name="LXIV. En annan hvit slaf">

<h3>LXIV. En annan hvit slaf.</h3>
Då de inträdde i det tält, de blifvit anvisade,
funno de en man, vid pass fyratio år, liggande på
marken. Oaktadt han tycktes vara nästan ett
skelett, bestående af föga mer än skinn och ben, hade
han dock icke det vanliga sjukliga utseende, som
röjer en bruten helsa; icke heller skulle han
någorstädes, utom i Afrika, blifvit tagen för en hvit
man.

»I ären de första engelska personer jag sett för
öfver trettio år sedan,» sade han, under det de
inträdde i tältet, »ty jag kan på edert utseende se att
I ären engelsmän. I ären mina landsmän. En gång
har jag sjelf varit hvit, och I skolen blifva lika
svarta som jag, då I här blifvit brända af solen i
fyratiotre år, som jag.»

»Hvad!» utropade Terence; »har ni så lång tid
varit en slaf i Sahara? Om så är, Gud hjelpe oss!
Hvad hopp hafva vi att någonsin blifva fria?»

Den unge irländaren talade med en ton af
förtviflan.

»Ganska liten utsigt, min gosse,» svarade den
sjuke; »men för mig finnes det nu ett tillfälle att
blifva fri, om ni och edra kamrater icke
tillintetgöra det. För Guds skull, säg icke dessa araber
hvilka narrar de äro som berga ballasten! Om I
gören det, skola de med all säkerhet döda mig, ty
det är mitt verk. Jag har inbillat dem att
stenarna äro dyrbara, så att de måtte föra dem till ett
ställe der jag kan fly från dem. Det är det enda
hopp jag under åratal haft; gören det icke om intet,
såvida I sätten något värde på en landsmans lif!»

Genom vidare samtal med mannen, förnummo
våra slafgossar att han hade lidit skeppsbrott på
kusten många år förut och sedan alltjemt försökt
att blifva transporterad till något ställe der han
kunde blifva friköpt. Han sade sig hafva färdats
fram och tillbaka öfver öknen fyratio eller femtio
gånger, och att han icke tillhört mindre än femtio
herrar!

»Jag har varit med dessa karlar endast några
få veckor,» sade han, »och då vi lyckligtvis kommo
denna vägen, kunde jag säga hvar det sjunkna
skeppet låg, ty jag såg dess förmast sticka upp ur
vattnet. Skeppet innehade ballast, och
besättningen hade förmodligen lyckats undkomma i sina
båtar, utan att hafva blifvit upptäckta. Det var det
första fartyg mina herrar påträffat utan last, och de
ville icke tro annat än att stenarne utgjorde lasten
och måste vara af värde, — hvarför skulle man 
eljest föra dem verlden omkring i ett skepp? Jag
sade dem då att det var ett slags sten, hvarur man
kunde draga guld, men att den måste föras till
någon plats der det fanns riklig tillgång på kol eller
ved, så att guldet kunde smältas ur, hvilket arbete
man måste anförtro åt hvita män, som förstodo
konsten att ur stenblocken särskilja den dyrbara
metallen. De tro allt detta, ty de kunna se
lysande partiklar i sandstenen. Under fyra dagar
tvingade de mig att arbeta med att dyka och
biträda dem, men detta var icke i min smak, och jag
har slutligen förmått dem att tro, det jag icke kan
arbeta längre.»

»Men tror ni verkligen,» frågade Harry Blount,
»att de medtaga ballasten, utan att lära känna dess
verkliga värde?»

»Ja; jag hoppas att de skola taga både den och
mig till Mogador.»

»Men någon kan möta dem och underrätta
dem att deras last är utan allt värde,» invände
Colin.

»Nej; jag tror att fruktan för att förlora deras
dyrbara skatt skall afhålla dem från att låta någon
veta hvad de föra med sig. De dölja stenarna i
sanden, så fort som de få dem till land, af fruktan
att någon hord, starkare än deras, skall komma och
beröfva dem den. Jag ämnar säga dem, då vi börja
resan, att de icke skola låta någon veta hvad de
hafva, förrän de äro riktigt säkra inom Mogadors
vallar, der de äro under guvernörens beskydd. De
hafva lofvat att taga mig med sig; och om jag
någonsin får se en hamn, skola icke alla araber i
Afrika hindra mig från att återtaga min frihet.»

Under det den föregifne sjuklingen talade med
dem, hade Bill med synbarligt intresse betraktat
honom. 


»Ber om ursäkt för att jag är så näsvis och
tänker litet olika med er angående er ålder,» sade
båtsmannen, så snart den sjuke slutat tala; »men
jag kan aldrig tro att ni varit här i fyrti år.»

De två männen betraktade hvarandra ett
ögonblick, hvarefter de utropade: »Jim!» »Bill!» och
sprungo fram, fattande hvarandras händer. Två
bröder hade träffats!

De tre midshipmännen påminde sig att Bill
hade förtäljt dem om en bror, hvilken var slaf
någorstädes i Sahara, och de behöfde icke någon
förklaring öfver den scen de nu åsågo.

De två bröderna lemnades allena och
midshipmännen återvände till kroomannen, hvilken nyss
lyckats att öfvertyga sin sheik att stenarna som
uppfiskades från det sjunkna fartyget hade intet
väfde.

Den gamle sheiken sökte i sin tur att öfvertyga
plundrarne, och de argumenter han begagnade,
upprepades för Bills broder, som med några ord
lätt kullkastade dessa skäl.

»Naturligtvis söka de att inbilla eder att lasten
icke är god,» återtog Jim. »De vilja föreslå er att
lemna den, så att de kunna taga allt åt sig. Säger
icke eder förnuft att de äro lögnare?»

Detta var afgörande, och plundrarne fortsatte
sitt arbete, dragande sten efter sten från det sjunkna
skeppet.

På sin broders begäran sammankallade
båtsmannen Bill sina följeslagare till tältet.

»Hvilken af eder har försökt att skada mig?»
frågade Jim. »Jag bad er att icke säga att stenarne
voro värdelösa.»

Det blef förklaradt för honom att kroomannen
hade upplyst sin herre derom.

»Bed kroomannen,» sade Jim, »komma hit. Om
dessa araber märka att de blifvit bedragna, döda
de mig, och er herre, den gamle sheiken, skall
säkerligen förlora all sin egendom. Bed honom att
jag får tala vid honom också.»

Kroomannen och den gamle sheiken fördes till
tältet och Jim talade till dem på det arabiska
språket.

»Lemna mina herrar allena åt deras dårskap,»
sade han till sheiken, »och de skola blifva så
sysselsatta att ni kan skiljas från dem i frid. Eljest,
om ni öfvertygar dem att de äro bedragna, skola
de frånröfva er allt hvad ni eger. Ni har allaredan
sagt för mycket, att icke uppväcka deras misstankar, 
och de skola omsider inse att jag narrat dem.
Mitt lif är icke längre säkert i deras sällskap. Köp
mig och låt oss alla genast skynda härifrån.»

»Äro stenarne i vraket verkligen icke värda
någonting?» frågade sheiken.

»Icke mera än sanden på stranden, och då de
komma under fund dermed, skola de röfva någon.
De hafva kommit till hafskusten för att samla
förmögenhet, och de skola skaffa sig den på ett
eller annat sätt. De utgöra en stam af elaka män.
Köp mig och lemna dem att hålla på med sitt
arbete.»

»Ni är sjuk,» återtog sheiken; »och om jag
köper er. så kan ni icke gå.»

»Låt mig rida på en kamel till dess jag kommer 
ur dessa mina herrars åsyn,» svarade Jim, »så
skall ni sedan få se huruvida jag kan gå eller icke.
De skola sälja mig billigt, ty de tro att jag duger
till intet Men det är icke så illa med mig; jag
var endast obenägen att dyka efter värdelösa
stenar.»

Den gamle sheiken lofvade att följa Jims råd 
och befallde sina följeslagare att göra sig redo att
skyndsamt fortsätta resan.

Sidi Hamet tillfrågades af Rias Abdallah om
han ville sälja honom några af de stenar som de
räddat från det otrogna skeppet.

»Bismillah! Nej,» utropade plundraren. »Ni säger
att de icke ega något värde, och jag vill icke
bedraga någon som sannt tror på profeten.»

»Vill ni skänka mig några af dem då?»

»Nej! Allah förbjude att Sidi Hamet någonsin
skulle gifva en värdelös gåfva till en vän!»

»Jag är köpman,» återtog den gamle sheiken,
»och önskar göra affärer. Har ni några slafvar eller
annan egendom ni kan vilja sälja åt mig?»

»Ja! ni ser den der kristna hunden,» svarade
plundraren, pekande på Bills broder; »honom vill
jag sälja.»

»Ni har lofvat att taga mig till Mogador,»
afbröt Jim. »Sälj mig icke, herre; jag tror att jag
snart nog skall blifva bra och då vill jag arbeta så
mycket jag orkar.»

Sidi Hamet gaf sin otrogne slaf en blick af
förakt; och hans föregifna önskan att icke säljas
lemnades utan afseende. För en gammal skjorta och
ett litet tält af kamelhår kom han att tillhöra Rias
Abdallah Yezzed.

Den gamle sheiken och hans folk satte sig upp
på kamelerna, och kafilan skyndade sig öfver den
torra strandbädden, lemnande plundrarne att
fortsätta sitt mödosamma och lönlösa arbete.

</chapter>

<chapter name="LXV. Båtsmannen Bills broder">

<h3>LXV. Båtsmannen Bills broder.</h3>
Sedan de lemnat kusten, färdades de resande
med hastiga steg, och båtsmannen Bill och hans 
broder hade blott föga tillfälle att tala med hvarandra. 
Då douaren blifvit ordnad för aftonen,
samlade sig den gamle bussen och de unga
gentlemännen omkring den man, hvars erfarenhet om
eländet af slafveriet i Sahara så mycket öfversteg
deras egen.

»Nu, Jim,» begynte den gamle örlogsmannen,
»får du lof att berätta om alla dina kryssningar
sedan du kom hit. Vi ha fått smaka på ekluten litet
se'n vi blefvo kastade på kusten här, och det är
inte länge se'n. Jag undrar inte på att du tror dig
varit här i fyrtitre år.»

»Ja så länge är det enligt min uträkning,»
afbröt Jim; »men Bill, du ser icke mycket äldre ut
än då jag såg dig sist. Hur länge sedan var det?»

»Omkring elfva år.»

»Elfva år! Jag säger dig att jag varit här öfver
fyratio.»

»Hur skulle det gå för sig?» frågade Bill. »Du
blir inte fyrti år förr än den fjortonde i nästa
månad. Du har förlorat förståndet och det är inte
underligt.»

»Det är sannt, ty det finnes intet i Sahara, som
kan tjena till ledning att räkna tiden. Det finnes
inga årstider, och den ena dagen är så lik den
andra, som två sekunder i samma minut. Men utan
tvifvel måste jag varit här mera än elfva år.»

»Nej,» svarade Bill, »du har inte varit här mer
än litet öfver tio; men efter allt hvad du måste ha
lidit under denna tid är det icke underligt om du
tyckt tiden vara lång.»

»Välan, berätta för oss er historia,» sade
Terence.

»Jag har icke en historia att berätta,» svarade
Jim, »ty en berättelse om mina äfventyr i öknen
består af tusende historier, hvardera innefattande

något svårt lidande eller en felslagen förhoppning.
Jag kan endast säga er att det förefaller mig som
jag skulle tillbringat många år med att vada genom
sanden i Sahara, många år med att odla korn, många
år med att gräfva brunnar och många år med att
efterse getter, får och andra djur. Jag har haft
många herrar — alla elaka, och många gånger har
jag grymt blifvit besviken i hoppet att återfå min
frihet. En gång var jag blott en dagsresa från
Mogador, men blef då åter såld, samt förd tillbaka till
hjertat af öknen. Två à tre gånger har jag försökt
att rymma, men blifvit återtagen hvarje gång, och
varit nära att dödas för den oförlåtliga oärligheten
att söka stjäla från min herre min egen person. Jag
har ofta varit frestad att begå sjelfmord, men ett slags
qvinlig nyfikenhet och envishet har afhållit mig
derifrån. Jag önskade se huru länge olyckan skulle
förfölja mig, och jag hade beslutat att icke hindra
hennes planer, genom att försätta mig utom hennes
verkningskrets. Jag ville icke gifva efter, ty den som
söker undkomma olyckan genom att döda sig, visar
att han blifvit sorgligt besegrad i lifvets strider.»

»Ni har fullkomligt rätt,» sade Harry Blount,
»men jag hoppas att edra svåraste strider nu äro
öfverståndna. Våra herrar hafva lofvat att föra oss
till något ställe, der vi kunna friköpas af våra
landsmän och ni kommer naturligtvis att följa med
oss.»

»Smickra er icke med detta hopp,» sade Jim.
»Jag förnöjdes deraf under några år. Hvarenda herre
jag hade haft gaf mig samma löfte, och här är jag
ännu. Jag trodde att då mina sista egare räddat
stenarna från vraket, skulle jag kunna förmå dem
att träda inom området af någon sjöstad, och att de
skulle taga mig med sig. Men detta hopp har visat
sig vara lika bedrägligt som det jag närt allt sedan
jag blef skeppsbruten på detta lands fördömda kust.
Ganska få äro lyckliga nog att återfå friheten, och
de flesta sjömän, som uppkastas på Saharas kust,
hafva aldrig den lyckan att komma derifrån. De dö
af de mödor och den misshandling, för hvilka de äro
blottställda i öknen, utan att lemna mera spår af sin
tillvaro, än hundarne och kamelerna som tillhöra
deras herrar.»

Båtsmannen Bill och de unga gentlemännen,
hvilka under några dagar hyst den vanskliga tanken
att de voro på rätta stråten till frihet, blefvo åter
väckta till medvetande om sin belägenhet, af en man
som hade vida mer erfarenhet än de om öknens
falska förespeglingar.

Innan de skildes åt för natten, förnummo de tre
midshipmännen af Bill och hans broder att den
senare varit officer å ett fartyg som fört honom till
kusten. De kunde finna af hans språk att han var
en bildad man, hvars kunskap vida öfversteg
deras skeppskamrats, den gamle örlogsmannens.

»Om en sådan väluppfostrad man,» tänkte de,
»i tio år varit slaf i Sahara, utan tillfälle att fly eller
komma till ett ställe, der han kunde återfå sin
frihet, hvad hopp kan det då finnas för oss?»

</chapter>

<chapter name="LXVI. En lefvande ström">

<h3>LXVI. En lefvande ström.</h3>
För hvarje timme de reste, visade det sig mer
och mer, att kafilan lemnade den stora öknen bakom
sig och närmade sig ett land som kunde anses
fruktbart.

Dagen efter sedan man skilts från plundrarne,
uppnådde man en inhägnad stad, och nära derintill,
på sidorna af några kullar, växte korn på en och
annan jordlapp.

Vid detta ställe hvilade karavanen sig den
återstående delen af dagen. Kamelerna och hästarne
förseddes med tillräcklig och god föda, och vatten
hämtades ur djupa brunnar. Det var det bästa
vatten våra slafgossar druckit, sedan de kommit på
Afrikas kust.

Följande morgon fortsattes resan. Sedan de varit
på väg omkring två timmar, stannade den gamle
sheiken, som tillika med en af sina följeslagare red
framom de öfriga, framför något som på afstånd såg
ut att vara en bred flod.

Alla skyndade framåt, och slafgossarne fingo
se en syn, som fyllde dem med stor förvåning och
icke ringa förskräckelse. Det var en ström — en
ström af lefvande varelser som rörde sig öfver marken.

Det var de beryktade afrikanska gräshopporna.

De voro unga och kunde icke ännu flyga, och
af något skäl, troligen okändt till och med för dem
sjelfva, företogo de sig denna storartade resa.

Det var ett lefvande rörligt bälte af en ansenlig
bredd, som hade så raka sidor som någonsin kunde
hafva uppdragit? efter mathematiska reglor.

Ingen enda irrade utom hufvudstyrkan, hvilken
rörde sig på en så liten bredd, att knappt halfva
antalet hade rum på sanden, medan den andra hälften
krälade på sina reskamraters ryggar.

Äfven araberna tycktes intresserade häraf, och
stannade några minuter för att se på denna glänsande
ström, som bildades af dessa besynnerliga insekter.

Den gamle sheiken steg af sin kamel, och
rubbade med sin sabel den raka linie som bildades af
kanten på den rörliga massan, samt strök undan en
hel hög insekter.

Men platsen uppfylldes ögonblickligen af de
efterkommande insekterna och massan krälade fram, utan
att göra den ringaste afvikelse.

Synen var icke främmande för båtsmannen Bills
broder. Han underrättade sina följeslagare att om
man uppgjorde en eld på deras väg skulle insekterna,
i stället för att kringgå densamma, gå midt i elden,
tills den släcktes ut och qväfdes af deras döda kroppar.

Efter att några ögonblick hafva roat sig med
att betrakta dessa insekter, besteg sheiken sin kamel,
och började passera genom den lefvande strömmen.

En hof kunde icke föras till marken utan att
krossa tjogtals af dessa djur, men så snart hofven
lyftes upp, var stället fyldt.

Några af slafvarne ville icke med sina blottade
fötter vada genom den lefvande krypande strömmen,
och sheiken måste använda våld för att förmå flera
af dem att gå öfver densamma.

Våra slafgossar sågo sig om till höger och
venster, men då de icke kunde upptäcka något slut på
den krälande massan, rusade de tvärt igenom
densamma.

Vid hvarje steg hörde de ett knastrande ljud
och då de lyfte upp fötterna voro de flammiga af blod
efter de krossade gräshopporna.

De vandrande insekternas bälte utgjorde
omkring nittio alnar i bredd, och fastän det icke var
längre, förklarade slafgossarne att det var
obehagligare att passera detta lilla stycke, än att resa tio mil
i öknen.

En af de svarta slafvarne beslöt att göra
öfverfärden så hastig som möjligt, och började springa,
men då han kom på halfva vägen snafvade han och
föll rak lång bland den krälande massan.

Innan han åter kunde komma på fötter, hade
otaliga af de ohyggliga insekterna krupit på honom
och fästat sig vid kläderna samt nära nog qväft
honom.

Öfverväldigad af fasa och fruktan, var han ur 
stånd att resa sig, och två af hans svarta kamrater
befalldes att draga honom ut från det obehagliga
sällskap i hvilket han råkat.

Sedan han blifvit befriad från gräshopporna,
förflöt flera minuter innan han återfick sina sinnens
bruk och tillräcklig kraft att fortsätta resan.

Båtsmannen Bill motsatte sig för en stund alla
arabernas försök att tvinga honom öfver
insektströmmen.

Omsider grepo två af dem fast i honom och
släpade honom några steg i den krypande strömmen,
lemnande honom åt sig sjelf.

På detta sätt kommen i verklig strid med
insekterna, insåg den gamle båtsmannen, att bästa
sättet att komma ur svårigheterna var att så
skyndsamt som möjligt gå öfver till den andra sidan.

Han tog så långa steg som möjligt, och för hvarje
gång hans fot vidrörde marken uppgaf han ett
förfärligt skri, likasom hade han klifvit på glödgadt
jern.

Bills broder hade blifvit så återställd från sin
låtsade sjukdom, att han kunde gå med slafgossarne.
Han berättade för dem att året förut hade han varit
på ett ställe af Saharas kust, der ett moln af insekter
af stormen drifvits ut i hafvet och drunknat. Sedan
kastade vågorna upp dem i högar på stranden,
hvarifrån det blef en så skämd utdunstning, att kornfälten
nära kusten icke kunde inbergas och många hundrade
acres gingo förlorade för sina egare.

</chapter>

<chapter name="LXVII. Araberna i hemmet">

<h3>LXVII. Araberna i hemmet.</h3>

Kort efter sammanträffandet med gräshopporna,
kom kafilan på en befaren väg, som löpte genom ett
fruktbart landskap, der det växte korn på båda
sidor.

Denna afton gjordes icke halt vid vanlig timme.
De sågo många byar, der egarne till kornfälten bodde,
men gingo dem skyndsamt förbi, utan att stanna för
att intaga hvarken föda eller vatten, fastän deras
slafvar voro i stort behof af bådadera.

Fruktlöst beklagade de sig öfver törst, och
begärde vatten. Det enda svaret på deras böner var en
tvär befallning att skynda fortare, hvilken merändels
åtföljdes af ett piskslag.

Emot midnatten, då hoppet och styrkan hos alla
nära nog voro uttömda, anlände kafilan till en
omskansad by, der en grind var öppen för att lemna
dem inträde. Den gamle sheiken underrättade nu
sina slafvar att de skulle få tillräckligt med föda och
vatten, samt tillåtas hvila två à tre dagar.

Kornmjöl och vatten ihoprördes till en gröt, och
af denna rätt tillätos de äta efter behag.

Det var efter midnatt då de gingo igenom byn,
så att de kunde ingenting se. Nästa morgon funno
de sig midt i en inhägnad fyrkant, omgifven af
omkring tjugu hus, hvilka voro omgärdade af en hög
vall. Skockar af får och getter jemte en mängd
hästar, kameler och åsnor funnos också inom denna
inhägnad.

Jim underrättade sina kamrater att de flesta
af Saharas araber egde fasta bostäder, der de bo
större delen af året.

Vallen, som vanligen anger en sådan stad eller
by, är ämnad att skydda mot röfvare på samma
gång den tjenar till att hindra hjordarne från att
nattetid sprida sig till de odlade fälten.

Det bemärktes snart att araberna kommit till
sitt hem, ty, så snart dagen inbröt, syntes de i
sällskap med sina hustrur och familjer. Detta 
förklarade hvarföre de icke gjort något uppehåll vid de
andra byarne. Då de voro så nära till deras egen
stad, ansträngde de sig att hinna den, utan att
förlänga resan en dag till.

»Jag fruktar vi kommit i händerna på orätta
herrar för att erhålla vår frihet,» sade Jim till sina
kamrater. »Om de vore köpmän, skulle det vara
en möjlighet att de foro norrut och sålde oss, men
det är klart att de icke äro det! De äro herdar,
landtmän, och röfvare då tillfället erbjuder sig; det
är hvad de äro! Medan de väntat på att deras korn
skulle mogna, hafva de gjort en utfärd till öknen,
i hopp att fånga några slafvar som sedan skola
biträda dem med den mognade skörden.»

Jims förutsägelser besannades snart. Då de
frågade den gamle sheiken när han ämnade föra
sina slafvar till Swearah, svarade han:

»Vårt korn är nu moget, och vi få icke lemna
det åt förstörelsen. Ni måste biträda vid
inbergningen, och detta skall hjelpa oss att komma till
Swearah desto snarare.»

»Ämnar ni verkligen taga edra slafvar till
Swearah?» frågade kroomannen.

»Visserligen,» svarade sheiken. »Hafva vi icke
lofvat det? Men vi kunna icke lemna våra fält nu.
Bismillah! vårt korn måste inbergas.»

»Det är alldeles som jag trodde,» sade Jim.
»De lofva hvad som helst. De ämna alls icke föra
oss till Mogador. Samma löfte har gjorts mig af
samma slags folk otaliga gånger.»

»Hvad skola vi göra?» frågade Terence.

»Vi skola icke göra något,» svarade Jim. »Vi
skola icke på något sätt hjelpa dem, desto mera
villiga skola de blifva att skiljas vid oss. Jag skulle
hafva bekommit min frihet för flera år seaan, om
jag icke försökt att göra mig omtyckt af mina 
arabiska herrar genom att göra nytta för mig. Detta
var ett misstag, och jag inser det nu. Vi få icke
lemna dem det ringaste biträde vid att skära kornet.»

»Men de skola tvinga oss att hjelpa sig,»
menade Colin.

»Det kunna de icke göra, om vi förblifva orubbliga, 
och jag försäkrar eder alla att det är bättre
för eder att dö, än gifva efter för dem. Om vi
hjelpa dem med deras skörd, skola de uppfinna
något annat för oss att göra; och edra bästa dagar,
liksom mina, komma att tillbringas i slafveri. Hvar
och en af eder måste laga så att han blifver en
börda, för hvem som kommer att ega honom; då
kunna vi måhända blifva sålda till någon köpman,
som varit i Mogador och känner till att han kan
förtjena penningar genom att taga oss dit. Detta
är den enda utväg vi kunna hoppas på. Dessa araber 
veta icke att man vill gifva mycket penningar
för oss vid en hamn, och de vilja icke äfventyra
risken att taga oss dit. Dessutom äro dessa
menniskor biltoga ökenröfvare, och jag tror icke att de
våga sig inom de mohriska gränserna. Vi måste
söka till att blifva öfverlåtna på andra händer och
enda sättet att uppnå detta, är att vägra arbeta.»

Våra äfventyrare samtyckte att följa Jims råd,
fastän öfvertygade att de skulle röna stora
svårigheter dervid.

Tidigt den andra dagens morgon blefvo alla
slafvarne, både hvita och svarta, väckta ur sin sömn,
och efter en sparsam frukost af kornsoppa, befalldes 
de att följa sina herrar ut till kornfälten, som
voro belägne utom stadens vallar.

»Vill ni hafva oss till att arbeta?» frågade Jim
den gamle sheiken.

»Bismillah! Ja!» utropade araben. »Vi hafva
alltför länge hållit er i lättja. Hvad hafven I gjort 
eller hvilka ären I att vi skulle underhålla er? Ni
måste arbeta för ert uppehälle likasom vi sjelfva.»

»Vi kunna icke uträtta någonting på land,» sade
Jim. »Vi äro sjömän och hafva endast lärt att
arbeta ombord på fartyg.»

»Vid Allah! I skolen snart lära er det. Kommen, 
gossar, och följen oss till kornfälten.»

»Nej; vi hafva alla kommit öfverens om att förr
dö än arbeta. Ni lofvade att föra oss till Swearah,
och vi vilja gå dit eller dö. Vi vilja icke längre
vara slafvar.»

De flesta af araberna med sina hustrur och barn
hade samlat sig omkring de hvita männen, hvilka
befalldes att genast gå.

»Det duger icke för oss att säga det vi icke
vilja eller kunna gå,» sade Jim, tilltalande sina
kamrater på engelska. »Vi måste gå till fälten. De
kunna tvinga oss dertill, men de kunna icke tvinga
oss att arbeta. Gån ordentligt till fälten, men
gören icke någon nytta då I kommen dit.»

Detta råd följdes, och slafgossarne befunno sig
snart vid sidan af en stor korntäppa, mogen för
skäran. En skära af fransysk tillverkning sattes i
handen på hvardera af dem, och de underrättades om
sättet att begagna skäran.

»Bry er icke om hvad de säga,» sade Jim. »Gån
och arbeten, kamrater, vi skola visa dem hur man
bergar på skepp.»

Jim började skära kornet på ett vårdslöst sätt,
låtande axen falla åt alla håll och trampande dem
under fötterna under det han framskred.

På samma sätt gjorde hans broder Bill,
kroomannen och Harry Blount.

Då Terence försökte att begagna skäran, bar
han sig så oskickligt åt, att han föll framstupa och
afbröt sitt verktyg i två stycken.


Colin gjorde icke sin sak bättre; han skar sig
i fingret, och vid åsynen af blodet dånade han af.

Förmiddagen förflöt, under det araberna
försökte undervisa slafvarne i att arbeta, men detta
lyckades dem icke.

Förbannelser, hot och slag utdelades utan
verkan, ty de kristna hundarne tycktes endast kunna
åstadkomma mycken förargelse och ingen nytta. På
eftermiddagen tillätos de att ligga sysslolösa på
marken och se på huru deras herrar skuro kornet, men
denna frihet var köpt på bekostnaden af sönderrifvet 
skinn och värkande ben. Denna triumf måste
de äfven betala med mera lidande; ty de erhöllo
icke en munsbit mat eller en droppe vatten, fastän
tillräckligt af bådadera blifvit utdeladt åt de andra
som arbetat på fälten.

Alla fem förblefvo dock orubbliga; oaktadt hunger 
och törst, hot, förbannelser och slag ville ingen
vara den förste att gifva efter för arabernas
önskningar.

</chapter>

<chapter name="LXVIII. Arbeta eller dö">

<h3>LXVIII. Arbeta eller dö!</h3>
Denna natt blefvo de hvita slafvarne tillika med
kroomannen inspärrade i en stor förfallen stenbyggnad, 
som nyligen varit begagnad till gethus.

De erhöllo icke den ringaste föda eller en droppe
vatten, och vakter spatserade hela natten omkring
byggnaden, för att hindra dem att bryta sig ut.

Icke längre utsatta för solens brännande strålar,
voro de till någon del befriade från sina lidanden;
men några få näfvar korn, som de lyckats i smyg
taga från fältet, stegrade blott deras appetit, hvilken
de icke hade något medel att tillfredsställa.

En brännande törst hindrade dem att njuta 
någon hvila, och då de följande morgon släpades ut,
voro de starkt frestade att lyda sina herrar.

De svarta slafvarne hade arbetat bra dagen
förut och erhållo nu tillräckligt med föda och
vatten, som de stackars hungriga hvita slafvarne sågo
dem förtära, innan de befalldes att gå ut på fälten.

»Jim,» sade båtsmannen Bill, »jag får lof att
ge med mig; jag är tvungen att ha något att äta
och dricka. Jag svälter ihjel annars.»

»Tänk icke derpå, Bill,» sade brodern. »Såvida
du icke i åratal vill förblifva slaf, som jag, får du
icke gifva efter. Det enda hoppet att vinna friheten,
är att gifva araberna endast <i>en</i> utväg att draga
nytta af oss, nemligen genom att sälja oss till våra
landsmän. De skola icke låta oss dö, tro icke det;
dertill äro vi för mycket värda. De ämna försöka
att tvinga oss till arbete om de kunna, men vi äro
narrar om vi låta dem lyckas.»

Åter drefvos de till fältet och blefvo befallda
att arbeta.

»Vi kunna icke göra något nu,» sade Jim till
den gamle sheiken; »vi dö af hunger och törst. Vi
ha tillbringat vårt lif på hafvet och kunna icke
uträtta något på land.»

»Det finnes tillräckligt med föda för dem som
förtjena sådan,» svarade sheiken, »och vi kunna icke
gifva mat åt dem som, ej göra skäl derför.»

«Gif oss något vatten då!»

»Allah förbjude det! Vi äro icke edra tjenare.»

Sedan alla försök mislyckats att få de hvita
slafvarne att arbeta, blefvo de befallda att sätta sig ned
i den heta solen, der de plågades att se mat och
vatten, som de icke tillätos att smaka.

Under förmiddagen fordrades det Jims hela
vältalighet att afhålla sin broder från att underkasta
sig arabernas vilja. Den gamle örlogsmannen 
plågades af en utomordentlig törst och var ett par
gånger nära deran att sälja sig för utbyte af en
kylande dryck.

Långa år af lidande i öknen hade vant Jim
vid dessa svårigheter, så att det var lättare för
honom att stå fast vid sitt beslut.

Sedan han kommit i sällskap med landsmän,
hade hoppet om frihet återupplivats hos honom
och han hade beslutat att göra ett högsta bemödande
för att återfå densamma.

Han visste att det lönade mödan att föra fem
hvita slafvar till någon hamn, der engelska skepp
gingo in, och han trodde att om de afhöllo sig från
att blifva araberna nyttiga, skulle det vara någon
utsigt för dem att blifva utlösta.

Jims inflytande verkade att de hvita slafvarne
förblefvo fasta i sitt beslut att vägra arbeta.

Deras herrar insågo nu att slafvarne hade det
bättre på fältet än i fängelset. Man kunde icke
hindra dem från att plocka litet korn, som de med
begärlighet förtärde, icke heller att förfriska sina
torra läppar genom att tugga på rötter af gräs som
växte rundt omkring dem.

Så snart man märkte detta, sändes två af
araberna att föra dem tillbaka till det ställe der de
tillbringat den föregående natten.

Det var med största möda som Bill och Colin
kunde gå tillbaka till staden, och de andra, med
undantag af Jim, voro äfven ganska svaga och
utmattade. Hunger och törst öfverväldigade dem till
kroppen om icke till själen.

Ankomna till gethuset, nekade de att gå in, och
yrkade högljudt att få föda och vatten, hvarpå
araberna svarade att det var Guds vilja, att de som
icke ville arbeta skulle svälta.

»Lättja åtföljes alltid af dålig helsa,» förklarade 
de, och slutade sin harang med att tacka Gud för
att det förhöll sig så.

Icke förrän de två araberna erhållit hjelp af
några qvinnor och pojkar, lyckades de att få de hvita
slafvarne in i gethuset.

»Jim, jag uthärdar inte längre,» sade Bill. »Ropa
dem och säg dem att jag vill arbeta i morgon om
de ge mig litet vatten nu.»

»Och jag också,» sade Terence. »Framtiden kan
icke ersätta mig detta lidande, och jag kan icke
uthärda längre.»

»Icke heller jag!» utropade Harry; »jag måste
genast hafva något att äta och dricka. Vi skola
alla i en tillkommande verld blifva straffade för
sjelfmord i denna, om vi icke gifva efter.»

»Mod! tålamod!» utropade Jim. »Det är bättre
att lida några timmar mera, än att hela lifvet
förblifva i slafveri.»

»Hvad frågar jag efter det tillkommande?»
mumlade Terence; »det närvarande är allt. Den är en
narr som dödar sig i dag, för att tio år härefter
vara fri från hunger. Jag vill försöka att arbeta i
morgon om jag lefver så länge.»

»Ja, ropa dem, Jim, och säg dem att vi vilja
arbeta, endast vi få mat och vatten,» sade den gamle
båtsmannen; »det ligger inte i min natur att dö af
svält.»

Men hvarken Jim eller kroomannen ville
underrätta araberna om deras följeslagares önskningar,
och den gamle båtsmannens vinkar och ord blefvo
utan verkan på de utanför gethuset patrullerande
araberna.

Tidigt på aftonen förklarade både Colin och
kroomannen sig villiga att försaka framtiden för det
närvarande.

»Vi hafva ingenting att beställa med framtiden,» 
sade Colin, till svar på Jims uppmaningar att de
skulle förblifva ståndaktiga. »Framtiden ligger i
Guds hand, och oss rörer endast det närvarande.
Vi böra lofva hvad som helst, om vi dermed kunna
skaffa oss föda.»

»Jag tro så också nu,» sade kroomannen, »vi
svälta död, vi icke blifva slafvar till någon.»

»De skola icke helt och hållet svälta ihjel oss,»
sade Jim. »Jag har sagt er att dertill äro vi för
dyrbara. Om vi icke arbeta, skola de sälja oss,
och vi kunna komma till Mogador. Arbeta vi,
måste vi stanna här i många år. Jag ber er på det
högsta, att I hafven tålamod ännu en dag.»

»Jag kan icke,» svarade en.

»Icke heller jag!» utropade en annan.

»Låt oss först få något att äta, och sedan med
våld bemäktiga oss friheten,» sade Terence. »Jag
tror att om jag endast hade en dryck vatten skulle
jag kunna piska upp alla araber i verlden.»

»Det skulle jag också,» sade Colin.

»Och jag med,» tillade Harry Blount.

Bill hade sjunkit ned på golfvet, knappt
medveten om hvad de andra sade; men då han hörde
ordet vatten, upprepade han det, mumlande i en hes
hviskning: »Vatten! vatten!»

Båtsmannen och de tre ynglingarne instämde
i ropet, hvarpå alla, så högljudt som deras förtorkade 
strupar det tilläto, ropade: »Vatten! vatten!»

Araberna brydde sig synbarligen icke om dessa
rop, men de lockade många af byns eller stadens
barn till gethusdörren, omkring hvilken de
skockade sig, lyssnande med mycket nöje.

Under en lång natt af obeskrifliga qval, hördes
från gethuset ropen: »vatten! vatten!» ofta förnyas,
och för hvarje gång blefvo ropen svagare och mera
bönfallande.

</chapter>

<chapter name="LXIX. Segern">

<h3>LXIX. Segern.</h3>
Följande morgon, då araberna öppnade fängelsets 
dörr, befunnos Bill och Colin urståndsatta att
resa sig och den gamle bussen syntes omedveten
om alla försök som gjordes att väcka hans
uppmärksamhet.

Då började Jims beslut att vackla. För att
spara dem ytterligare lidande hade han icke velat
gifva vika, och nu ville han först utforska hvad
deras herrar ämnade företaga med dem.

»I kristna hundar, ären I villiga att förtjena
eder föda nu?» frågade den gamle sheiken, under
det han steg in i gethuset.

Utmattad af hunger, nästan bragt till vansinne
af törst, uppskrämd af sin broders belägenhet och
ömmande för de andras qval, ämnade Jim att
besvara sheikens fråga jakande; men det låg något i
tonen hvarmed frågan gjordes, som bestämde honom
att ännu dröja litet dermed.

Jims skarpa blick upptäckte att araberna, som
medföljde sheiken, fattat något beslut, oberoende
af det svar sheiken skulle få på sin fråga, och detta
beslut tycktes icke häntyda på hunger och död,
hvarföre Jim, i stället att säga araberna det de voro
villiga efterkomma deras vilja, underrättade den
gamle sheiken att de alla beslutat att hellre dö än
förblifva slafvar.

»Det finnes ingen af oss som önskar lefva,»
tillade han, »utom för att återse vårt fosterland.
Våra kroppar äro svaga, men våra själar ännu
starka. Vi vilja dö.»

Härefter aflägsnade sig araberna, lemnande
slafvarne qvar i gethuset.

Kroomannen, som lyssnat till underhandlingen,
ropade med svag röst araberna tillbaka; men han 
hindrades af Jim, som ännu närde det hoppet att
hans ståndaktighet skulle belönas.

En halftimme förflöt, och Jim började ånyo
tvifla.

»Hvad sade ni dem?» mumlade Terence. »Sade
ni dem att vi ville arbeta, om de gifva oss vatten?»

»Ja... visserligen!» svarade Jim, som nu
började ångra att han icke gjort det innan det var för
sent.

»Hvarför komma de icke då och lindra våra
plågor?» frågade Terence, hest hviskande.

Jim svarade icke och kroomannen led alltför
mycket af själs- och kroppsqval, för att kunna egna
någon uppmärksamhet åt hvad som sades.

Kort derefter hörde Jim att de svarta slafvarne
drefvos ur staden, och han såg genom en smal
springa i muren några araber som gingo ut till
kornfälten.

Kunde han hafva misstagit sig? Ämnade
araberna låta dem undergå ännu en dags svältkur?
Uppskrämd af dessa aningar, försökte han att ropa
dem an och förmå dem gå tillbaka, men försöket
aflopp endast med en hes hviskning.            

»Må Gud förlåta mig!» tänkte han. »Min broder, 
så väl som de öfriga, skall dö innan natten!
Jag har mördat dem och kanhända mig sjelf!»

Förtviflan gaf honom styrka att ropa högt, och
han anföll dörren med sådan kraft att den gaf vika.
Jim rusade ut och ämnade underhandla med
araberna för att frälsa de lif han satt på spel genom
sin halsstarrighet.

Men det behöfdes icke, ty han såg två karlar
och tre eller fyra gossar, som gingo till gethuset,
bärande skålar med vatten och tallrikar fyllda med
korngröt.


Jim hade segrat i striden mellan herre och slaf;
de hvita slafvarne skulle erhålla föda.

Fattande en kalabask med vatten, sprang han
till sin broder Bill, uppreste honom i sittande
ställning, och satte kalabasken till örlogsmannens läppar.

Bill egde icke ens styrka att dricka, och vattnet
måste hällas i honom.

Icke förrän alla hans följeslagare druckit och
förtärt litet korngröt tänkte Jim på att förfriska
sig sjelf.

Verkan af föda och vatten på en utsvulten
menniska är nästan underbar, och nu lyckönskade Jim
sina följeslagare öfver utgången af hans plan.

»Vi hafva besegrat dem!» utropade han. »Vi
behöfva icke berga in deras säd! Vi skola födas,
gödas och säljas, och kanhända tagas till Mogador.
Vi böra tacka Gud att han bevarat oss alla genom
profvet. Hade vi gifvit oss skulle intet hopp
funnits att återfå vår frihet!»

</chapter>

<chapter name="LXX. Åter sålda">

<h3>LXX. Åter sålda.</h3>
Två dagar förflöto, under hvilken tid våra
slafgossar serverades med korngröt två gånger om
dagen. De fingo äfven tillräckligt vatten, utan annan
möda än att hämta det från brunnen och mottaga
en god del förolämpningar af de qvinnor och barn,
som de råkade möta på vägen.

Den andre kroomannen, som i ett ögonblick af
svaghet, uppkommen af törstens plågor, biträdt de
andra slafvarne med sitt arbete, försökte nu fruktlöst
att blifva fri derifrån. Han kom hvarje afton till
gethuset för att samtala med sin landsman, och vid
dessa möten uttryckte han sin bittra ånger öfver att
han icke stått fast i sitt motstånd.


Det fanns intet hopp för honom, ty han hade
bevisat att han kunde vara nyttig.

På aftonen andra dagen derefter besöktes de
hvita slafvarne i sin instängning af tre araber, som
de icke förut sett.

Dessa voro väl beväpnade, väl klädda, hade
fördelaktigt utseende och ett mera respektabelt yttre
än någon af dem de förut påträffat.

Jim gaf sig genast i samtal med dem och fick
veta att de voro köpmän, resande med en karavan,
samt att de för natten begärt gästfrihet i staden.

De önskade att köpa slafvar, och hade besökt
gethuset för att se på dem som deras vän utbjudit
till salu.

»I ären just de män hvilka vi äro mest angelägna
att få se», sade Jim på arabiska språket, med hvilket
han under sin långa vistelse i landet, hade gjort sig
hemmastadd, så att han kunde tala detsamma
flytande. »Vi önska att någon köpman ville tillhandla
sig oss och taga oss till Mogador, der vi kunna
träffa vänner som friköpa oss.»

»Jag köpte en gång två slafvar,» återtog den
ene af köpmännen, »och gjorde mig stora omkostnader 
för att föra dem till Mogador. De sade att
deras konsul med all säkerhet skulle lösa in dem,
men jag fann att de icke hade någon konsul der.
De blefvo icke inlösta, och jag måste föra dem
tillbaka, samt förlorade omkostnader och tid på den
långa resan.»

»Voro de engelsmän?» frågade Jim.

»Nej, spaniorer.»                                               

»Jag trodde det. Engelsmän skulle säkerligen
blifvit friköpta.»

»Det är icke så säkert,» svarade köpmannen;
»engelsmännen hafva måhända icke alltid en konsul
i Mogador, för att köpa upp sina landsmän.»


»Vi bry oss icke om huruvida det finnes någon
eller icke,» svarade Jim. »En af dessa unga män, ni
ser här, har en onkel, en rik köpman i Mogador,
som inlöser icke allenast honom utan alla hans
vänner. De tre unga männen äro officerare på ett
engelskt krigsskepp. De hafva rika fäder i England — alla 
af dem stora sheiker — och de voro ute för att
lära sig blifva kaptener på krigsfartyg, då de
strandade på denna kust. Onkeln till den ene af dem
friköper oss allesamman.»

»Hvilken af dem är det som har den rike
onkeln?» frågade en af araberna.

Jim pekade på Harry Blount.

»Det är denna yngling. Hans onkel eger många
stora fartyg, som hvarje år ankomma till Mogador,
fyllda med dyrbara laster.»

»Hvad heter denne onkel?»

För att gifva sken af trovärdighet åt sin
berättelse, fann Jim det nödvändigt att någon af de
andra sade något, och vändande sig till Harry, sade
han i låg ton:

»Master Blount, säg något — endast två eller
tre ord — hvad ni behagar!»

»För Guds skull laga att de köpa oss!» sade
Harry till svar på den besynnerliga begäran, som
framställdes till honom.

Som han ansåg nödigt, att det namn han måste
uppgifva för araberna skulle något likna de ord
Harry uttalat, sade Jim dem att namnet på
köpmannen i Mogador var: »För Guds skull köp oss.»

Efter att hafva upprepat dessa ord två eller tre
gånger, voro araberna i stånd att på sitt sätt uttala
dem.

»Fråga den unge mannen,» befallde en af dem,
»om han är säker på att köpmannen För-guds-skull-käppas 
vill inköpa eder alla?» 

»Då jag slutat att tala till er,» sade Jim,
hviskande till Harry, »så säg ja! nicka med hufvudet
och uttala några ord!»

»Ja!» utropade Harry, och gjorde en bifallande
åtbörd med hufvudet. »Jag tror jag förstår hvad ni
ämnar göra, Jim. Alldeles ypperligt!»

»Ja!» sade Jim, vändande sig till araberna. »Den
unge mannen säger att han är fullkomligt förvissad
att hans onkel köper oss alla. Våra vänner hemma
skola återgälda honom det.»

»Men hur blifver det med den svarte mannen?»
frågade en af köpmännen. »Han är ingen
engelsman!»

»Nej; men han talar engelska. Han har seglat
på engelska fartyg och blifver bestämdt inlöst med
de öfriga.»

Araberna återvände nu från gethuset, sedan de
lofvat att komma och se våra slafgossar tidigt på
morgonen.

Sedan de gått omtalade Jim hela samtalet för
sina följeslagare, hvilket ingaf dem förnyadt hopp.

»Säg dem hvad som helst,» sade Harry, »och
lofva dem hvad som helst, ty jag tviflar icke på att
vi blifva inlösta, om vi tagas till Mogador, fastän
jag är säker om att jag icke eger någon onkel der,
och icke heller vet om det finnes någon engelsk
konsul vid denna hamn».

»Att komma till Mogador är vårt enda mål,»
sade Jim, »och jag skulle önska att jag icke vore
skyldig till något värre brott, än att hafva
begagnat mig af bedrägeri för att förmå dem föra oss
dit. Jag hoppas dessa män köpa oss på
spekulation, och om lögner kunna förmå dem att göra
detta, skola de få tillräckligt af den sorten. Och
du,» fortfor han, vändande sig till kroomannen, »du
får icke låta dem veta att du kan tala deras språk,
ty då vilja de icke gifva ut en dollar för dig. Då
de komma hit i morgon, måste du samtala med oss
på engelska, så att de ha skäl att hoppas det du
också blifver inlöst.»

Följande morgon kommo köpmännen åter till
gethuset, och på deras uppmaning reste sig
slafvarne och gingo fram till ingången för att bättre
kunna granskas.

Sedan de blifvit öfvertygade om att alla voro
starka nog för att resa, sade en af araberna till Jim:

»Vi ämna köpa eder om I icke försöken att
bedraga oss, och underkasten er de vilkor vi erbjuda.
Säg brorsonen till den engelske köpmannen, att vi
måste hafva hundrafemtio spanska dollars för hvar
och en af eder.»

Jim underrättade Harry härom, hvilken genast
lofvade att denna summa skulle utbetalas.

»Hvad heter hans onkel?» frågade en af
araberna. »Låt den unge mannen säga oss det.»

De önska veta er onkels namn,» sade Jim,
vändande sig till Harry. »Namnet som jag sade er i
går. Ni måste försöka att ihågkomma det, ty det
går icke an att de höra mig upprepa det för er.»

»För Guds skull köp oss,» utropade Harry.

Araberna sågo på hvarandra med ett uttryck,
som ville de säga: »Allt eger sin riktighet!»

»Nu,» sade en af sällskapet, »vill jag underrätta
er om det straff I fån, i händelse vi bedragas. Om
vi föra er till Mogador och finna att der icke är
någon som inköper er, och om den unge mannen,
som säger sig hafva en onkel der, icke säger
sanningen, skola vi skära halsen af honom, och föra de
öfriga af eder tillbaka till öknen, för att säljas till
beständigt slafveri. Säg honom det.»

»De ämna köpa oss,» sade Jim till Harry Blount;
»men om vi icke inköpas i Mogador, skola de skära
halsen af er för det ni bedragit dem.»

»Bra!» sade Harry, leende åt hotelsen; »detta
är bättre än att längre lefva en slaf i Sahara.»

»Se på kroomannen,» uppmanade Bill, »och säg
något om honom.»

Harry efterkom uppmaningen, och vände sig
till afrikanen.

»Jag hoppas,» sade han, »att de skola köpa den
stackars karlen, och att vi kunna få honom friköpt.
Efter de många tjenster han gjort oss, skulle jag
icke vilja lemna honom.»

»Han säger att ni må döda kroomannen om vi
icke inlösas,» sade Jim, tilltalande de arabiska
köpmännen, »men han vågar icke lofva mera än
hundra dollars för en neger. Hans onkel kunde vägra
att betala mera.»

Under några minuter samtalade araberna med
hvarandra i en låg ton, och derefter svarade en af
dem:

»Det är bra. Vi taga hundra dollars för
negern. Och gören er nu färdiga för resan. Vi
begifva oss i väg med eder i morgon bittida vid
daggryningen.»

Köpmännen gingo för att afsluta handeln med
den gamle sheiken och göra andra anstalter för
afresan.

Under några minuter öfverlemnade de hvita
slafvarne sig åt den glädje de kände öfver utsigten
att ännu en gång återfå friheten. Derefter
öfversatte Jim för dem hvad han sagt om kroomannen.

»Jag känner araberna för väl,» sade han, »att
jag skulle vilja samtycka till alla deras vilkor, utan
att pruta något, hvilket hindrar dem att misstänka
det vi försöka bedraga dem. Dessutom är
kroomannen icke någon engelsk undersåte, och då kan
det uppstå ganska stor svårighet att få honom fri,
så att det var bäst att på förhand underhandla om
honom så billigt som möjligt.»

Icke lång stund efter det de arabiska
köpmänmen lemnat gethuset, utdelades till slafvarne föda
och vatten, hvars riklighet bevisade att det skedde
på den nye egarens bekostnad.

Denna början bådade godt för deras framtida
behandling, och slafgossarne tillbringade denna natt
i ett tillstånd af förnöjsamhet och hvila, som de icke
erfarit sedan de satte sin fot på Saharas
ogästvänliga kust.

</chapter>

<chapter name="LXXL Ännu en gång på väg">

<h3>LXXL Ännu en gång på väg.</h3>
Följande morgon väcktes våra gossar och
befalldes vara redo för resan.

De arabiska köpmännen hade af sina värdar
tillhandlat sig tre åsnor, på hvilka de hvita
slafvarne tillätos att turvis rida. Harry Blount blef
dock utmärkt framför de öfriga. Såsom nevö till
den rike köpmannen »För-guds-skull-köp-oss»,
ansågs han värdig en större ynnest och tilläts
begagna en kamel.

Fruktlöst protesterade han emot att sålunda
<i>upphöjas</i> framför sina kamrater. Araberna gåfvo
icke akt på hans motstånd, och Jim hviskade åt
honom att upphöra dermed.

»De tro att vi skola köpas fria genom eder
slägtinges penningar,» sade Jim, »och ni får icke göra
något för att taga dem ur denna tro. Att icke göra
dem till viljes kan uppväcka deras misstankar.
Dessutom, då ni är ansvarig för sällskapet — den hvars
hals skall afskäras om icke penningar fås — är ni
berättigad till en liten utmärkelse, såsom ersättning
för extra oro.»

Den andra kroomannen, som deltagit med
slafvarne i att skära säd, var i arbete på fältet, då
köpmännen aflägsnade sig, och kunde följaktligen icke
få säga farväl åt sin lyckligare lottade landsman.

Efter att hafva färdats omkring tolf mil genom
ett fruktbart landskap, af hvilket en stor del var
odladt, ankommo köpmännen till en stor stenbrunn,
der de slogo läger för natten.

Jim hade varit på detta ställe förut, och
underrättade sina följeslagare att brunnen blifvit byggd
af en person, som dött för omkring hundra år
sedan och hvars minne var högt aktadt.

Under natten ankom till lägret den
kroomannen, som blifvit lemnad efter, öfvertygad att han nu
undkommit sina herrar. Vid solnedgången hade
han gömt sig bland sädeskärfvarne, till dess hans
herrar kommit in i staden, då han skyndade efter i
de arabiska köpmännens spår.                  

Men icke länge fick han njuta af sin dröm om
frihet. Följande morgon, då kafilan skulle fortsätta
resan, syntes tre män på snabba kameler. Det var
Rias Abdallah Yezzed och två af hans följe.

De hade eftersatt den bortrymmande
kroomannen och voro mycket vreda öfver det besvär han
orsakat dem. Slafgossarne voro angelägna att den
stackars karlen skulle få följa dem, och för deras
skull försökte de arabiska köpmännen att få
tillhandla sig honom; men Rias Abdallah vägrade
envist att sälja honom för något, som liknade ett
skapligt pris. Kroomannen hade visat prof på att han var
ganska nyttig på skördefälten, och ett belopp, vida
högre än som betalts för någon af de öfriga,
begärdes för honom. Han var för sin närvarande egare
värd mera än hvad de arabiska köpmännen kunde 
hafva råd att betala, och med anledning deraf
släpades han tillbaka till den träldom, från hvilken
han hoppats blifva befriad.

»Nu kunnen I se att jag hade rätt,» sade Jim.
»Hade vi samtyckt att skära deras säd, skulle vi
aldrig fått tillfälle att återfå vår frihet. Vårt arbete
för ett enda år skulle varit värdt så mycket för
dem, som de nu fingo för oss, och vi skulle hafva
blifvit hållna i beständig träldom.»

Jims följeslagare funno sanningen af denna
anmärkning, men icke utan att känna det deras lycka
var helt och hållet oförtjent, och att de hade
honom att tacka derför.

Efter ännu en marsch gjorde köp männen halt
nära några brunnar, omkring hvilka ett stort
arabiskt läger redan förut var uppslaget. Här hade våra
gossar tillfälle att göra iakttagelser öfver en del
seder och bruk bland detta nomadiska folk, och de
sågo för första gången arabernas sätt att tillreda
smör. Ett skinn, nästan fyldt med mjölk af kameler,
åsnor, får och getter, allt sammanblandadt,
upphängdes på en tältstång och svängdes fram och tillbaka
af ett barn, tilldess innehållet blifvit förvandladt till
smör. Kärnmjölken afhälldes då, och smöret togs
ur skinnet af svarta, smutsiga fingrar, tillhörande
en af qvinnorna.

Här undfägnades slafvarne med några
kornkakor, och tilldelades äfven litet smör, hvilket,
oaktadt den smutsiga behandling det undergått,
tycktes dem vara det läckraste de någonsin smakat.

De tre köpmännen jemte några af de andra
araberna, som före dem anländt till brunnen och
der slagit läger, suto om aftonen i en cirkel, då en
pipa påtändes och passerade från den ena till. den
andra rundt omkring lägret. Hvar och  en drog
ett långt drag och öfverlemnade sedan pipan till sin
venstra granne.

Medan de sålunda voro sysselsatta, underhöllo
de en behaglig konversation, dervid »Swearah» ofta
hördes uttalas. Med Swearah menades naturligtvis
»Mogador».

»De tala om oss,» sade Jim, »och vi måste taga
reda derpå. Jag befarar att det är något på tok.
Krooman,» fortfor han, vändande sig till den svarte,
»de veta icke att du förstår deras språk. Lägg dig
ned nära dem och låtsa sofva, men tag vara på
hvarje ord de säga. Om jag går fram till dem så
visa de mig bort.»

Kroomannen gjorde som han var ombedd, och
vårdslöst närmande sig cirkeln, tycktes han vara i
begrepp att söka ett mjukt ställe för att hvila sin
kropp under natten.

Den eftersökta platsen upptäcktes sju eller åtta
steg från det ställe der araberna sutto.

»Jag har så många gånger blifvit besviken i
mitt hopp att erhålla friheten,» mumlade Jim, »att
jag knappt kan tro att jag någonsin skall lyckas.
Dessa karlar tala om Mogador, och jag tycker icke
om deras utseende. Hör! hvad är detta!... <i>'Mer
än ni kan få i Swearah!'</i> Jag tror att desse nya
araber erbjuda sig att köpa oss. Om det är så, måtte
deras profet förbanna dem!»

</chapter>

<chapter name="LXXIII. En annan handel">                 

<h3>LXXIII. En annan handel.</h3>
Samtalet emellan araberna underhölls till
ganska sent på natten och under den tid det varade,
väntade våra gossar otåligt på kroomannens
återkomst.

Han kom slutligen sedan araberna gått till sina
tält, och alla samlade sig omkring honom, angelägna
att få veta hvad han hade hört.

»Jag finna ut alltför mycket,» sade han till
svar på deras frågor; »alltför mycket, och inte
mycket godt.»

»Hvad var det?»

»Två af eder blifva sålda i morgon.»

»Hvilka två?

»Ingen enda veta. En karl undersöka oss alla
på morgonen, men taga endast två.»

Kroomannen berättade vidare att en af dem
som samtalat med deras herrar var en
boskapshandlare, som egde stora hjordar af kreatur. Denne
hade nyligen varit i Swearah, och han hade
underrättat köpmännen att de icke kunde få något högt
pris för sina slafvar på den platsen, samt att det
icke var mycken utsigt att förtjena något för den
långa resekostnaden. Han försäkrade den arabiske
köpmannen att ingen kristen konsul eller utländsk
köpman i Mogador ville betala en dollar mera för
att inlösa sex slafvar, än hvad de kunde förmås
betala för tre; att de icke alltid ville betala något:
och att, då de inlöste en slaf, de icke efterfrågade
hans värde, utan endast tiden och omkostnaderna
som blifvit använda på att föra honom till stället.

Under inflytandet af dessa förespeglingar, hade
de arabiska köpmännen samtyckt att sälja två af
sina hvita slafvar till boskapshandlaren, i tanke att
de skulle erhålla så mycket för de återstående fyra,
som om de skulle taga alla sex med sig till hela
resan.

Boskapshandlaren skulle göra sitt val den
följande morgonen.

»Jag trodde nog att vi skulle råka ut för en
bränning,» sade Jim, sedan kroomannen slutat sin
rapport. »Vi böra icke skiljas, annat än genom   
friheten eller döden. Våra herrar måste taga oss alla
till Mogador. Der vänta oss ännu svåra strider,
men vi måste vara beslutsamma och besegra dem.
Beslutsamhet har räddat oss en gång förut och
skall måhända göra det ännu en gång.»

Sedan de alla lofvat att låta sig ledas af Jim,
lade de sig utmed marken och sökte hvila i
sömnen.

Nästa morgon, medan de åto sin frukost,
besöktes de af boskapshandlaren.

»Hvilken är det som talar arabiska?» frågade
han den ene af köpmännen.

Jim utpekades och blef genast utsedd såsom
en af de två som skulle köpas.

»Bed honom köpa mig också, Jim,» sade Bill,
»vi skola segla i sällskap, du och jag, fastän jag
inte tycker mycket om att skiljas vid de här unga
gentlemännen.»

»Du skall icke skiljas hvarken vid dem eller
mig, om jag kan hindra det,» svarade Jim, »men vi
hafva att vänta oss tortyr. Låt oss alla lida som
djeflar och icke gifva efter. Det är vår enda
utväg.»

Sedan han kastat en blick på slafvarne, utvalde
boskapshandlaren Terence såsom den andre, för
hvilken han ville betala ett pris.

Hans vilkor hade blifvit antagna af köpmannen
och de ämnade afsluta handeln, då de tilltalades
af Jim.

Han försäkrade dem att han och hans
följeslagare voro beslutne att dö, förrän de skulle
skiljas, att ingen af dem kunde förrätta något arbete
om de qvarhöllos i slafveri, och att alla hade
bestämt sig för att tagas till Swearah.

Säljaren och köparen logo endast häråt och
fortforo med underhandlingen. 

Förgäfves lade Jim an på deras snikenhet,
genom att påminna dem om att köpmannen »För-guds-
skull-köp-oss» skulle betala ett vida högre pris för
dem.

Hans föreställningar och uppmaningar kunde
icke förändra deras beslut; köpet var afslutadt, och
Jim och Terence öfverlätos åt sin nye herre.

Köpmännen bestego derefter sina kameler och
befallde de andra fyra att följa dem.

Harry Blount, Colin och Bill besvarade denna
befallning genom att dystra sätta sig ned på
sanden. 

Åter gafs en befallning från köpmännen i skarp
ton, som förrådde deras växande vrede.

»Lyd dem!» utropade Jim. »Gå på, och master
Terence och jag skola följa eder. De skola icke
hålla mig här lefvande.»

Colin och Bill satte sig upp på åsnorna och
Harry på sin kamel, hvarvid de arabiska
köpmännen syntes fullkomligt tillfredsställda med
utgången.

Jim och Terence försökte att följa dem, men
deras nye herre var beredd derpå och vid ett ord
af honom grepo några af hans följeslagare dem
båda och bundo dem.

Harry, Colin och Bill stego nu af djuren och
voro beslutne att stanna hos sina kamrater.

»Dessa kristna hundar vilja icke blifva fria!»
utropade en af köpmännen. »Allah förbjude att vi
skulle tvinga dem att emottaga friheten. Hvem vill
köpa dem?»

Dessa ord tillintetgjorde fullkomligt Jims
planer. Han såg att han beröfvade dem den enda
utsigt de hade att erhålla friheten.

»Gån! gån!» utropade han. »Gören icke vidare
motstånd. Det är möjligt, att de taga er till
Mogador. Kasta icke bort detta tillfälle.»

»Vi ämna inte lemna dig, Jim,» sade Bill, »inte
ens för friheten, åtminstone inte jag.»

»Naturligtvis vilja vi icke, så vida vi icke
tvingas dertill.» tillade Harry. »Har ni icke sagt att vi
måste hålla oss tillsammans?»

»Hafven I icke alla lofvat att hörsamma mig?»
sade Jim. »Nu beder jag eder att icke göra vidare
motstånd. Följen dem om I önsken att någonsin
blifva fria.»

»Jim vet hvad han säger,» inföll Colin; »låt oss
lyda honom.»

Med någon motvilja förmåddes Harry och Bill
att åter sätta sig upp; men just som de skulle rida
bort, återkallades de af Jim, som sade dem att de
icke skulle lemna honom och att alla måste stå fast
i beslutet att icke skiljas.

»Karlen har säkerligen blifvit tokig,»
resonnerade Harry Blount under det han vände om ännu
en gång. »Vi böra icke längre låta oss ledas af
honom ; men Terence får icke lemnas efter oss. Vi
kunna icke öfvergifva honom.»

Åter stego de af sina djur och gingo till det
ställe der Jim och Terence lågo fastbundna, samt
satte sig beslutsamt ned bredvid dem.

</chapter>

<chapter name="LXXIII. Mera tortyr">

<h3>LXXIII. Mera tortyr.</h3>
Den hastiga förändringen i Jims beslut och hans
kontraorder hade sina giltiga orsaker.

Då Jim hörde att köpmännen, hellre än att
hafva onödigt besvär med dem, voro sinnade att
sälja dem alla, hade Jim icke velat beröfva sin
broder och de öfriga tillfälle att vinna sin frihet, och
af detta skäl hade han uppmanat dem att lyda; men
just som han förmått Harry och de öfriga att sätta
sig upp på sina åsnor och kameler, hörde han att
araben som köpt Terence och honom sjelf vägrat
att köpa någon mera af dem, äfvensom att de
öfriga närvarande araberna antingen icke hade råd
eller icke ville tillhandla sig dem.

Köpmännen måste alltså föra dem vidare innan
de kunde blifva af med dem.

Detta återlifvade Jims hopp, och förmådde
honom att återkalla sina kamrater.

Få ord förklarade detta för Harry och Colin,
som ännu en gång lofvade att motstå hvarje försök
att skilja dem från deras sällskap.

Förgäfves befallde köpmännen »de kristna
hundarne» att följa sig. Sedan började de att bruka våld,,
och slag på slag haglade öfver dem. Harry, för
hvilken de hittills visat någon aktning, blef också
slagen, tills hans dåliga kläder voro genomdränkta af
blod.

Jim, som plågades af att se dem lida, och som
icke hade någon sjelfvisk tanke, rådde ännu en gång
Harry och de öfriga att lyda sina herrar, i hvilket
råd Terence varmt instämde; men Harry förklarade
sig besluten att icke öfvergifva sin skeppskamrat
Terence, och Bill förblef lika envis, medan
kroomannen, som väl visste att hans enda hopp om
frihet var att hålla sig till de hvita slafvarne, icke
kunde förmås att röra sig.

Då Jim såg att de voro fäste i sitt beslut, sökte
han göra ett slut på den pinsamma scenen, genom
att vända sig till sina forna herrar.

»Köpen oss tillbaka och tag oss alla till Swearah,
som ni lofvade,» sade han. »Om I gören det, gå vi
med glädje som vi gjorde förut. I kunnen vara
säkra att blifva bra betalade för ert besvär.»

En af köpmännen erbjöd sig nu att köpa Jim
och Terence, men deras nye herre vägrade att
skiljas från sin nyligen förvärfvade egendom.

En skara af karlar, qvinnor och barn hade nu
samlat sig omkring stället, och från alla håll hördes
ropen: »Döda de motsträfvigt kristna hundarne!
Hur våga de att sätta sig mot de rättrognas vilja!»

Detta råd gafs af dem som icke hade något
intresse i denna fråga, men köpmännen, som gjort
sig hopp om en stor summa för sina slafvar, nåde
ingen tanke på att göra denna uppoffring, för att
endast tillfredsställa sin vrede.

Det fanns blott ett sätt att besegra den
svårighet, som så oförmodadt uppkommit. Det var att
skilja slafvarne med våld. Härtill fordrades hjelp
af åskådarne, hvilken ock beredvilligt lemnades.

Harry greps och upphissades på sin kamel, vid
hvilken han fastbands.

Colin, Bill och kroomannen sattes grensle
öfver hvar sin åsna och fastgjordes på det sättet att
fötterna sammanbundos under djurets mage.

För en ringa summa skulle två af de
åskådande araberna åtfölja dem och bevaka de hvita
slafvarne till gränsen af det mohriska riket, hvilken
var belägen på ett afstånd af två dagsresor.

Just som sällskapet skulle begifva sig af, vände
sig en af köpmännen till Jim och tilltalade honom
på följande sätt:

»Säg den unge mannen, nevön till köpmannen
För-guds-skull-käppas, att, sedan vi ämnat oss till
Swearah, i den tanke att hans berättelse är sann,
skola vi nu taga honom dit, antingen han vill eller
ej, och om han på något sätt bedragit oss, skall
han säkerligen dö.»

»Han har icke bedragit er,» sade Jim; »tag 
honom och de öfriga af oss dit, och ni blir bestämdt
belönad.»

»Hvarföre gå de icke frivilligt då?»

»Emedan de icke vilja lemna sina vänner.»

»Otacksamma hundar! kunna de icke vara glada
åt sin egen lycka? Taga de oss för slafvar, att vi
skulle göra som de vilja?»

Under tiden hade de två andra köpmännen
styrt sina djur till vägen, och en  minut derefter
hade Harry Blount och Colin blifvit skiljda från
deras kamrat Terence, utan hopp att någonsin se
honom åter.

</chapter>

<chapter name="LXXIV. Ett säkert hopp">

<h3>LXXIV. Ett säkert hopp.</h3>
Under första timmen måste Harry? Colin och
Bill färdas fastbundna på djurens ryggar. Så
obehagligt funno de detta sätt att transporteras, att
kroomannen blef ombedd underrätta deras herrar,
att de ville följa dem utan vidare motstånd, om de
tillätos hafva sina lemmar fria. På detta sätt
upptäckte de arabiska köpmännen att kroomannen kunde
tala deras språk.

Efter att hafva utöst några förbannelser och
gifvit honom några slag för det han så länge
hemlighållit sin kunskap, lösgjorde araberna de hvita
slafvarne. De djur på hvilka de redo drefvos fram
i spetsen för tåget och de två besoldade vakterna
anbefalldes att hålla vaksamt öga på gossarne och Bill.

Resan fortsattes till sent på natten, då de
anlände till en hög mur, som omgaf en liten stad.

Slafvarne fördes in i staden och portarne lästes
bakom dem. Deras herrar, som nu voro befriade
från oron att förlora sin egendom, antogo sheikens
på stället erbjudna gästfrihet, och begåfvo sig till 
hans hus, samt befallde att slafvarne skulle förses
med mat.

Sedan de förtärt en god måltid, bestående af
kornbröd och mjölk, blefvo de förda till ett uthus,
hvilket skulle tjena dem till sofställe och der de
tillbragte större delen af natten med att fäkta emot
loppor.

Aldrig förut hade någon af dem råkat ut för
sådana insekter, hvarken så stora eller så hungriga.

Först mot morgonen glömde de sitt hopp och
sina sorger i sömnens famn. Trötta till kropp och
själ, sofvo de ända tills de väcktes af en arab, som
medförde deras frukost, och funno då med
förvåning att solen stod högt på himlen.

Hvarför hade de icke blifvit väckta förut?

Hvarföre detta dröjsmål?

En instinktlik fruktan att något illa var på
färde intog dem.

Timmar förflöto och ändock kommo icke deras
herrar till dem.

Ängslige och fruktande det värsta, sökte de
fruktlöst gissa till orsaken hvarför resan blifvit
uppskjuten.

Sent på eftermiddagen besöktes de af sina
herrar, och deras fruktan blef mer än förverkligad.

Med tillhjelp af kroomannen underrättade en
af köpmännen Harry att han bedragit dem, att
sheiken, hvars gästfrihet de åtnjutit, ofta besökt
Swearah och kände till alla de utländska residensen
der. Han hade sagt dem att der icke fanns någon
med namnet »För-guds-skull-käppas».»

»Vi vilja icke döda er,» sade en af deras
herrar till Harry, »ty vi skulle dermed skada oss sjelfva.
Vi vilja taga er tillbaka till öknens gränser och
der sälja er för det pris vi kunna erhålla.»

Harry bad kroomannen underrätta sina herrar
att han frivilligt satt sitt lif i pant för sanningen af
sina ord; att han obestridligt hade en rik vän i
Mogador, hvilken skulle igenlösa dem alla, och om
icke hans onkel skulle vara på platsen vid den tid
de skulle anlända, skulle det icke betyda något,
emedan de utan tvifvel skulle blifva friköpta af den
engelske konsuln.

»Säg dem,» tillade Harry, »att om de taga oss
till Mogador och vi icke friköpas som jag lofvat,
må de taga mitt lif. Säg dem att de icke sälja
oss, förrän de funnit att mina ord äro falska; och
säg dem att de skada både sig sjelfva och oss,
genom att sätta alltför stor tro till främlingars ord.»

Härpå svarade köpmännen att de blifvit
underrättade att slafvar som blifvit förda från öknen till
Marocco, stundom gjorde anspråk på beskydd af
styrelsen, hvilken försatte dem i frihet utan att
betala dem som haft omkostnader och besvär att föra
dem dit, och hvilka icke ens erhållit så mycket som
tack derför.

En af köpmännen, vid namn Bo Muzem,
syntes tala till Harrys fördel; men han öfverröstades
af de andra två, så att de unga engelsmännens
försäkringar om deras föräldrars rikedom hemma, och
Harrys och Colins värde såsom officerare vid
»hennes majestäts» flotta, hade ingen verkan.

Köpmännen gingo omsider sin väg, lemnande
Harry och Colin i förtviflans ångest, medan Bill
och kroomannen syntes fullkomligt likgiltiga för sitt
framtida öde.

</chapter>

<chapter name="LXXV. El Haji">

<h3>LXXV. El Haji.</h3>
Sent på aftonen den andra dagen bultade
tvänne resande på stadsporten, och begärde att blifva
insläppta. 

Den ene af dem uppgaf ett namn som blef
orsak till stor uppståndelse i staden, ty alla syntes
angelägna att få visa namnets egare gästfrihet.

Köpmännen suto uppe till sent på natten i
sällskap med dessa främlingar och sheiken på
stället; detta oaktadt voro de uppe och i rörelse
följande morgon före daggryningen, för att bereda sig
att fortsätta resan.

Våra slafgossar och Bill fingo en knapphändig
frukost, som de befalldes att förtära med all
skyndsamhet för att derefter biträda med att utrusta
djuren för resan.

De underättades också att de skulle tagas
tillbaka till Sahara för att der säljas.

»Skola vi gå, eller dö?» frågade Colin. »Jag,
för min del. vill hellre dö än undergå fasorna af
en ökenresa.»

Ingendera af de öfriga gaf något svar härpå.
Förtviflan  hade bemägtigat sig dem.

Köpmännen voro tvungna att sjelfva lasta och
sadla djuren, och just som de ämnade uppmana de
motsträfviga slafvarne att stiga upp för att rida,
underrättades de att »El Haji» (pilgrimen) önskade
tala med de kristna.

Strax derpå närmade sig långsamt en af de
främlingar, hvilka aftonen förut ankommit till staden.

Det var en högväxt, vördnadsbjudande arab,
med ett långt hvitt skägg, som räckte ned till midjan.

Efter att hafva fullbordat sin vandring till
profetens graf, var han berättigad att röna vördnad
och gästfrihet af alla goda muselmän, hvarthän
han än kom.

Med kroomannen till tolk, gjorde han många
frågor, och syntes mycket intresserad af de framför
honom stående slafvarnes sorgliga öde.

Sedan de besvarat hans frågor rörande namnet 
på det fartyg på hvilket de kommit till landet, den
tid de tillbringat i slafveri, och det sätt hvarpå de
blifvit behandlade, gjorde han andra frågor rörande
deras vänner och anhöriga i hemlandet.

Harry underrättade honom att både Colin och
han hade föräldrar, bröder och systrar, hvilka nu
troligen sörjde dem såsom förlorade, att de och
deras två följeslagare voro säkra att blifva friköpta,
om de kunde finna någon som toge dem till
Mogador. Han tillade också att deras närvarande
herrar lofvat föra dem till nämnde ställe, men nu
afstode derifrån emedan de trodde att de icke skulle
blifva belönade för sitt besvär.

»Jag vill göra allt hvad jag kan för att hjelpa
er, sade El Haji, sedan kroomannen uttydt Harrys
berättelse. »Jag står i tacksamhetsskuld hos en af
edra landsmän, och jag skall försöka att återbetala
densamma. Då jag vistades i Kairo var jag sjuk
och saknatle föda. En officer, tillhörande ett
engelskt krigsfartyg, gaf mig ett guldmynt. Detta
mynt skänkte mig både lif och lycka, ty med
detsamma kunde jag fortsätta min resa och komma till
mina vänner. Vi äro alla barn af den sanne
Guden, och det är vår pligt att hjelpa hvarandra. Jag
vill tala med edra herrar.»

Den gamle pilgrimen vände sig derpå till de
tre köpmännen och sade:

»Mina vänner, 1 hafven lofvat att föra dessa
slafvar till Swearah, der de kunna friköpas. Ären
I dåliga menniskor, hvilka icke frukta Gud,
eftersom I tanken bryta edert löfte?»

»Vi tro att de hafva bedragit oss, svarade en
af köpmännen, »och vi äro rädda att föra dem
inom Maroccos område, der de måhända tagas ifrån
oss utan att vi erhålla något. Vi äro fattiga män
och ha gifvit ut nästan all var förmögenhet för
dessa slafvar. Vi hafva icke råd att förlora dem.»

»I skolen icke förlora hvad de äro värda,»
återtog den gamle mannen, »om I tagen dem till
Swearah. De tillhöra ett land, hvars regering icke
tillstädjer sina undersåter att qvarblifva i träldom, och
det finnes ingen engelsk köpman i Swearah, som
icke skall friköpa dem.»

»Men de kunna anmäla sig hos guvernören, då
de komma till Swearah,» menade en af köpmännen,
»och vi blifva måhända visade ur staden, utan att
erhålla en enda dollar för dem. Sådant har händt
förr. Den gode sheiken här känner en arab, som
behandlades på detta sätt. Han förlorade allt,
medan guvernören behöll lösepenningen och lade den
i sin egen ficka.»

Detta var ett skäl som El Haji icke kunde
motsäga, men det dröjde icke länge förrän han utfann
en plan att tillintetgöra den svårighet, som här
yppade sig.

»Fören dem icke inom Maroccos gränser,» sade
han, »förrän I erhållit eder betalning. Två af eder
kunna stanna hos dem här, medan den tredje går
till Swearah med ett bref från denne unge man
till hans vänner. I hafven ännu intet skäl att tro
det han söker bedraga er, och som redlige män
hafven I derföre ingen ursäkt för att bryta edert löfte
till honom. Tag ett bref till Swearah, och om I
icke fån penningar, kunnen I göra med dem hvad
I behagen och någon skuld hvilar icke på edra
hufvuden.»

Bo Muzem, den yngste af köpmännen, var
genast för pilgrimens förslag.

Han anmärkte att de blott voro en dagsresa
från Agadeer, en stad nära gränsen af Marocco, och
att derifrån till Swearah var det endast tre
dagsresor.

De andra två höllo för en stund rådslag sins
emellan, och förklarade sedermera att de beslutat
sig följa El Hajis råd. Bo Muzem kunde gå till
Swearah med brefvet från Harry till hans onkel.

»Säg den unge mannen,» sade en af
köpmännen, till kroomannen, »säg honom från mig, att om
köpesumman icke betalas, skall han bestämdt dö då
Bo Muzem återkommer. Säg honom detta.»

Kroomannen meddelade underrättelsen och utan
tvekan antog Harry vilkoret.

Ett stycke smutsigt och skrynkladt papper, en
penna af rör och något bläck sattes framför Harry.
Medan brefvet skrefs, började Bo Muzem att ordna
sig för resan.

Öfvertygad om att deras enda hopp om frihet
berodde på att deras belägenhet blef känd af
någon landsman i Mogador, tog Harry pennan och
lyckades med stor svårighet att krafsa till följande
ord:

»Sir!»

»Två midshipmän, tillhörande hennes majestäts
flotta, förliste för några veckor sedan nära Cap
Blanco, och hållas nu, tillika med två sjömän, i
slafveri i en liten stad, en dagsresa från Agadeer, Den
som aflemnar brefvet är en af våra herrar. Hans
ärende i Mogador är att göra sig underrättad om
vi skola blifva friköpta; och om han icke lyckas att
finna någon som vill utbetala lösepenningar för oss,
kommer undertecknad att dödas. Om ni icke kan
eller vill betala den äskade summan
(etthundrafemtio dollars för hvardera af oss) så var god och
hänvisa brefbäraren till någon som ni tror vill göra
det.

»En annan midshipman från samma fartyg och
en engelsk sjöman befinna sig en dagsresa söder
om detta ställe.

»Kanhända brefvets bärare, Bo Muzem, kan
förmås att köpa dem, så att de också kunna blifva
utlösta.

<tab><tab><tab><tab><tab>Harry Blount.»

Detta bref ihopvek Harry och adresserade det
till »Någon engelsk köpman i Mogador.»

Medan brefvet skrefs, lagade sig Bo Muzem i
ordning för afresan.

Efter att hafva emottagit brefvet, underrättade
han Harry ännu en gång, att om hans resa till
Swearah utfölle fruktlöst, skulle ingenting kunna
hindra honom från att döda Harry.

Han lofvade att vara tillbaka om åtta dagar,
och åläggande de andra köpmännen att under hans
frånvaro väl efterse deras egendom, begaf Bo
Muzem sig på väg till Mogador.

</chapter>

<chapter name="LXXVI. Bo Muzems resa">

<h3>LXXVI. Bo Muzems resa.</h3>
Fastän arab, var Bo Muzem en hederlig man,
som var redbar och sann i affärer, och fordrade
redbarhet och sanning af andra.

Han reste till Mogador med blott svag tro på
den unge engelsmannens uppgifter och med det
beslut att taga lifvet af honom, om han skulle
befinnas vara en bedragare.

Hans resa utgjorde ett slags åtagen förbindelse.
Sedan han gifvit slafvarne ett löfte, ansåg han det
vara blott rättvisa att göra sig fullkomligt förvissad
om att ingen ville friköpa dem, innan han kunde
på hederligt vis öfvergifva tanken på att föra dem
till Mogador.

Han påskyndade sin färd med den ihärdighet 
och sjelfförsakelse, som är hans stam så egen, och
den tredje dagen på aftonen ankom han till en liten
inhägnad stad, tre timmars väg från den beryktade
sjöstaden Mogador.

Här stannade han öfver natten, och ämnade
fortsätta resan tidigt följande morgon. Men strax
efter det Bo Muzem kommit in i staden, mötte han
en person som var honom bekant.

Det var boskapshandlaren, till hvilken han för
blott några dagar sedan sålt de två slafvarne
Terence och Jim.

»Ah min vän, ni har ruinerat mig!» utropade
boskapshandlaren, sedan de helsat hvarandra. »Jag
har förlorat de två odugliga kristna hundarne ni
sålde åt mig och jag är en ruinerad man.»

Bo Muzem bad honom förklara sig.

»Sedan jag skildes från eder,» sade
boskapshandlaren, »försökte jag sätta de otrogna till arbete,
men de lydde mig icke, och jag tror att de hellre
dött än gjort nytta för sig. Som jag är en fattig
man, hade jag icke råd att hålla dem i lättja, icke
heller att döda dem, hvartill jag hade ganska god
lust. Dagen efter fick jag en underrättelse från
Swearah, som gjorde att jag måste begifva mig dit
i affärer, och då jag trodde att möjligtvis någon
kristen tok på detta ställe skulle vilja betala något för
sina otrogna landsmän, tog jag de två hundarne med
mig. De lofvade att om jag skulle föra dem till
engelska konsuln, skulle han betala ett högt pris
för dem. Då vi kommo till Mogador och uppnådde
konsulns hus, sade hundarne mig att de voro fria,
och bestredo mig att taga dem ur staden. Jag
kunde icke få en piaster för mitt besvär och mina
kostnader. Guvernören i Swearah och kejsaren af
Marocco stå i godt förhållande till de otrognas
regering, och de hata oss ökenaraber. Det finnes 
ingen rättvisa i Mogador för sådana som oss. Om ni
tager edra slafvar till staden, så förlorar ni dem.»

»Jag ämnar icke att föra dem till kejsardömet
Marocco,» svarade Bo Muzem, »förrän jag först
emottagit penningarne för dem.»

»Ni får aldrig några penningar i Swearah.
Deras konsul betalar icke en dollar, utan försöker att
få dem fria utan att gifva eder något.»

»Men jag har ett bref från en af slafvarne till
hans onkel, en rik köpman i Swearah. Onkeln
betalar penningarne.»

»Slafven har ljugit för er. Han har ingen
onkel der och jag skall snart öfvertyga er att det så
förhåller sig. Det finnes här i staden en jude från
Mogador, och som är bekant med hvarenda otrogen
köpman i staden. Han förstår också det språk de
tala. Låt honom läsa brefvet.»

Angelägen att blifva förvissad om huruvida han
var bedragen eller icke, samtyckte Bo Muzem
villigt till detta förslag, och i sällskap med
boskapshandlaren begaf han sig till det hus der juden
bodde.

Då denne såg Harrys bref, sade han att det
var stäldt »till någon engelsk köpman i Mogador.»

»Bismillah!» utropade Bo Muzem. »Alla
engelska köpmän kunna icke vara onklar till den unge
hunden som skref brefvet!»

»Säg mig,» tillade han, »har ni någonsin hört
omtalas en engelsk köpman i Mogador som heter
För-guds-skull-käppas ?»

Juden log och återhöll med någon svårighet
en böjelse att skratta, samt gaf araben en
öfversättning af orden »För-guds-skull-köp-oss».

Bo Muzem var nu öfvertygad om att han
blifvit bedragen.

»Jag skall icke resa längre,» sade han. »Jag
skall återvända till mina kamrater. Vi skola döda
den kristne hunden som skref brefvet, och sälja
hans två kamrater för hvad vi kunna få för dem.»

»Det är det bästa ni kan göra,» inföll
boskapshandlaren. »De förtjena icke friheten, och måtte
Allah förbjuda att någon sannt troende skulle
försöka att hjelpa dem till densamma!»

Tidigt nästa morgon började Bo Muzem sin
återresa, tacksam för att han så tidigt lyckats
upptäcka det bedrägeri hvarför han varit föremål.

Han åtföljdes af boskapshandlaren, hvars resa
ledde samma väg.

»De första kristna slafvar jag påträffar till salu
ämnar jag köpa,» anmärkte den senare, under det
de reste tillsammans.

»Bismillah!» utropade Bo Muzem; »det var
besynnerligt. Jag trodde ni hade haft nog af
dem?»

»Det är sannt,» medgaf boskapshandlaren; »men
just derföre vill jag hafva flere af dem. Jag vill
hämnas på de otrogna hundarne och derföre skall
jag köpa dem. Jag skall arbeta ut dem, tills de
blifva gamla och odugliga och sedan låta dem dö
i ett dike.»

»Köp dem vi hafva till salu,» erbjöd Bo Muzem.
»Vi skola sälja dem för godt pris, — alla utom en.
Den som skref detta bref måste jag döda. Jag har
svurit det vid profetens skägg.»

Som båda parterna syntes angelägna om
handeln, kommo de snart öfverens om vilkoren, och
boskapshandlaren lofvade att gifva tio dollars i
penningar och fyra hästhufvuden för hvar och en
slaf som var till salu.

Den enfaldige Bo Muzem hade nu verkligen
blifvit bedragen, ty historien om de två slafvarne
Terence's och Jim's flykt var helt och hållet
osann.

</chapter>

<chapter name="LXXVII. Rais Mourad">

<h3>LXXVII. Rais Mourad.</h3>
Sex dagar hade förflutit, under hvilka de hvita
slafvarne jemförelsevis voro väl behandlade.

På sjette dagen efter Bo Muzems afresa,
besöktes de af sina herrar, åtföljde af en främling, en
mohr.

De befalldes att resa sig upp och undersöktes
derpå af mohren på ett sätt som väckte deras
misstankar om att han ämnade köpa dem.

Mohren bar en kaftan, med rika broderier på
bröstet och armarne, och lifvet omslöts af en
silkesgördel. Ett par små gula marokinsstöflor stucko
fram under byxorna, hvilka voro mycket vida och
gjorda af det finaste satin, och på hufvudet bar han
en ljusröd silkesturban.

Af den uppmärksamhet som visades honom af
köpmännen, kunde gossarne sluta att han var en
person med stort anseende. Detta kunde ock
förmärkas af den talrika skara som åtföljde honom, af
hvilka alla suto på vackra arabiska hästar.

Sedan han undersökt slafvarne drog han sig
undan med de två köpmännen, och kort derefter
erfor kroomannen från en af sviten att de hvita
slafvarne blifvit den rike mohrens egendom.

De ljufva förespeglingar om frihet, hvaraf de
varit intagne de senaste dagarne, försvunno vid
denna underrättelse. En hopplös förtviflan intog
dem och beröfvade dem för en stund nästan förmågan
att tala.

Harry var den förste som vaknade till
besinning. 
»Hvar äro vara herrar, köpmännen?» utropade
han. »De kunna icke, de skola icke sälja oss.
Kommen alla och följen mig!»

Rusande fram ur uthuset, som varit deras
bostad, styrde den unge engelsmannen, åtföljd af sina
följeslagare, sina steg till sheikens boning, till
hvilket ställe köpmännen och mohren begifvit sig.

»Hvarföre hafven I sålt oss?» frågade
kroomannen, då köpmännen visade sig. »Hafven I icke
lofvat att vi skulle tagas till Swearah, och har icke
eder kamrat gått dit för att bära upp penningar för
vår befrielse?»

De två köpmännen voro vid detta tillfälle i godt
förhållande med hvarandra och med hela verlden.
De trodde sig ha gjort en god handel, och voro i
den sinnesstämning att de ville visa sig behagliga;
ännu mera, de ville icke att man skulle tänka det
de handlat orätt, icke ens emot en kristen slaf, och
derföre nedläto de sig ända derhän att gifva dem
en förklaring öfver hvad som händt.

»Antag,» sade en af dem, »att vår kamrat Bo
Muzem skulle finna en man i Mogador, som är villig
att friköpa er; hur mycket skulle vi då erhålla?»

»Ett hundra dollars för mig,» svarade
kroomannen, »och etthundrafemtio för hvardera af de
öfriga.»

»Sannt, och för detta måste vi föra eder dit och
kosta på ert underhåll på resan?»

»Ja.»

»Välan, Rais Mourad, denne rike mohr, har
betalt oss etthundrafemtio dollars för hvardera af eder,
och voro vi icke narrar om vi togo eder till
Mogador för mindre penningar. Dessutom kunde det
hända att vi icke finge något alls, hvaremot vi hafva
erhållit pengar kontant af Rais Mourad. I ären
icke längre våra slafvar utan hans.»

Då kroomannen hade uttydt detta meddelande
för de öfriga, insågo de att vidare samtal med
köpmännen var fruktlöst, och att deras öde nu låg i
Rais Mourads händer.

På Harrys uppmaning försökte kroomannen
göra sig underrättad om till hvilken ort mohren
ämnade föra dem; men det enda svar de erhöllo
var att Rais Mourad kände till sina egna affärer,
och icke brukade rådföra sig med sina slafvar, om
hvad han ämnade göra med dem.

Några af mohrens följe framkommo nu och
befallde slafvarne återgå till sitt kyffe, der litet mat
väntade dem, som de befalldes att skyndsamt
förtära, emedan de snart skulle ut på en lång resa.

Sedan de så grymt blifvit svikna i sitt hopp,
hade ingen af dem någon appetit och Bill
förklarade tvärt att han aldrig mera ville smaka någon
föda.

»Förtvifla icke, Bill,» sade Harry; »det finnes
ännu hopp för oss.»

»Hvar — hvar är det?» utropade Colin. »Jag
kan icke se det.»

»Om vi beständigt ombyta egare,» resonerade
Harry, »kunna vi falla i händerna på någon som
vill taga oss till Mogador.»

»Är detta ditt enda hopp?» frågade Colin i
missnöjd ton.

»Tänk på stackars Jim,» tillade Bill, »han har
haft femtio herrar, varit tio år i slafveri, och är
inte fri ännu... och har inte något hopp att blifva
det.»

»Skola vi gå med vår nye herre?» frågade
Colin.

»Ja,» svarade Harry, »jag har haft nog af
motstånd och af de slag som strax följa derpå. Min
rygg är alldeles flådd. Nästa gång jag gör 
stånd skall bli då jag har utsigt att vinna något
annat än stryk dermed.»

Fastän de beslutat att icke göra något
motstånd, voro de angelägne att få veta hvarthän Rais
Mourad ämnade föra dem.

Men på alla de frågor som gjordes af
kroomannen, för att tillfredsställa deras nyfikenhet,
svarades endast: »Gud vet det och vill icke
omtala det för eder. Hvarföre skulle vi göra mera än
han?»

Just som hästarne leddes fram och alla voro
färdiga att resa, blef det en uppståndelse vid
stadsporten, och nästa ögonblick red Bo Muzem, åtföljd
af boskapshandlaren, in genom densamma.

</chapter>

<chapter name="LXXVIII. Bo Muzem kommer hem">

<h3>LXXVIII. Bo Muzem kommer hem.</h3>

Så snart som de hvita slafvarne igenkände
sändebudet till Mogador, rusade de alla fram att möta
detsamma.

»Tala, krooman!» utropade Harry. »Fråga
honom om penningarne äro utbetalade? Om så är,
äro vi fria och de våga icke sälja oss åter.»

»Hör hit!» utropade Bill, pekande på mannen
som åtföljde Bo Muzem. »Fråga honom hvar bror
Jim och master Terence äro.»

Kroomannen fick intet tillfälle att framställa
frågan, ty så snart Bo Muzem kom så nära
stadsporten att han fick se slafvarne, skrek han:

»Kristna hundar! I hafven bedragit mig! Låten
hvarje man, qvinna och barn i denna stad komma
tillsammans och blifva vittne till det öde en ljugande
otrogen förtjenar. Låten alla bevittna döden af en
slaf, hvilken falskeligen förklarat sig ega en onkel
i Swearah vid namn För-guds-skull-käppas. Låten
alla bevittna den hämnd Bo Muzem vill taga på en
otrogen hund som bedragit honom.»

Så snart Bo Muzems tunga så mycket stillat
sig, att han kunde höra de kringståendes röster,
underrättades han att alla de hvita slafvarne voro
sålda, nevön till »För-guds-skull-käppas» bland de
öfriga, på bättre vilkor än han och hans kamrater
väntat sig i Swearah.

Hade Harry Blount blifvit undantagen, skulle
nyheten behagat honom; men nu förklarade han att
hans kamrater icke hade någon rätt att sälja
slafvarne utan hans samtycke, och att den hund som
bedragit honom icke skulle säljas, utan skulle lida
det utsatta straffet, för att han sändt Bo Muzem på
sin långa ändamålslösa resa.

Rais Mourad ankom nu till stället. Det dröjde
icke länge förrän mohren förstod alla omständigheterna 
af affären. Han befallde sina följeslagare
att samla sig omkring de hvita slafvarne och
eskortera dem utom stadens murar.

Bo Muzem försökte att hindra detta, men han
hade emot sig icke allenast mohren utan sina egna
kamrater, äfvensom stadens sheik, hvilken förklarade
att det icke skulle spillas något blod bland dem
som åtnjöto hans gästfrihet.

Slafvarne stego upp på de hästar som anordnats 
för dem, och redo genom stadsporten, lemnande
Bo Muzem halfgalen af tygellös vrede.

Det fanns blott en person som sympatiserade
med honom, och det var boskapshandlaren, till hvilken 
Terence och Jim blifvit sålda, och som
underhandlat om att köpa de andra tre.

Ridande upp till mohren, sade han att
slafvarne voro hans egendom, ty han hade köpt dem
dagen förut och betalt för hvardera fyra hästar samt
tio dollar i penningar, och förklarade att han ville

anskaffa tvåhundra man, om så fordrades, för att
återtaga sin egendom.

Rais Mourad brydde sig icke om hans hotelse,
utan gaf befallning till sitt folk att göra uppbrott,
och fastän det var nästan natt begaf han sig i
riktning åt Agadeer, det vill säga Santa Cruz.

Innan han hunnit långt, såg han boskapshandlaren 
rida i fullt sträck åt motsatt håll till sitt eget
hem.

»Jag önskade,» sade Colin, »att vi hade gjort
den karlen några frågor angående Jim och Terence,
men nu är det försent.»

»Ja, försent,» upprepade Harry, »och jag önskar
han fått rå om oss i stället för vår nuvarande egare;
vi skulle då alla åter kommit tillsammans. Men
hvad skola vi tänka om den sista vändningen af
lyckans hjul?»

»Jag är nästan belåten dermed,» svarade Colin.
»För en stund sedan voro vi förtviflade emedan
mohren köpt oss. Detta var ett misstag. Om
han icke hade gjort det, hade du, Harry, blifvit
dödad.»

»Vi gå rakt på Swearah,» anmärkte kroomannen,
som med glänsande ögon blickade mot nordvest.

»Det är sannt,» utropade Harry, seende åt samma 
håll. »Tänk om vi ändå till slut skulle kunna
föras till Mogador! Om så är, ha vi ännu hopp
qvar.»

»Men Bo Muzem kunde icke finna någon som
ville betala för oss,» invände Colin.

»Han aldrig gå dit,» sade kroomannen. »Han
aldrig hinna dit.»

»Jag tror kroomannen har rätt,» sade Harry.
»Man har sagt oss att Mogador ligger fyra
dagsresor härifrån, och köpmannen var endast borta i
sex dagar.»


Slafvarnes samtal blef här afbrutet af
mohrerna, hvilka beständigt yrkade att de skulle rida
fortare.

Natten var ganska mörk, men Rais Mourad
ville detta oaktadt icke tillåta dem att färdas
långsammare.

Bill, som enligt hvad han sjelf sade, var ovan
att segla i landbåt, kunde endast hålla sig qvar på
djuret, genom att låta det följa de öfriga, under
det han med båda händerna hårdt höll sig fast i
djurets mahn.

Resan fortsattes till nära midnatt, då den gamle
båtsmannen icke längre kunde uthärda strapatsen,
utan förklarade att om han åter sattes upp på
hästryggen, skulle han troligen falla af och bryta
halsen af sig.

Detta meddelades Rais Mourad, som i vredesmod 
vändt tillbaka för att göra sig underrättad om
dröjsmålet. Det var kroomannen, hvilken nu som
förut tjenstgjorde som tolk.

Mohrens vrede lade sig ögonblickligt, då han
fann att en af slafvarne kunde tala arabiska.

»Önsken I och edra kamrater att blifva fria?»
frågade Rais Mourad, tilltalande kroomannen.

»Vi bedja Gud derom hvarje timme.»

»Säg då den dåraktige karlen, att friheten icke
finns här, och att han för att vinna densamma måste
följa med mig.»

Kroomannen tolkade detta, men det verkade
icke på Bill.

»Jag vill inte höra något mer om friheten,»
svarade Bill; »jag har hört nog deraf. Om någon af
dem ämnar göra oss fria, låt dem göra det utan så
många löften.»

Den gamle båtsmannen förblef envis.

Hvarken uppmaningar eller hotelser kunde förmå 
honom att gå vidare. Då gaf Rais Mourad sitt folk
befallning att göra halt, sägande att de skulle stanna
der för den återstående delen af natten. Befallningen 
åtlyddes och ett läger bildades.

Fastän utmattade af deras långa ridt, kunde
Harry och Colin icke sofva. Hoppet om frihet
glödde för starkt inom deras bröst.

Detta hopp grundade sig icke på något af det
som Rais Mourad sagt, ty de satte icke tro till
löften. Deras hopp hvilade endast derpå att de
reste till Mogador, och att mohren, deras herre, tycktes 
vara en intelligent man, som borde förstå att
han icke skulle förlora något, genom att taga
engelska undersåter till ett ställe der de med all
säkerhet skulle friköpas.

</chapter>

<chapter name="LXXIX. En förföljelse">

<h3>LXXIX. En förföljelse.</h3>
Vid dagens första inbrott befallde Rais Mourad
att marschen skulle fortsättas, dervid han sjelf red i
fronten uppför en lång sandås. Snart derefter 
strålade solen klar och sken på de hvita murarne af
staden Santa Cruz eller, som den kallas af araberna,
Agadeer, och som låg några mil derifrån. Sedan
man kommit ned för sandåsen befann man sig på en
jemn slätt, betäckt med korn. Här och der lågo
små omskansade byar, inneslutna af vinplantager
och palmträd.

Vid en af byarne nära vägen gjorde kavalkaden
halt och tilläts inträda inom dess murar. Kastande
sig ned i skuggan af några palmträd, föllo de hvita
slafvarne snart i en djup sömn.

Två timmar derefter väcktes de för att intaga
frukost, som bestod af varma kornkakor med honing.

Innan de hunnit sluta måltiden kom Rais Mourad
till stället och började ett samtal med kroomannen. 


»Hvad säger mohren?» frågade Harry.

»Han säger att om vi icke blifva elaka och icke
bedraga honom, skall han föra oss till Swearah till
engelska konsuln.»

»Naturligtvis lofva vi detta och hvad som helst,»
inföll Harry, »och hålla löftet om vi kunna. Han
kan vara säker om att få bra betaldt för oss, säg
honom det.»

Kroomannen lydde och mohren svarade att han
väl visste det han skulle erhålla någon betalning af
konsuln, men att han af slafvarne sjelfva ville hafva
en skrifven förbindelse angående summan.

Härtill samtyckte de villigt och mohren
försedde dem med papper, penna och bläck.

Rais Mourad skref sjelf förbindelsen, på
arabiska, på ena sidan af papperet, och läste derpå upp
densamma, mening efter mening, samt lät
kroomannen öfversätta den för de hvita.

Denna öfversättning innehöll följande:

»Till engelska konsuln.»

»Vi äro fyra kristna slafvar. Rais Mourad har
köpt oss af araberna. Vi lofva att gifva honom
tvåhundra dollars för hvar och en af oss eller åttahundra 
dollars för fyra om han för oss till er. Var
god betala honom skyndsamt.»

Harry och Colin undertecknade handlingen utan
någon tvekan, hvarefter papperet och pennan
öfverlemnades till båtsmannen Bill.

Den gamle båtsmannen tog papperet, och sedan
han noga betraktat hvarje föremål omkring sig, gick
han några steg bort till en af sadlarna, som låg på
marken. Här bredde han papperet på sadeln, föll
sedan ned på knä, och beredde sig med vigtig min
att skrifva ned sin namnteckning.

Långsamt, likt visaren på en klocka, skred Bills 
hand öfver papperet, medan hufvudet vägde från
den ena sidan till den andra för hvarje bokstaf som
bildades.

Sedan Bill lyckats rita till några figurer hvilka
skulle föreställa namnet »William Mc Neal»,
öfverlemnades dokumentet till Harry, som anmodades att
skrifva en lika lydande förbindelse på den andra
siden af papperet, hvilken de också skulle
underteckna.

Omkring två timmar före solnedgången suto
alla åter i sadeln. De redo ut genom stadsporten
och följde en väg som förde upp till det berg, hvarpå
staden Santa Cruz hvilar.

Då de kommit halfvägs uppför berget, syntes
ett sällskap till häst i fullt sträck skynda efter dem.

Rais Mourad påminde sig boskapshandlarens
hotelser, och gjorde alla möjliga ansträngningar för
att komma till staden, innan hans följaslagare skulle
hinna upp honom.

Hästarne, som redos af de hvita slafvarne, voro
små djur i ett eländigt tillstånd, och kunde icke gå
uppför höjden med någon hastighet, fastän deras
ryttare genom svält voro afmagrade till den
möjligaste lätta vigt.

Innan Rais Mourad kommit till den jemna planen 
på bergets höjd, hade förföljarne minskat
afståndet dem emellan med nära en half mil. Den
närmaste stadsporten låg ännu något öfver en mil
derifrån och till densamma dref mohren sina hästar,
med all den kraft som kunde åstadkommas genom
eder, sparkningar och slag.

Då Rais Mourad med sitt sällskap nalkades
stadsporten, syntes hans förföljares hufvuden resa
sig öfver toppen på berget bakom dem. Då
mohren nu såg att hans slafvar voro i säkerhet,
minskade han farten, så att de få alnar som återstodo 
af vägen passerades långsamt, ty den store mannen
ville icke göra sitt inträde genom porten i en
främmande stad på ett hastigt eller mindre värdigt sätt.

Intet dröjsmål uppstod vid passerandet af
posterna, och fem minuter derefter stego de trötta
slafvarne från sina nära nog utmattade hästar och
anbefalldes af Rais Mourad att tacka Gud för det
de i säkerhet kommit inom området af det stora
kejsardömet Marocco.

En qvart senare red Bo Muzem och
boskapshandlaren genom stadsporten, åtföljda af en trupp
arabiska ryttare med ett fruktansvärdt utseende.

Köpmannens vrede tycktes hafva nått sin
högsta höjd, och det såg ut som han ämnade göra ett
direkt anfall på Harry Blount, hufvudföremålet för
hans hämnd, men Raid Mourad anlitade en officer
af stadsvakten att skydda honom och hans
egendom.

Officern underrättade Bo Muzem att medan
han var inom stadens murar tilläts han icke att
störa annat folk, och Bo Muzem var tvungen att
uppskjuta om icke stäfja sin hämnd.

De andra araberna, som tillhörde hans sällskap,
funno äfven att de voro i en mohrisk stad, der de
skulle blifva straffade om de gjorde någon illa, och
ansågo derföre rådligast att uppföra sig så som det
passade för en civiliserad stad.

Både de förföljde och förföljarne varnades emot
att öfverträda landets lagar, och som skilda
qvarter utsagos åt hvardera sällskapet, förekommos
lyckligtvis alla tillfällen till sammandrabbning.

</chapter>

<chapter name="LXXX. Mohrisk rättvisa">

<h3>LXXX. Mohrisk rättvisa.</h3>
Följande morgon kallades Raid Mourad att
inställa sig för guvernören på stället. Han befalldes
också att föra sina slafvar med sig. Han hade
ingenting att invända emot dessa befallningar; och en
soldat ledsagade honom och hans följeslagare till
guvernörens residens.

Bo Muzem och boskapshandlaren voro der före
honom, och strax derefter visade sig guvernören i
ett stort rum, der båda parterna väntade på audiens.

Han var en man med fördelaktigt utseende och
omkring sextiofyra år gammal.

Bo Muzem var den förste som talade. Han
uppgaf att han, i kompani med två andra köpmän,
hade tillhandlat sig de fyra slafvar, som nu voro
närvarande. Han hade aldrig samtyckt att sälja
slafvarne åt mohren; och det fanns <i>en</i> bland
slafvarne, som icke alls skulle säljas. Denne slaf
fordrade han att genast få tillbaka. Han hade fått i
uppdrag af sina kamrater att begifva sig till
Swearah och der afyttra hela lotten. Han hade sålt de
andra två till sin vän Mahommed, som stod
bredvid honom. Dem hade han ingen rätt till.
Mahommed, boskapshandlaren, var nu deras laglige egare.

Boskapshandlaren uppmanades nu att yttra sig.

Allt hvad han hade att säga, var att han
tillhandlat sig tre kristna slafvar af sin vän, Bo
Muzem, och gifvit fyra hästar och tio dollars i
penningar för hvardera af dem. De hade tagits med
våld af mohren, Rais Mourad, från hvilken han nu
ville hafva dem åter.

Rais Mourad kallades att förklara sig, och
tillfrågades hvarför han tagit i besittning annor mans
egendom.

Till svar uppgaf han att han hade tillhandlat
sig slafvarne af två arabiska köpmän, och betalat
dem på stället, med etthundrafemtio silfverdollars
för hvardera slafven.

Sedan mohren afgifvit denna förklaring, förblef
guvernören tyst i två eller tre minuter. Derpå
vände lian sig till Bo Muzem, sägande:

»Fick ni af edra kamrater er del af de
penningar, som de erhöllo för slafvarne?»

»De erbjödo mig en del,» svarade köpmannen,
»men jag ville icke emottaga den.»

»Har ni, eller edra kamrater, af mannen der
emottagit tolf hästar och trettio dollars?»

Efter något betänkande svarade Bo Muzem
nekande.

»Slafvarne tillhöra mohren, Rais Mourad, som
utbetalt penningarne för dem,» sade guvernören,
»och de skola icke tagas från honom här. Aflägsnen 
eder.»

Alla gingo sin väg, och boskapshandlaren
mumlade några ord om att det icke fanns någon
rättvisa i Marocco för fattiga araber.

Rais Mourad gaf befallning åt sin svit att
bereda sig till afresa, och just som de voro färdiga
dertill, bad han Bo Muzem att följa sig utom
stadens murar.

Köpmannen samtyckte med vilkor att hans vän
Mahommed, boskapshandlaren, skulle följa honom.
Ett eget leende drog sig öfver Rais Mourads
ansigte, då han biföll denna begäran.

Boskapshandlaren, som var glad att få ett nytt
tillfälle att fullfölja sina påståenden, följde gerna
med.

Då de kommit utom stadsportarne sade Rais
Mourad med beskyddande ton till Bo Muzem:

»Min goda vän, ni har blifvit bedragen. Om
ni tagit dessa kristna slafvar till Swearah, som ni
lofvade att göra, skulle ni fått betaldt för dem allt
hvad ni rimligtvis kunnat begära. Jag bor i Swearah 
och nödgades för angelägna affärers skull göra
en lång resa till södern. På min återresa träffade 
jag lyckligtvis en af edra kamrater och köpte dessa
slafvar af dem. Vinsten derpå kommer att mer än
betäcka alla omkostnader för resan. Mannen
Mahommed, hvilken ni kallar er vän, har köpt två
andra kristna. Han har sålt dem till engelska
konsuln. Efter att hafva förtjent tvåhundra piaster på
denna handel, var han angelägen att köpa af eder
de andra två och samla några hundra mer. Han
har bedragit er för att erhålla er egendom för
billigt pris. Det finnes blott en Gud, Mahommed är
hans profet och ni, Bo Muzem, är en narr!»

Bo Muzem fordrade icke vidare bevisning, för
att öfvertygas om sanningen af hvad han hört. Han
kunde icke betvifla att mohren var en förståndig
man, som visste hvad han företog sig, då han
inköpte slafvar. Boskapshandlaren hade köpt de två
omtalade slafvarne, hade erkänt att han fört dem
till Swearah, och ville sedan köpa de andra tre.

Allt var nu klart för Bo Muzem; och ett
ögonblick stod han stum och orörlig, med en känsla af
blygsel öfver sin egen enfald.

Denna känsla efterföljdes af vildt raseri emot
den man, som så slugt bedragit honom.

Han drog sabeln och rusade emot
boskapshandlaren, hvilken, då han hört Rais Mourads ord,
icke var helt och hållet oberedd på anfallet.

Araberna i allmänhet ega icke mycken
skicklighet i att begagna sablar, och en affär emellan
dem med detta vapen är snart afgjord.

En muselman litar mera på rättvisan af sin sak,
än på sin styrka eller skicklighet, och då han vet
sig ha orätt, har han förlorat mycket af sin
naturliga tapperhet.

Förtröstande på sin rättvisa sak, var Bo
Muzem öfvertygad derom att hans dödstimme ännu 
icke var inne, och han hade icke heller misstagit
sig.

Hans häftiga anfall kunde icke emotstås af den
man, som visste med sig att han var en bedragare,
och boskapshandlaren Mahommed blef snart stucken 
till marken och lemnad i sanden, der han vred
sig i dödsryckningar.

»Nu finns det en mindre af dem, utropade
båtsmannen Bill, hvilken tillika med de andra svarta
och hvita slafvarne stodo i närheten, likgiltigt
åskådande striden, ty de kände inga sympatier för
någon af de stridande. »Jag skulle önska att han
fört bror Jim och master Terence hit innan han dog,
fortfor Bill, då han såg Jims herre uppgifva andan.
Jag undrar hvar han gjort af dem?»

»Vi skola utforska det, om möjligt,» svarade
Harry, »och innan vi komma längre ifrån dem.
Antag att vi tala till mohren om dem?»

På Harrys uppmaning ämnade kroomannen
framställa en fråga, men hindrades af Rais Mourad,
hvilken befallde slafvarne gå till sin plats, ty man
skulle nu fortsätta resan.

Sedan Rais Mourad varnat Bo Muzem att taga
sig till vara för folket som tillhörde Mahommed,
hvilken nu låg död vid hans fötter, red mohren
fram till fronten af kafilan, och tåget satte sig i
rörelse i riktning åt Mogador.

</chapter>

<chapter name="LXXXI. Judarnes hopp">

<h3>LXXXI. "Judarnes hopp."</h3>
Den väg Rais Mourad följde, dagen efter
sedan han lemnat Santa Cruz, löpte genom ett land
af ganska ojemn beskaffenhet.

Stundom passerade tåget genom trånga dalar
vid hafskusten, och nästa timme följdes en stig,
som gick i zigzag uppför något brant berg. 


På sådana ställen måste djuren gå i rad,
medan mohren ständigt varnade slafvarne att icke falla
från hästarna.

Vid middagen stannade man en timme för att
låta djuren pusta. Då stötte kroomannen på en
flat sten, under hvilken han upptäckte en stor
skorpion.

Efter att hafva gjort en grop i sanden omkring
sex tum djup och fem eller sex tum i diameter,
kastade han skorpionen deri. 

Derefter sökte han upp några skorpioner att
hålla fången sällskap. Under nästan hvarje sten,
som vändes omkring, upptäcktes en eller flera af
dessa reptiler, hvilka alla kroomannen kastade i
gropen, dit han hade lagt den första.

Då han tillfångatagit omkring ett dussin,
började han att reta dem med en käpp.

Skorpionerna började då en dödlig strid med
hvarandra, och då någon af dem lyckades att få ett
säkert fäste, sökte dess motståndare genom alla
möjliga vridningar att undkomma, ungefär som om han
tiggde om att få behålla lifvet, men förgäfves, ty
der gifves aldrig pardon. Den starkare stinger det
afgörande stinget, och den som träffas dör
ögonblickligen.

Sedan alla skorpionerna, utom en, blifvit
dödade, aflifvade kroomannen denne med sin käpp.

De unga engelsmännen betraktade detta med
afsky och förebrådde kroomannen för denna handling
af grymhet, men han svarade »att det var hvarje
menniskas skyldighet att döda skorpioner!»

På eftermiddagen kom tåget till det ställe som
kallas »judarnes hopp». Det var en smal stig som
ledde uppför ett berg, hvars fot sköljdes af hafvet.

Stigen var omkring en half mil lång och icke
mera än fyra eller fem fot bred; på högra sidan 
begränsades den af klippväggar, hvilka på somliga
ställen voro lodräta och reste sig till en höjd af
några hundra fot. På venstra sidan låg Atlantiska
Oceanen omkring fyrahundra fot nedanom stigen.

Den som föll från denna stig var oåterkalleligen 
förlorad.

Icke en buske, ett träd, eller något annat
erbjöd det ringaste motstånd för en utför branten
fallande kropp.

Kroomannen hade rest öfver detta ställe förut
och kände derföre till det. Han underrättade sina
följeslagare att ingen någonsin vågade passera detta
ställe under våt väderlek, och att det under alla
förhållanden ansågs farligt; men som det besparade
en tröttsam resa af omkring sju mil omkring
berget, begagnade man sig af denna stig under de
torra årstiderna. Han berättade vidare att man
gifvit brådjupet namnet »judarnes hopp», emedan ett
antal judar blifvit kastade utför detsamma.

Det var natt, och judarne hade mött en skara
mohrer, som kommit från motsatt håll. Ingendera
af dem kunde vända tillbaka; en strid uppstod och
både mohrer och judar blefvo kastade i hafvet,
ehuru det behagat mohrerna att kalla stället
»judarnes hopp», hvilket namn ännu bibehåller sig.

Innan Rais Mourad vågade sig in på denna
farliga stig, gjorde han sig förvissad om att ingen
kom från motsatta sidan.

Efter att hafva ropat så högt han kunde, utan
att erhålla något svar, red han utmed klippkanten,
uppmanande sina följeslagare att anförtro sig mera
åt djuren än åt sig sjelfva.

De hvita slafvarne redo sist på den smala stigen;
endast två mohrer redo bakom dem såsom vakt. Då
de hade framskridit ett kort stycke utmed kanten,
blef hästen som Harry red uppskrämd. Det var en 
ung häst, som lefvat i öknens slätter och var ovan
vid bergstigarne.

Medan de andra hästarne gingo ganska varligt,
stannade Harrys tvärt och ville icke gå vidare.

På ett sådant ställe har en ryttare stora skäl
att frukta hvarje excentrisk rörelse af det djur han
rider; och Harry ämnade just att stiga af, då hans
häst började att stryka baklänges.

Den unge engelsmannen red efter sina kamrater 
och var i hack och häl följd af mohrerna. Den,
som red närmast efter Harry fruktade för sin egen
säkerhet, och gaf den bångstyriga hästen ett slag
med bössan, för att tvinga honom framåt. I samma
ögonblick hängde bakbenen på det dåraktiga djuret 
öfver kanten på brådjupet, medan kroppen och
ryttaren, som fasthöll sig vid hästens hals, höll
motbalansen.

Hästen gjorde en häftig rörelse för att undvika
att falla ned. Med nosen och framfötterna tätt
utmed stigen, stretade han förgäfves att komma upp.

I detta ögonblick beslöt Harry att göra ett
förtvifladt försök att frälsa sitt lif.

Fattande tag i hästens öron ryckte han sig upp
och satte ena foten på brådjupets kant i samma
ögonblick som djuret släppte sitt fäste.

I nästa ögonblick låg det olyckliga djuret i
hafvet och dess kropp slog emot vattnet med ett doft
ljud, som om lifvet allaredan hade flytt.

Den återstående delen af stigen tillryggalades
utan någon svårighet, och sedan alla kommit väl
öfver, lyckönskades Harry af sina följeslagare att
hafva undkommit den hotande faran.

Ynglingen förblef stum. Hans själ var alltför
full af tacksamhet emot Gud, att han kunde gifva
akt på hvad menniskor sade honom. 

</chapter>
<img id = "4541">"Judarnes hopp."</img>





<chapter name="LXXXII. Slutet">

<h3>LXXXII. Slutet.</h3>
På aftonen andra dagen derefter, stod Rais
Mourad jemte sina följeslagare utanför staden 
Mogadors murar, men för sent att inkomma genom dess
portar, hvilka allaredan för den dagen blifvit stängda.

Under större delen af natten kunde Harry,
Colin och båtsmannen Bill icke sofva.

De höllos vakna af minnet af de lidanden de i
öknen undergått, men ännu mera af tanken på den
frihet, hvilken de trodde sig så nära.

De uppstego med solen, otåliga att komma in
i staden och göra sig underrättade om sitt öde; men
Rais Mourad, som visste att icke någon affär kunde
uppgöras förrän om tre eller fyra timmar, ville icke
tillåta dem att dessförinnan komma inom stadsporten.

I tre timmar väntade de med största otålighet.
De hade gladt sig så mycket åt utsigten om frihet,
att detta dröjsmål började framkalla en motsatt
ytterlighet af förtviflan, då de åter upplifvades vid
åsynen af Rais Mourad, som kom tillbaka från staden. 
Han gaf uppbrottsorder åt sina följeslagare,
och förde sedan sitt sällskap genom den stora
stadsporten.

Efter att hafva passerat några trånga gator sågo
våra gossar på taket af ett hus en flagga svaja, som
fyllde dem med outsäglig glädje. Det var gamla
Englands flagga.

Den betecknade engelska konsulns residens.
Då de sågo det uppgåfvo de ett högt glädjerop och
skyndade framåt, midt ibland en skara mohriska
män, qvinnor och barn, som samlat sig omkring
dem.

Rais Mourad klappade på konsulns port, hvilken 
genast öppnades och de hvita slafvarne fördes
in på gården. I samma ögonblick kommo två 
personer springande ur huset. Det var Terence och
Jim!

En man med fördelaktigt utseende och omkring
femtio år visade sig nu; och tagande Harry och
Colin vid handen, lyckönskade han dem till vissheten
om deras snara befrielse.

Terences och Jims närvaro i konsulns hus vid
Mogador blef snart förklarad. Boskapshandlaren
hade genast begifvit sig med dem till Swearah och
fört dem till engelska konsuln, af hvilken han
erhållit lösesumman för dem. Vid samma tillfälle
hade han lofvat att köpa de andra tre hvita slafvarne
och föra dem till Mogador.

Konsuln drog icke i betänkande att betala det
pris som blifvit lofvadt för Harry, Colin och Bill; men
han ansåg sig icke berättigad att utgifva regeringens
penningar i lösen för kroomannen, hvilken icke var
engelsk undersåte.

Då den stackars karlen hörde detta, öfverfölls
han af förtviflan.

Hans unga följeslagare kunde icke blifva
likgiltiga vid åsynen af hans sorg. De lofvade att
han skulle blifva fri. Hvar och en af midshipmännen 
hade rika vänner hemma, på hvilka de kunde
draga vexlar, och de hyste den förhoppningen att
någon engelsk köpman i Mogador ville förskottera
summan.

Följande dag, då konsuln för några utländska
köpmän beskrifvit kroomannens belägenhet, bildades
en lista, och den nödvändiga summan för mannens
friköpande blef genast tecknad.

De tre midshipmännen förseddes tillräckligt
med allt hvad de behöfde och väntade endast på
ankomsten af något engelskt fartyg, för att blifva
förda tillbaka till sitt hemlands kuster.

De behöfde icke vänta länge, ty kort derefter 
syntes de höga masterna af ett brittiskt örlogsfartyg
kasta sina skuggor öfver vattnet i Mogadors hamn.

Dessa unga officerare stego i graderna och
utmärkte sig i tjensten för sitt land. Det var
deras glädje att sedermera komma i beröring med
hvarandra och skrattande samtala om den förfärliga 
tiden, då de tjenade ut sin lärotid som
slafgossar i Sahara.

—

</chapter>


<chapter name="INNEHÅLL">
INNEHÅLL.

Sid.

I. <tab> Slaflandet ............      1.
II.<tab> Typer af det trefaldiga konungariket ....      4.
III.<tab>Ormtungan ...........      7.
IV.<tab> Ebb och flod ..........    10.
V. <tab> En falsk vägledare .......    13.
VI.<tab> Vada eller simma! .........    15.
VII.<tab>En tvungen skilsmessa .......    16.
VIII.    I land ............18.
IX.<tab> Obeqvämt läger .........    23.
X. <tab> Flygsanden ...........    28.
XI.<tab> En hemlighetsfull nattmara .....    32.
XII.<tab>Kamelen ............    36.
XIII.    En flytande frukost .......    39.
XIV.<tab>Båtsmannen ibland skalfisken ....    42.
XV.<tab> Ett gömställe ..........    46.
XVI.<tab>Spåren i sanden .........    49.
XVII.    »Öknens skepp» ........    52.
XVIII.   Hemåt bär det! ........    55.
XIX.<tab>Den afbrutna dansen .......    57.
XX.<tab> Ett sorglustigt emottagande .....    60.
XXI.<tab>De båda sheikerna ........    63.
XXII.    Båtsmannen Bill ........    66.
XXIII.   På spår ...........    68.
XXIV.    Bill lemnas åt sitt öde .....    70.
XXV.<tab>En försigtig reträtt .......    72.
XXVI.    Ett besynnerligt djur ......    74.
XXVII.   Verkan af skrattet .......    76.
XXVIII   En våt tillflyktsort ......    78.
XXIX.    Förföljarne öfverlistade .....    81.
XXX.<tab>En dubbel förlägenhet ......    83. 
XXXI.    Ännu en gång ett skratt ....      85.

XXXII.    En listig sheik ........      87.

XXXIII.    En besynnerlig strid .....      89.

XXXIV.    På puckeln .........      92.

XXXV.    Oklädda midshipmän .....      95.

XXXVI.    Fångarne i samtal ......      96.

XXXVII.    Douaren vid dagningen ....      99.

XXXVIII.    En envis kamel ......    101.

XXXIX.    Kamelernas vattnande ....    103.

XL.    Stammarne dela sig .......105.

XLI.    En insats ...........    108.

XLII.    Golah ............    112.

XLIII.    En dag af dödsångest ......    117.

XLIV.    Colin har tur .........    122.

XLV.    Båtsmannen Bills experiment ...    125.

XLVI.    En orättvis belöning ......    128.

XLVII.    Den vattenlösa källan .....    134.

XLVIII.    Källan ...........    139.

XLIX.    Ett vigtigt spörjsmål ......    145.

L.    En lefvande graf .........    149.

LI.    Sheikens hämndplan ........    154.

LII.    Åter tillfångatagne ........    159.

LIII.    En otrogen hustru .......    164.

LIV.    Två trogna hustrur .......    168.

LV.    Fatimas död ..........    173.

LVI.    Vidare förluster ........    177.

LVII.    Ännu ett nattbesök .......    182.

LVIII.  Ännu en gång vid hafvet ....    186.

LIX.   Ännu en gång Golah ......    191.

LX.    Bill på post ..........    195.

LXI.    Golah slutar sitt lif .......    199.

LXII.   Vid slutet af Sahara ......    203.

LXIII.    Skeppsplundrarne .......    206.

LXIV.    En annan hvit slaf .......    211.

LXV.   Båtsmannen Bills broder .....    216.

LXVI.   En lefvande ström .......    219.

LXVII.    Araberna i hemmet ......    222.

LXVIII.    Arbeta eller dö .......    227.

LXIX.   Segern ...........    232.

LXX.    Åter sålda ..........    234.

LXXI.    Ännu en gång på väg .....    240.

LXXII.    En annan handel .......    243.

LXXIII.    Mera tortyr ........    247.

LXXIV.    Ett säkert hopp .......    250.

LXXV.    El Haji ..........    252.

LXXVI.    Bo Muzems resa .......    257.

LXXVII.    Rais Mourad ........    261.

LXXVIII.    Bo Muzem kommer hem ...    264.

LXXIX.    En förföljelse ........    268.

LXXX.    Mohrisk rättvisa .......    271.

LXXXI.    »Judarnes hopp» .......    275.

LXXXII.    Slutet ..........    279.

</chapter>





