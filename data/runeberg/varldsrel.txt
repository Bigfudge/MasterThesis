<h1>VÄRLDENS

RELIGIONER</h1>

*
<table o>
<td c>ÖFVERSÄTTNING OCH BEARBETNING FRÅN
<td>
<td c>ENGELSKAN.
</table>

*

<table o>
<td c>STOCKHOLM
<td c>F. & G. BEIJERS BOKTRYCKERI, 1895.
</table>


<chapter name="Judendomen.">
<h1>Judendomen.</h1>

Judarne eller israeliterna härstamma från
Abraham, hvilken de äfven kalla sin fader. Han lefde
omkring 2,000 år före Kristus, erhöll befallning
af Gud att öfvergifva sitt hem i Ur i Kaldeen
och flytta till Kanaans land, hvilket Gud
lofvade honom och hans efterkommande som
besittning. Han var Gud lydig och blef enligt Guds
löfte stamfader för ett stort och namnkunnigt folk.
Efter patriarken Jakob, som af Gud fick binamnet
<i>Israel,</i> har hela folket fått sitt namn. Efter Jakobs
son <i>Juda,</i> kallas folket
</chapter>
<chapter name="Judar">
<h2>Judar.</h2>

Detta folks historia är högst märkvärdig. Då 
judarne voro Gud lydiga, kunde ingen fiende
öfvervinna dem; men då de förgäto Gud, lät han dem
komma i fiendernas våld.

Midt under det man i Egypten sökte utrota
detta folk, tillväxte det mer och mer.

Med stark och väldig arm förde Herren dem
ut ur slafveriet och gaf dem Kanaan, deras
förlofvade land. 




Efter Mose och Josua död styrdes folket af
domare, men fick sedan, enligt dess egen begäran,
konungar. Den förste konungen var Saul, som
regerade i 40 år. De mest namnkunnige voro David
och Salomo, under hvilkas tid nationen stod högst
i anseende.

Under Salomos son, Rehabeam, söndrade sig
nationen i två delar, hvarvid blott två stammar,
Juda och Benjamin, blefvo kvar under namn af
<i>Juda rike.</i> De öfriga tio stammarne med Jerobeam
till konung kallades <i>Israels rike.</i>

Som en följd af affallet från Gud lät han
folket falla i dess fienders händer. <i>720</i> f. K. föll
Israels rike i assyriernas händer, och folket
bortfördes till Assyrien. Omkr. <i>600</i> f. K. bortfördes
Juda rike till Babylonien, där de måste tillbringa
en <i>70</i>-årig fångenskap, till dess att <i>Cyrus</i> tillät dem
att flytta hem till sitt land igen. Sedermera kommo
judarne under syriernas och macedoniernas välde
och slutligen under romarnes, som år <i>70</i> e. K.
tillintetgjorde dem som en nation. De hafva sedan
dess blifvit kringspridda nästan till jordens alla
delar men hafva dock alltid bibehållit sig som ett
särskildt folk. De hafva icke sammansmält med
andra folkslag och förlorat sin egen nationalitet.
De äro och förblifva judar öfverallt.

Vi hafva i en viss mening mycket att tacka
detta folk för; ty dess nation var från början
civilisationens vagga eller amma. Midt under råhet
och mörker tindrade hos detsamma sanningens
förädlande ljus.



Vi hafva äfven genom judarne erhållit
»<i>Världens ljus</i>», <i>världens Frälsare,</i> fastän de själfva
icke känna honom, så länge täckelset hänger för
deras ögon.

Egentligen hafva judarne ingen i bestämda
trosartiklar eller dogmer uttalad lära. De hafva
icke någon annan symbolisk bok än bibeln.
Emedan de anse allt i den heliga skrift vara af lika
stor vikt, så hafva de ej ansett sig böra uppsätta
någon viss trosnorm, grundad på vissa ställen eller
uttryck i den heliga skrift. De antaga icke som
Guds ord flera än gamla testamentets kanoniska
böcker. Nya testamentet förkastas följaktligen af
dem. Gamla testamentets skrifter stå däremot i
högsta anseende; hvarje del däraf anses vara lika
viktig. Orden i 1:sta moseb. 46: 23: »<i>Dans barn,
Husim</i>», och de, som stå i 2:dra Moseb. 20: 2:
»<i>Jag är Herren din Gud</i>», anse judarne vara af
lika stor vikt, emedan alltsammans är uppenbaradt
och ingifvet af densamme odödlige och ofelbare
Guden. De anse att allt, hvad han låtit skrifva
till vår undervisning, är lika heligt och nödvändigt.
Juden säger eller resonerar följaktligen sålunda:
»vissa ställen i den heliga skrift kunna synas för
oss vara af mindre vikt, men vi veta ej, hvilka
stora sanningar, som äro förbundna med det enklaste
ord.» Han ransakar skriften som den mest
mystiska och heliga gåfva, på samma gång som han
anser den vara en nog tydlig och klar ledstjärna
under hans pilgrimsfärd.

Detta gäller endast den trogne och gudfruktige

juden; ty det är samma förhållande bland dem
som bland oss, nämligen att en del vörda och
älska deras <i>fäders</i> tro och <i>Guds</i> ord, under det att
andra kasta både bibel och gudsfruktan öfver bord
för ett rått och utsväfvande lif samt gifva allt,
hvad heligt är, till pris åt lättsinniga spekulationer.

Så långt tillbaka som före och under Jesu
vistelse på jorden funnos flera religionssekter bland
judarne. Fariseerna utgjorde den största och bland
folket mest ansedda sekten. De trodde på alla
gamla testamentets kanoniska böcker. En annan
sekt var saduceerna, som endast antogo Mose fem
böcker som Guds ord. De förkastade för öfrigt
läran om änglar, andar och kroppens uppståndelse.
— Vi finna således, att redan på den tiden funnos
många judar, som afvikit från deras fäders tro och
som förkastade en stor del af den heliga skrift,
emedan vissa punkter däraf råkade i konflikt med
deras förnuft. Detta fritänkeri, som vi med skäl
kunna kalla det, har utbredt sig bland judarne till
en förvånande grad under de sista århundradena.
En stor del af judarne i våra dagar anse icke
gamla testamentet vara af mera gudomligt ursprung
än det nya, eller med andra ord, de förkasta båda
af samma skäl som rationalisterna göra i
allmänhet. Dessa judar tro lika litet på någon direkt
uppenbarelse från Gud, som de tro på ett lif efter
detta. Andra återigen, som stå liksom midt
emellan, påstå, att hvar och en blir salig på sin tro.

Men midt under stora omhvälfningar både
inom det politiska och andliga området samt

under stora förföljelser och mycken förödmjukelse
har dock en del af judarne förblifvit vid sina
fäders tro och fasthållit vid sin urgamla bekännelse,
utöfvande sin gudsdyrkan, hvar de än befunnit sig.

Dessa judar, som tro på hela gamla
testamentets skrifter, hafva, som vi förut sagt, ingen i
bestämda former och termer uttalad trosbekännelse,
utan hålla sig endast till skriften och fädernas
utläggningar däraf.

Enligt en af Isaak Leeser, pastor vid den
ebreisk-portugisiska församlingen i Filadelfia,
afgifven redogörelse för judarnes tro, utgöra följande
tretton trosnormer sammanfattningen af deras lära.

1. De tro på en allsmäktig skapare, som
allena har skapat alla ting och ännu fortfar att
styra den värld han har gjort.

2. De tro på skaparens absoluta och
fullkomliga enhet, och att han är odelbar i hvarje
hänseende; alltid densamme, som var, är och
blifver i evighet, oförändrad från begynnelsen.

3. De tro på skaparens kroppslöshet, d. v. s.,
att han icke är ett materielt väsen, så att han kan
blifva rörd af sådana händelser, som utöfva
inverkan på materiella ting.

4. De tro på skaparens absoluta och
fullkomliga evighet.

5. De tro att skaparen är det enda väsen,
till hvilket vi skola bedja, emedan det är ingen,
som delar hans makt.

6. De tro på sannfärdigheten af allt, hvad
profeterna talat.


7. De tro på sannfärdigheten af Mose
profetior och att han var den förnämste af alla
profeter och vise, som hafva lefvat före honom eller
efter honom komma må.

8. De tro att den lag, som vi nu äga, är
oförändradt densamme, som blef gifven till Moses.

9. De tro på lagens varaktighet, och att
ingen annan lag hvarken har eller skall blifva
publicerad af skaparen.

10. De tro på skaparens allmakt.

11. De tro att skaparen skall belöna dem,
som hålla hans befallningar, och straffar dem, som
öfverträda desamma.

12. De tro på konung <i>Messie</i> ankomst, och
att han skall fullborda för världen och Israel allt,
som profeterna hafva sagt om honom.

13. De tro på uppståndelsen från de döda,
då det behagar den allsmäktige att sända sin ande
att uppväcka dessa, som sofva i jorden.

Detta utgör i korthet judarnes tro. Samme
person, nämligen pastor Isaak Leeser, säger vidare:

»<i>Messias,</i> som vi vänta, skall icke vara en
Gud, ej heller en del af gudomen och ej heller en
Guds Son i någon mening af ordet, utan endast
en rikt begåfvad man som Moses och profeterna,
hvilken skall göra Guds vilja på jorden i allt, som
profeterna hafva förutsagt om honom. Hans
ankomst, tro vi, skall vara signalen till <i>allmän frid,
allmän kunskap</i> och <i>allmän dyrkan</i> af den ende evige,
hvilka alla äro ting af högsta vikt och väl värda
att blifva betygade genom det synliga skådespelet

af Guds härlighet för allt kötts ögon, just som
Herrens närvaro vid Sinai blef kungjord, när
israeliterna stodo samlade för att mottaga den lag,
som blef gifven åt dem att förvaras. I denna
vördnadsvärde härskares dagar skall denna lag,
som i förstone blef gifven som en arfvedel till
Jakobs församling, blifva den ende regeln till
rättfärdighet och frälsning för hela människosläktet,
och då skola välsignelserna, lofvade till Abraham,
Isak och Jakob, att »<i>i deras säd alla släkten pä
jorden skola välsignade varda</i>», gå i fullbordan i
den största utsträckning. Vi tro vidare, att tiden
för denna stora händelse är förborgad för vår
kunskap och endast känd af skaparen, hvilken i den
rätta tiden skall pånyttföda jorden, fördrifva
dyrkan af afgudar, bannlysa alla villfarelser och
upprätta sitt rike, fast och orörligt i alla människors
hjärtan. Då skola alla tillbedja honom i sanningen
och kalla honom Gud, konung, Frälsare, den ende,
som var, är och blifver för evigt. Vi tro, att denna
tid troligen är aflägsen, måhända tusenden af år;
men vi se med förtröstan framåt till dess ankomst
i full visshet, att han, som så underbart bevarat
sitt folk under så många frestelser och faror, är
skicklig och villig att fullborda allt, som han
lofvat, och att hans godhet säkerligen skall fullborda
allt, som han förutsagt, samt att han icke skall
upphöra med fullbordandet af sitt ord, förr än hela
världen erkänt hans makt och ett oafbrutet
rökverk uppstiger till hans heliga tron från solens
uppgång till dess nedgång. Då skola falskhetens

(lögnens) altare kullkastas och otrons välde
bortsopas från jordens yta.»

För några är sedan uppstod bland judarne i
London en rörelse, som afsåg vissa reformer i
religiöst afseende. Rörelsen förorsakades af flere
inflytelserika judar i nämnda stad. Man yrkade bland
annat förkastandet af Talmud eller den muntliga
lagen. Dessa judar, som i allmänhet kallas
<i>reformjudar,</i> blefvo uteslutna från den judiska kyrkan i
England, hvarefter de bildade ett eget samfund och
kallade sig <i>britiska judar.</i>

Dessutom märka vi i den moderna judiska
kyrkan tvänne andra riktningar nämligen <i>rabinska
judar,</i> hvilka vid sidan af gamla testamentet gifva
åt <i>Talmud gudomlig auktoritet,</i> och <i>karaiter</i> eller
<i>skriftister,</i> så kallade, emedan de hålla sig mer
uteslutande till skriften allena än de andra.

Det är obekant, när skriftisterna uppkommo.
Man vet dock, att de redan funnos till i 6:te
århundradet.

Deras hufvudsakliga trossatser äro följande:

1. Att allt materielt, världar och allt, som
finnes i dem, är skapadt.

2. Att skaparen själf är oskapad, och att
ingen är honom lik, samt att han är endast en.

3. Att Moses var sänd af skaparen.

4. Att den fullkomliga Guds lag blef
uppenbarad genom Moses.

5. Att det är den trognes pligt att känna
skriften, det är lagen och utläggningen däröfver.


6. Att <i>Gud</i> inspirerade de andra profeterna
genom profetiska andar.

7. Att Gud skall uppväcka människan till
lif på domens dag.

8. Att Gud skall gifva hvarje människa
<i>efter</i> hennes gärningar.

9. Att judarne icke blifvit bortkastade af
Gud, utan endast agade eller tuktade, och att de
skola befrias därifrån genom Messias, Davids Son.

Karaiterna tro äfven, att Messias skall komma,
och att han endast skall blifva en jordisk konung.

Denna riktning har aldrig varit stor.

För närvarande finnas omkring 5,000,000 judar
i hela, världen, af hvilka 2,000,000 äro bosatta i
Europa. De flesta af de europeiske judarne bo
inom det ryska väldet. I England och Tyskland
äro äfven många bosatta. Äfven här i Sverige
finnas icke så få. — I Newyork lär finnas 10,000
judar.

Vi vilja afsluta beskrifningen om judarne med
en bön af en judisk fröken i England.

Bönen lyder sålunda:

»O, du allra heligaste och mest välsignade
Gud! Jag kommer, för att söka din hjälp och
begära ditt råd denna dag. Lär mig, huru jag skall
handla i alla ting denna dag och låt mig så helt
styras genom din herrliga närvaro, att min egen
makt måtte helt tillintetgöras igenom den
himmelska glansen, som utgår från dig. Måtte inga
egoistiska tankar uppstå, icke ens för ett
ögonblick, i min själ, utan låt hvarje tanke och hvarje

önskan uppgå i denna enda önskan, att älska och
behaga dig; så att hvarje gåfva jag eger och hvarje
handling jag gör må lända till din ära och
herrlighet! Skickliggör mig, o, min himmelske
skapare, att leda alla, som komma i min väg, till dig
för att dyrka dig och att göra din kunskap till
deras högsta kunskap samt att deras förtröstan
måtte stå till dig, deras högsta tröst! O, du
ofattliga herrlighet, hvilken fyller himmel och jord med
din obegränsade makt och eviga godhet, — o,
välsigna mina bemödanden denna dag och hvarje
dag att uppnå den grad af fullkomlighet i alla
mina företag och sträfvanden, att jag må vara
medveten om din ledning; så att jag icke måtte
blifva förledd att gifva mig själf det pris, som
tillkommer dig allena! Skänk mig, jag beder dig
därom, den Helige Andes visdom och omdöme,
att jag utan afbrott måtte kunna vandra värdigt
min himmelske Faders lärdom! Måtte mitt hela
beroende af dig fylla mig med förtroende och
ödmjukhet, så att, hvilande i din underfulla kärlek,
jag icke endast nu måtte vara din, o Gud, utan
för evigt! Amen.»

*

</chapter>

<chapter name="Romerska katolicismen.">
<h1>Romerska katolicismen.</h1>

Med den <i>romersk-katolska</i> kyrkan menas den
kyrka, som har påfven till sitt synliga öfverhufvud.


Denna kyrka kallar sig för katolsk, emedan hon
anser sig vara den enda, som är utbredd öfver
hela jorden. Katolsk betyder allmän, universell
etc., och som denna kyrka anser sig vara den
enda kristna kyrka, har hon gifvit sig denna
benämning, ty som <i>Kristi</i> kyrka måste hon vara
<i>allmän,</i> så att alla folk, nationer kunna fä inträda
i henne. »Den katolska kyrkan», sade S:t Cyrillus
af Jerusalem, »är kallad så, därför att hon är
utbredd öfver hela den kända världen, från dess ena
ända till den andra.»

Denna kyrka kallas <i>romersk-</i>katolsk, emedan
den har sitt hufvudkvarter i staden Rom. Där är
hela den stora kyrkans härd. Där bor påfven,
omgifven af en stor skara af kardinaler och biskopar.
Där är Vatikanen, påfvens residens, det största
slott i världen (det har 11,000 rum), hvarifrån det
andliga ljuset utstrålar till alla världens delar
under kristendomens alla tidehvarf. De största
ljusfenomen, som på senare tiden uppstått i Vatikanen
och utgått därifrån, äro väl förkunnandet af
påfvens ofelbarhet och Viktor Emanuels bannlysning.

Romersk-katolska kyrkan är stammodren till
alla nu existerande kristna kyrkosamfund. Hennes
äldste fäder sutto som lärjungar vid apostlarnes
fötter och voro medlemmar i de apostoliska
församlingarne. Hennes äldste biskopar tillsattes af
apostlarne. Denna kyrka, som i kristendomens
första skeden var Herrens trogna tjänarinna, blef
sedan förvandlad till en sköka, som bolade med

världen, hvarför hon ej heller rätteligen bör längre
kallas en <i>kristen</i> kyrka.

Under de första århundradena led kyrkan
mycken förföljelse, hvarunder hon fick utstå de
svåraste lidanden och ingå på de största försakelser.
Kejsar Konstantin den Store i Rom befriade henne
från dessa lidanden år 324, då han upphöjde
kristendomen till statsreligion inom romerska riket.
Från den tiden höjde sig kyrkan från ett tillstånd
af djup förnedring och stort förakt till <i>världens
härskarinna.</i> Konungar och kejsare måste
stundom vid den romerske biskopens (påfvens) fötter
bedja om sina kronor. Hennes dogmer voro
bindande för hela den kristna världen under många
århundraden, och den, som öppet vågade motsäga
dem, var utsatt för det pinsammaste dödsstraff.

En ödesdiger tid inträdde dock med början
af det 16:de århundradet för både påfven och hela
romerska kyrkan, då den oförfärade och för
sanningen nitälskande dr Luther uppträdde i
opposition mot vissa missbruk inom henne och slutligen
blef orsaken till, att en stor del af hennes makt
både i religiöst och politiskt afseende blef bruten.

Sedan den tiden har dess makt och anseende
sjunkit mer och mer. Men ännu är den romerska
kyrkan den största af alla kristna kyrkor.

Romerska kyrkans författning är i högsta grad
hierarkisk. Hon styres nästan uteslutande af
prästerna. Påfven tillsätter alla högre ämbetsmän
inom henne, och han själf väljes af
kardinalkollegium.


Påfvarnes ursprungliga plan var äfven den,
att den romerska kyrkans prästerskap skulle
regera hela världen, och att i påfvens hand skulle
vara förenade både det världsliga och andliga
regementet öfver hela världen.

Romerska kyrkans lära är i korthet följande:

1. <i>Om treenigheten.</i>

Romerska kyrkan anser, att grunden för all
religion är, att det är endast en högsta,
själfexisterande och evig Gud med oändlig visdom och
godhet, af hvilken allt är skapadt och i hvilken
alla ting bestå, lefva och röras. Hon lärer äfven,
att i denna gudomens enhet äro tre
gudomspersoner, <i>fullkomligt skilda i personlighet,</i> men
<i>fullkomligt ett i natur.</i>

2. <i>Om den andre personen i gudomen.</i>

Hon tror, att Jesus Kristus är Guds Son från
evighet, att han blef människa, för att med sin
död på korset frälsa hela människosläktet, att all
barmhärtighet och välsignelse, som vi få åtnjuta,
är en frukt af Jesu död. Denna kyrka tror äfven,
att ingen kan blifva frälst utan genom Jesus Kristus.

3. <i>Om den Helige Ande.</i>

Hon tror ock, att den H. Ande utgår af
Fadren och Sonen, och att han är lika såväl Gud
som de två första gudomspersonerna.


4. <i>Om rättfärdiggörelsen.</i>

Den rom.-kat. kyrkan säger, att hon tror, det
människan rättfärdiggöres endast genom tron på
Jesus Kristus och för hans förtjänst skull allena;
men i själfva verket lärer hon till stor del
rättfärdiggörelse genom <i>gärningar.</i> Hon lärer att när
barnet döpes, göres det genom dopet till en
himmelrikets arfvinge, och att, om människan ej blir
döpt förr än i en längre framskriden ålder, hon
får genom dopet förlåtelse för alla synder, begångna
före detsamma, samt äfven att man i dopet
befrias från de eviga straffen. För de synder, en
människa begår efter dopet, får hon förlåtelse
genom <i>boten,</i> om hvilken vi sedan komma att något
tala. I öfverensstämmelse med hvad den rom.
kyrkan för närvarande tror, lärer och praktiserar,
kan man, utan att kränka sanningen, säga, att
hennes lära om syndares frälsning är en tydlig
gärningslära.

5. <i>Om den heliga skrift och deu kyrkliga
traditionen.</i>

Den romerska kyrkan lägger lika stor vikt
vid den kyrkliga traditionen som vid den heliga
skrift. Hon anser, att dessa båda kunskapskällor
äro af lika gudomligt ursprung.

6. <i>Om folkets förhållande till bibeln.</i>
Nämnda kyrka anser, att folket icke bör läsa
bibeln, utan i stället lyssna med full tillit till
prästernas utläggningar däröfver. På mötet i Toulouse

1229 utfärdades ett förbud för folket att läsa
bibeln, emedan de s. k. »kättarne» alltid sökte
bevisa sina satser med densamma. Åtskilliga
katoliker vilja dock förneka, att folket är förbjudet att
läsa bibeln, men så länge nyssnämda mötes beslut
ej är formligen upphäft, står förbudet kvar, och
att detta icke blott står kvar till bokstafven, därom
vittnar erfarenheten allt för väl.

7. <i>Om kyrkan.</i>

Romerska katolikerna anse sin kyrka vara den
enda kristna kyrkan och den enda saliggörande,
först emedan hon är den enda, som är utbredd
öfver hela världen, och för det andra, emedan
hennes lära är öfverallt oföränderligen densamma.

8. <i>Om kyrkans ofelbarhet i tros ämnen.</i>

Denna kyrka tror sig äfven vara ofelbar i
utläggning och förklaring af den heliga skrift samt
då den uppsätter sina dogmer. Till denna åsikt
har hon kommit genom misstydning af åtskilliga
bibelställen, såsom Jesu löfte till apostlarne att
sända sin Ande för att leda dem och lära dem i
all sanning, vidare hans löfte att vara när dem
alla dagar etc, och slutligen hans försäkran, att
»helvetets portar icke skola vara Guds församling
öfvermäktiga».

9. <i>Om sakramenten.</i>

Romerska kyrkan har 7 sakrament, nämligen
dopet, nattvarden, konfirmationen, boten, sista
smörjelsen, äktenskapet och prästvigningen.


Dopet användes på barn och anses hafva kraft
att frälsa från både arf- och verksynd samt göra
oss till himmelrikets arfvingar.

Nattvarden anses vara ett återupprepande af
Jesu offerdöd på korset. Sedan elementen (brödet
och vinet) äro invigda, anses de icke längre vara
bröd och vin utan endast kött och blod, nämligen
Kristi lekamen och blod, hvarför ock dessa
element efter konsekrationen vördas och dyrkas som
Gud i sinnlig närvaro. Endast prästerna få vin i
nattvarden, emedan man af fruktan att spilla
någon droppe har förbjudit utdelning af kalken till
lekmän. Detta förbud utfärdades på det stora
kyrkomötet i Kostnitz 1414—1418.

En institution, som står mycket nära
nattvarden, är offermässan. Katolikerna tro, att prästen
i densamma offrar Kristus både för lefvande och
döda. Igenom offermässan kunna människorna
enligt romerska kyrkans lära befrias från
syndastraffet, om de äro närvarande vid offrandet eller ej,
om de ångra sina synder eller ej, och om de äro
lefvande eller döda.

Konfirmationen anses fullborda döpelsens
påbegynta verk, därigenom att den förlänar kraft
att emotstå alla frestelser, som möta under
vandringen.

Boten består dels däri, att man bekänner sina
synder för prästen en gång om året (detta är
bikten) och dels däri, att man genom s. k.
»satisfaktion» söker godtgöra för sina förbrytelser.

När katoliken först inför sin lärare bekänt de

synder han begått under året, blir han af samme
lärare, botgörarens s. k. »biktfader», ålagd att
godtgöra både Gud och kyrkan för sina förseelser
genom att t. ex. deltaga i något korståg, att betala
en viss summa pänningar till någon kyrka etc.
Därigenom köper katoliken sig den summa, som
han blifvit skyldig under uttöfvande af synder, och
kan nu således på detta sätt betala Gud sin skuld.
Katolska kyrkan anser, att både Kristus och
helgonen hade en mängd med öfverloppsgärningar,
som kyrkan fått till sitt förfogande, hvilka
öfverloppsgärningar, hon kan sälja. Den, som köpt
dylika öfverloppsgärningar, anses sedan kunna bestå
inför Gud.

Som man genom dopet frälses från de eviga
kvalen och göres till Guds barn, så befrias man,
enligt katolikernas tro, från skärseldens kval
genom boten.

Med afseende på den sista smörjelsen tro
katolikerna, att om någon ligger svårt sjuk eller är
i stor själsnöd, så blifva synderna förlåtna och
sjukdomen botad, om den sjuke får mottaga detta
s. k. sakrament. Denna åsikt har katolska kyrkan
grundat, på Jak. 5: 14, 15: »Är någon sjuk ibland
eder.»

Prästvigningen anses äfven bland katolikerna
som ett sakrament, hvilket gör dem skickliga att
sköta sitt ämbete.

Vigseln till äktenskap anses äfven som ett
sakrament, hvarigenom makarna utrustas med nåd

och gåfvor att fullgöra sina skyldigheter som
makar och föräldrar.

10. <i>Om åkallandet af helgon.</i>

Bland många andra ting, hvarför katolska
kyrkan blifvit strängt klandrad, intager helgondyrkan
ett framstående rum. Katolikerna förneka ej
häller, att de bedja till åtskilliga helgon, som jungfru
Maria m. fl.; men de förneka, att de tillbedja dem
på samma sätt, som de dyrka Gud. De säga att
de blott bedja till dem på samma sätt, som vi
bedja våra medmänniskor anropa Gud för oss!
Katolikerna tro, att de saligen hädangångna både
kunna bedja bättre än de, som lefva på jorden,
och att de äfven blifva förr bönhörda, hvarför de
bedja dem åkalla Gud för sig.

Om katoliken blott på sådant sätt åkallar
helgonen, kunna vi i ett visst fall icke säga något
däremot, ty hvarför skulle jag icke kunna få
uppmana de hädangångna att bedja för mig såväl som
de som ännu lefva; men i ett annat fall kunna vi
icke se annat än en stor villfarelse i katolikernas
tillbedjan af deras helgon; ty att falla ned för
helgonets bild och bedja till detsamma, kan icke blifva
annat, åtminstone för de flesta, än ett afguderi.

11. <i>Om skärselden.</i>

Katolikerna lära, att efter döden existerar två
slag af straff: ett evigt, nämligen eldens gehenna,
och ett som är begränsadt, nämligen skärselden.
Till den sistnämda platsen komma alla, som icke

lefvat så illa, att Gud kan döma dem till evig
fördömelse. De få tillbringa längre eller kortare tid
i skärselden, hvarifrån de få utkomma först då,
när de lidit ut sitt straff, eller om en offermässa
då hålles för deras befrielse. Till gehenna komma
däremot alla, hvilkas synder varit så många och
stora, att de förtjänat en evig fördömelse. Sådana
förbrytare äro t. ex. kättare, odöpta, sådana som
förkastat nådemedlen etc.

12. <i>Om Påfvens supremati.</i>

Katolikerna bekänna, att Guds församling eller
kyrka har först och främst ett osynligt hufvud,
nämligen Jesus, och för det andra ett synligt,
nämligen påfven, hvilken säger sig vara »Kristi
ståthållare på jorden.» Sin pretention på suprematet
(öfverväldet) inom kyrkan grundar påfven på det
antagandet, att Petrus, såsom den förnämste af
alla biskoparne i kyrkans första skede, var biskop
i romerska församlingen till sin död. Då nu
påfven intagit Petri biskopsstol, så påstår han sig
hafva laglig rätt att betraktas som den allra
förnämste bland alla biskopar. Under medeltiden var
hans makt så stor, att han gaf konungar och
kejsare deras kronor.

*

</chapter>


<chapter name="Den grekiska kyrkan.">
<h1>Den grekiska kyrkan.</h1>

Romerska och grekiska kyrkorna utgjorde från
början blott en enda kyrka, men 1054 sönderföll
denna stora samfundskropp i två delar. Den
grekiska kyrkan bestod då af det romerska rikets
tillika med andra katolska länder i Österlandet.

Orsaken till skismen mellan de båda kyrkorna
var en längre strid mellan några af Öster- och
Västerlandets biskopar samt en längre strid om
det andra ekumeniska mötets beslut. Dessa
strider varade i flera hundra år, till dess att den
slutligen förorsakade en beständig skilsmässa mellan
dessa båda kyrkor.

Den grekiska kyrkan sönderföll sedermera i
två särskilda kyrkor, den ena med sitt hufvudsäte
i Grekland och Turkiet och den andra i Ryssland.
Patriarken i Konstantinopel, såsom grekiska
kyrkans förste biskop, hade uppsikt öfver Rysslands
kyrka till 1589, då han medgaf, att en af
Konstantinopel oberoende patriark skulle blifva tillsatt för
den ryska kyrkan. Men omkring år 1700
uppsatte Peter den store en ny författning, enligt
hvilken kejsaren och ingen annan skulle vara kyrkans
synliga öfverhufvud. En synod af tolf andliga
tillsattes, hvilken kallades »den heliga lagstiftande
synoden», hvilken skulle vara kyrkans högsta
auktoritet näst kejsaren.

Vi hafva således en grekisk-katolsk kyrka med
hufvudsäte i Konstantinopel och en i Petersburg.


Vi vilja först meddelar några upplysningar om
den förstnämda.

Den ursprungliga grekiska kyrkan
öfverensstämmer hufvudsakligen i lära och kult med den
romerska. Den egentliga skillnaden består däri,
att den grekiska kyrkan icke erkänner påfvens
supremati, och den förkastar romerska kyrkans
tolkning af nicenska mötets beslut, nämligen att
den H. Ande äfven utgår af Sonen.

Såsom den romerska kyrkan, hvilken har en
högst ceremonirik kult, så har äfven den grekiska.
Hon har åtta dagliga gudstjänster, men i praktiken
sammanträngas de till tre. Hvarje dag af året är
helgad till ett eller flera helgon. På hvarje dag i
veckan hålles gudstjänst till något helgons ära.
Fyra fastlagstider hållas med stor stränghet
årligen. Gudstjänsten förrättas på gammal-grekiska,
hvilket är lika mycket ett dödt språk för denna
kyrka som latinet för den romerska.

Dopet förvaltas på ett mycket egendomligt
sätt inom den grekiska kyrkan. Först, innan
barnet döpes, skall det högtidligt invigas till kyrkan
och måste då genom faddrarne afsvärja sig den
onde och hans tjänst. Dopet sker medels
nedsänkning tre gånger, hvarefter barnet genast skall
af prästen smörjas med den heliga oljan, som
skiljes betydligt från den olja, hvarmed barnet äfven
skall smörjas före dopet. Den heliga oljan, som
användes efter dopet, får endast tillagas af en
biskop och invigas af en sådan. Hon kan endast
beredas på en måndag eller torsdag och kallas

»tecknet på den H. Andes gåfva.» Barnet smörjes
därmed på panna, ögon, näsa, mun, öron, bröst,
händer och fötter.

Den grekiska kyrkan förbjuder icke sitt folk
att läsa bibeln, hvarförutom den visar sig mer
tolerant mot protestanter än den romerska.

Patriarken i Konstantinopel väljes af
biskoparne och optimaterna, hvilket val dock måste
erkännas af sultanen.

Den ortodox-grekiska kyrkan består af
omkring 3,000,000 människor, och om vi därtill lägga
den ryska kyrkans 47,000,000, så har grekiska
kyrkan i sin helhet omkring 50,000,000
medlemmar. På senare tiden har äfven Grekland skilt
sig i kyrkligt hänseende från Konstantinopel.

Den rysk-grekiska kyrkan skiljer sig mer från
den romerska än den ortodox-grekiska. Hon
skiljer sig från den romerska genom sin lagstiftande
synod, däruti att hon ej har så många sakrament
som hon, i det att kalken utdelas äfven till
lekmän, i olika tider för påskens firande, i
förkastandet af läran om skärselden, i det att hon icke
begagnar att göra korstecken, i det att hon icke
begagnar celibatet annat än för det högre
prästerskapet m. m.

En af den ryska kyrkans förnämsta högtider
firas i början af året på den s. k. »konungens dag»
och kallas »vatteninvigningsfesten». På floden
Neva, som flyter genom Petersburg, är ett slags
tempel uppfördt på isen i åttkantig form. På
spetsen af taket sitter en bild af Joh. Döparen, och

inuti är det dekoreradt med målningar, föreställande
Jesu dop, hans förklaring och några andra
händelser i hans lif. Äfven synes en utomordentligt
stor bild af den H. Ande, som föreställes att komma
ned från himmelen. I midten af helgedomen är
ett fyrkantigt större hål anbragt på isen, så att
man kan nå det rinnande vattnet.

Från templet går ett skrank till det kejserliga
palatset, inom hvilket kejsarinnan med sin familj
kommer till helgedomen för att öfvervara
högtidligheten, som börjat så snart gardesregementena
blifvit uppställda på ömse sidor om floden. Under
klockringning och kanonsalut från fästningen
kommer ärkebiskopen i procession med flera andra
präster till templet. Framkommen, stiger han ned
till vattnet, doppar sitt kors tre à fyra gånger i
detsamma och uttalar några böner. Vattnet har
därigenom blifvit välsignadt. Prelaten stänker
vatten på folket omkring sig och på militärer af alla
uniformer, som stå omkring honom. Han drager
sig därpå tillbaka, hvarvid folkhopen tränger sig
fram för att dricka af det välsignade vattnet.
Ehuru det är kallt, doppa dock mödrar sina barn
och de äldre sina hufvuden i det våta elementet.
Hvar och en tager med sig hem "en viss kvantitet
af det välsignade vattnet, för att därmed rena sitt
hus och bota sina sjukdomar. Under detta
hämtande af vatten sjunges af fyra personer, af hvilka
en står i hvardera hörnet, ett slags litania, i
hvilken sång alla kejsarinnans titlar upprepas och

hvartill folkmängden svarar: »må Gud taga
omsorg om henne!»

Vid sidan af den grekiska kyrkan existera
flera mindre samfund, hvilka dels blifvit uteslutna
från katolska kyrkan och dels själfva separerat.
Af dessa vilja vi nämna syriska jakobitkyrkan och
koptiska kyrkan, hvilka hafva hvar och en sin
egen patriark (den etiopiska kyrkan erkänner
jakobitpatriarkens supremat), den nestorianska och
kaldeiska, den indo-syriska och armeniska.

Dessutom finnas flera andra afdelningar, som
tillhöra den romersk-katolska kyrkan.

De syriska jakobiterna, hvilkas patriark bor i
Antiokia, bo hufvudsakligen i Mesopotamien och
på Tigris stränder. Maroniterna uppehålla sig i
Libanons bergstrakter.

Kaldéerna härstamma från en gren af
nestorianerna. De koptiska kristna bo tillsammans med
judar i det inre af Egypten. De etiopiska kristna
bo i Etiopien och Abyssinien.

Några tro att nestorianerna och kaldeerna
härstamma från israels tio stammar, som blefvo
bortförda i den assyriska fångenskapen. Nestorianerna
bo i det gamla Assyrien och Medien samt
däromkring liggande länder. Det är en allmänt gängse
tradition bland dem, att de härstamma från de
tio stammarne.

Många gängse bruk och vanor bland dem
visa äfven stor frändskap mellan dem och de tio
stammarne. Andra söka återigen bevisa, att de
icke höra till Israels tio stammar.


Armenierna uppgå till 1,700,000, af hvilka
42,000 finnas i ryska provinser, 1,500,000 i
Turkiet, 70,000 i Persien, 40,000 i Indien och 10,000
i Österrike och andra delar af Europa. De tro,
att inga aflidna saliga få inkomma i himmelen före
domens dag utom jungfru Maria och Elias. Deras
kult liknar grekiska kyrkans.

Antalet präster inom ryska kyrkan uppgår till
215,000. Statskassan bidrager till deras lön med
1,440,000 kronor årligen. Prästerskapet är deladt
i två afdelningar. Det ena kallas protoirer eller
det »hvita prästerskapet». Innan någon kan få
blifva präst bland denna afdelning, måste han
genomgå någon andlig skola och dessutom vara gift.
De få icke gifta sig för andra gången, men äro
ej häller tvungna att gå i kloster, som den
ortodox-grekiska kyrkans präster måste göra om de
blifva enklingar.

Den andra afdelningen af präster kallas det
»svarta prästerskapet», som består af munkar.
Den präst, som gifter sig andra gången, har
därmed förverkat sitt ämbete.

*

</chapter>

<chapter name="Engelska kyrkan.">
<h1>Engelska kyrkan.</h1>

Traditionen säger, att kristendomen infördes i
England redan under apostlarnes dagar. Huru
härmed förhöll sig, vet man icke med visshet, men


faktiskt är det, att kristna funnos i England i
början af fjärde århundradet, hvilka voro föremål för
förföljelse. Vi läsa t. ex. att synoden i Arles 314
var besökt af biskopar från Britanien. I slutet af
6:te århundradet fick kristendomen större fart i
England, då konung Edilbert af Kent lät döpa sig
af en romersk munk. Kristendomen spred sig
sedan ganska hastigt äfven öfver de andra
konungarikena i England. Den nämda munken
Augustinus blef sedermera ärkebiskop af Canterbury.

Då England blef evangeliseradt af romerska
missionärer, var det äfven helt naturligt, att den
romersk-katolska religionen blef härskande i landet.
Långa strider utkämpades mellan påfven och den
engelska regeringen om högsta kyrkliga makten,
till dess den förre slutligen segrade i striden och
och behöll suprematet inom kyrkan och under flera
århundraden.

Men i det 16:de seklet inträdde en ny
sakernas ordning äfven i England. Reformationens
grundsatser hade äfven kommit dit och slagit rot i
mångas hjärtan. Ärkebiskop Cranmer m. fl.
präster arbetade på reformationens genomförande i
England. Visserligen sökte drottning Maria m. fl.
släcka evangelii eld med deras eget blod, som
arbetade för den nämda förändringen, men denna
eld var outsläcklig. Under drottning Elisabets
regering, från 1558 till 1603, genomfördes
reformationen. På en synod i London 1562 uppsattes en
ny trosnorm, de s. k, »39 artiklarne», en
bekännelse i reformert anda. De heliga skrifterna blefvo

tryckta och spridda bland folket; i stället för
påfven fick regeringen högsta inseendet öfver kyrkan.

Nästan samtidigt genomfördes reformationen
äfven i Skotland; men under det Skotlands kyrka
förkastade bruket af biskopar, föredrog man i
England denna styrelseform, hvarför äfven Englands
kyrka kallades episkopal-kyrka.

Flera af Englands regenter sökte sedermera,
dels hemligt och dels uppenbart, att återinföra
påfvedömet, till slutligen under Jakob II en
revolution utbröt, som 1689 förskaffade protestantismen
full seger. Nu antogs episkopalkyrkan som
statskyrka i både England och Irland.

Den engelska kyrkan är reformert med
afseende på läran, men skiljer sig från den
ortodox-reformerta i författningen, därigenom
hufvudsakligen att den begagnar biskopar, och i kulten,
hvilken är ganska ceremonirik, då däremot den
reformerta kyrkan har naken kult.

År 1801 förenades Englands och Irlands kyrkor
till en enda kropp.

Som förut är nämdt, är regenten kyrkans
synliga öfverhufvud och låter äfven kalla sig »trons
försvarare.»

Landet är i kyrkligt hänseende deladt i två
provinser, Canterbury och York, hvilka styras af
hvar sin ärkebiskop. Dessa båda provinser äro
återigen delade i 14 biskopsstift hvardera.
Londons biskopar stå ärkebiskoparne närmast i rang
och hafva säte i Lordshuset.

Ärkebiskoparne väljas bland biskoparne, och

sker utnämningen både till ärkebiskopar och
biskopar af landets regent. Ingen kan blifva vald
till biskop, som ej fyllt 30 år. Invigningen får
endast ske på en söndag eller hälgdag. Ej heller
kan någon vigning till biskop äga rum med mindre,
än att 3 biskopar äro närvarande, för att lägga
sina händer på hans hufvud, som viges.

Vilkoren för att blifva präst i engelska kyrkan
äro följande: man måste först taga den föreskrifna
kursen vid universitetet. Kandidaten kan endast
blifva prästvigd inom det stift han tillhör, utom
några få undantag. Man måste dessutom, för att
kunna vigas till diakon, vara fylld 23 år och för
att kunna blifva äldste 24.

Dessutom tillhör det kandidaten att aflägga
sin trosbekännelse på latin samt att försvara
densamma genom bevis ur bibeln. Äfven måste han
vara försedd med rekommendationsbref från
universitetet, där han studerat, och från andra, som
känt honom under tre års tid, med intyg att han
är oklanderlig i lif och lefverne. Kandidaten skall
äfven visa intyg på att han har någon prästerlig
befattning att tillträda, innan, han ordineras.

Ärkebiskoparnes inkomst är bestämd till 10 à
15,000 pund om året, d. v. s. 180 à 240,000
kronor årligen. En allt för stor summa för en, som
skall vara en Herrens tjänare. Londons och
Durhams biskopars årliga inkomst varierar mellan 12
och 20,000 pund. Ingen biskop skall hafva mindre
inkomst än 4,000 pund eller 72,000 kronor årligen.
Däremot är det vanligt, att den lägsta gradens

präster icke hafva mer an 900 till 1200 kronor
årligen.

Engelska kyrkans årliga inkomst understiger
icke 5,000,000 pund sterling (ett pund = 18
kronor).

Det finnes inalles 17,000 präster i England
och 13,154 kyrkor och kapell.

Den engelska kyrkans lära är framställd i 39
punkter, de s. k. »39 artiklarne», hvilka uppsattes
på synoden i London 1562. I de flesta punkter
öfverensstämmer hon med luterska m. fl. andra
protestantiska kyrkors läror; men skiljer sig ifrån
dem i de punkter, som gör den reformerta kyrkan
egendomlig utom egendomligheten i hennes kult.
Vi vilja därför endast framställa de punkter, hvari
hon skiljer sig från den allmänna uppfattningen
bland protestanter.

1. Hennes lära om Herrens nattvard skiljer
sig från andra protestantiska kyrkors och
isynnerhet från den luterskas däri, att hon lärer, det
Kristi materiella lekamen och blod icke meddelas oss
i nattvarden, utan att vi endast komma i
åtnjutande däraf på ett andligt sätt genom tron, och
att följaktligen den oomvände, som ingen tro har,
icke far Kristi lekamen och blod i nattvarden.

2. Den engelska kyrkan lärer äfven, att en
del af mänskligheten blifvit af Gud från evighet
utvald till att förkastas, utan att Gud gjort något
afseende vid detta val, om människan skulle komma
att söka Gud och bemöda sig om att vandra på
hans vägar eller icke.


I sammanhang härmed läres, att den, som är
utvald till salighet, kan icke under någon
omständighet gå förlorad; ty om den faller aldrig så
djupt, så måste den ändock blifva upprättad igen,
innan den dör. Den, som deremot blifvit utkorad
till förtappelse, kan icke under någon
omständighet blifva frälst, om den ock gräte och både om
förlåtelse natt och dag.

Barndop och konfirmation vid viss ålder
begagnas äfven i likhet med andra protestantiska
kyrkor.

Kyrkans ritual måste noga följas vid
offentliga gudstjänster och nådemedlens förvaltande.

På det att sömnaktighet och stelhet icke måtte
få öfverhanden vid gudstjänsterna, har män
vidtagit den åtgärden, att vid vissa böner prästen och
församlingen läsa hvar sitt stycke växelvis. Vi
vilja här anföra ett exempel:

<sc>Prästen:</sc> För våra fiender bevara oss, o
Kristus!

<sc>Folket:</sc> Nådigt se till våra bedröfvelser!

<sc>Prästen:</sc> Ömt se på våra hjärtans sorger!

<sc>Folket:</sc> Nådefullt förlåt ditt folks synder!

<sc>Prästen:</sc> Efter din barmhärtighet hör våra
böner!

<sc>Folket:</sc> Davids Son, haf barmhärtighet med oss!

<sc>Prästen:</sc> Både nu och alltid värdes du höra
oss, o Kristus!

<sc>Folket:</sc> Nådigt hör oss, o Herre Kristus;
nådigt hör oss, o Herre Kristus!

<sc>Prästen:</sc> O Herre, låt din barmhärtighet
synas på oss!

<sc>Folket:</sc> Så sätta vi vår tröst till dig.

*

</chapter>

<chapter name="Den skotska kyrkan.">
<h1>Den skotska kyrkan.</h1>

Kristendomen infördes i Skotland ungefär vid
samma tid som i England. Skotlands apostel var
abboten Columbus, som dog 597. Från denna tid
tillväxte kristendomen mer och mer i nämda land,
fastän i romersk-katolsk form och anda; ty äfven
här var påfven härskande i religiöst afseende ända
till i 16:de århundradet, då protestantismen bröt
stafven öfver katolicismen.

Den, som mest verkade för reformationens
införande i Skotland, var predikanten John Knox,
som dog 1572. Han uppeggade de protestanter,
som redan funnos där, till ett <i>uppror</i> mot den
regerande drottningen.

Man uppsatte en trosbekännelse i sträng
Calvinistisk anda, hvilken bekännelse antogs af
protestanterna därstädes 1560. Men här förkastades
episkopalstyrelse och infördes i stället
presbyterialförfattning. Sedan, då Karl I tänkte påtvinga
folket den engelska kyrkoförfattningen, utbröt krig
mellan honom och folket. Han hade en del af
befolkningen på sin sida, nämligen några
episkopaler och katoliker; men hans motståndare vunno


likväl seger öfver honom, och Karl fick som
belöning dels för sin despotiskhet och dels för sina
katolska sträfvanden mista lifvet 1649.

Vid revolutionens slut i England 1689
bestämdes, att den presbyterianska kyrkan skulle blifva
statskyrka i Skotland. Hon har mer strängt än
den engelska kyrkan varit den calvinska åsikten
trogen, nämligen att aflägsna alla ceremonier från
den offentliga gudstjänsten. Hon har därför en
mycket tarflig kult. I hennes kyrkor finnes intet
altare, ingen kyrkohandbok, intet musikaliskt
instrument. Gudstjänsten begynnes med afsjungande
af en psalm, som förut blifvit muntligt utgifven af
prästen och äfven läst af honom. Därpå göres
bön, hvarpå läses ett kapitel ur gamla eller nya
testamentet, hvarefter en mindre del af en sång
sjunges. Prästen håller därpå ett tal eller predikan
till folket, och när denna är afslutad, hålles åter
bön, hvarefter gudstjänsten afslutas med uttalande
af apostoliska välsignelsen.

Den skotska kyrkans psalmbok består dels af
Davids psalmer i bunden stil och dels af andra
delar i den heliga skrift. Man har icke velat
taga sina hymner eller psalmer ur en oinspirerad
källa.

Bönen hålles af prästen extempore, under det
han står framför församlingen, som äfven är
stående under bönen, med hopknäppta händer och
tillslutna ögon.

Själfva predikan eller gudstjänsten består på
förmiddagarne, utom bönerna och sångerna, af ett

föredrag eller förklaring af skriften. Det vanligaste
är, att predikanten läser en del af evangelierna
eller epistlarna och sedan förklarar kapitel efter
kapitel. Isynnerhet fäster han sig vid sådana
ställen, som stå i sammanhang med den täxt, hvilken
är bestämd för dagen. Eftermiddagsgudstjänsten
innehåller alltid en predikan öfver något kortare
ställe i skriften.

Den skotska kyrkan har calvinistisk
bekännelse, d. v. s., hon skiljer sig liksom den engelska
kyrkan från andra protestantiska kyrkor i läran
om <i>nattvarden</i> och <i>nådevalet. Dopet</i> förrättas i
kyrkorna, ehuru det är medgifvet att döpa barnet
hemma, om vägen till kyrkan är mycket lång, om
barnet är sjukt, eller om vädret är svårt; men i
alla vanliga fall sker förrättningen i kyrkan.

Nattvarden hålles icke så ofta i skotska
kyrkan som annorstädes, ty den hålles endast en gång
om året på landet och två gånger i städerna.
Dock har det händt på senare tiden, att i kapell,
tillhörande kyrkan, nattvarden hållits en gång i
kvartalet.

Före nattvardens begående utdelas till
församlingsmedlemmarne, till främlingar och unga
kommunikanter ett slags poletter, på hvilka en kalk är
afbildad och dessa ord stå att läsa: »Detta gören
till min åminnelse». Dessa poletter äro små och
fyrkantiga eller ovala. För att få tillträde till
nattvarden, måste kommunikanten vara försedd
med ett dylikt märke.


Som intet altare finnes i kyrkorna, samlas
kommunikanterna omkring ett bord.

Ibland andra skyldigheter, som tillkomma en
präst inom den skotska kyrkan, vilja vi nämna,
att han en gång om året måste besöka
medlemmarne i deras hem. Det annonseras på förhand,
när prästen i sällskap med distriktets äldste
kommer till den och den familjen på besök. Det är
helt naturligt, att hvar och en försöker att
mottaga sin pastor, så godt han kan. Den besökande
samtalar då en stund med familjen om deras både
ekonomiska och andliga förhållanden, hvarefter han
håller en bön och slutligen tager farväl för att
besöka ett annat hus.

Äfvenså skall prästen hålla husförhör för att
utröna folkets kristendomskunskap. Förut höllos
dessa förhör med alla klasserna; men nu är det
endast barn och tjänare, som måste vara
närvarande.

Som förut är nämdt, styres kyrkan, enligt
presbyterialförfattning, hvilkens egendomligheter vi
sedan närmare vilja förklara.

Ingen kan blifva präst i skotska kyrkan utan
att hafva genomgått en fyraårig kurs vid något
af Skotlands universitet.

En präst, som bor i stad, skall hafva hela
sin lön i pänningar, men en landspräst skall utom
en bestämd inkomst hafva boställe, innefattande
boningshus, trädgård och något åker samt så mycket
gräsmark, att han kan föda en häst och två kor.

Den skotska kyrkan har inalles 1,005 kyrkor

utom ett mindre antal kapell. I endast fem
församlingar väljes prästen af folket. I 581 väljes
han af enskilda personer, som hafva privilegium
att ensamma tillsätta präst. I 289 tillsättes
prästen af regeringen, i 52 af kyrkorådet i vissa
städer och i 10 af universiteten.

*

</chapter>

<chapter name="Den skotska episkopalkyrkan.">
<h1>Den skotska episkopalkyrkan.</h1>

Under vår framställning af den skotska
kyrkans lära och kult sade vi, att de kristna i
Skotland förenade sig om en gemensam calvinistisk
trosbekännelse 1560. Men det fanns dock ett parti,
som väl gjorde gemensam sak med dem, hvilka
arbetade på reformationens genomförande; men
hvilka dock icke gingo in på den trosbekännelse,
som uppsattes nyssnämde år, ity att de bibehöllo
den biskopliga styrelsen, då däremot de andra icke
begagnade biskopar. Men under revolutionen
under Karl I stadgades genom en parlamentsakt, att
inga biskopar skulle få finnas i Skotland.
Biskoparne utsattes nu för stora förföljelser, ja, till och
med döden. Den siste biskopen af den då varande
successionen, Jonas Beaton, ärkebiskop af Glasgow,
dog 1603. Sedan hade Skotlands episkopaler icke
några biskopar förr än 1610, »då flera personer
vigdes till biskopar af samma ämbetes innehafvare
från England. 1688 antogs i Skotland (under


revolutionen) den presbyterianska bekännelsen till
statsreligion, och från denna tid voro episkopalerna
återigen utsatta för stora och långvariga
förföljelser. En präst, tillhörande episkopalkyrkan, fick
icke hålla något slag af gudstjänst för flera än 4
personer utom hans egen familj. Många gingo
omkring lagen, i det de höllo gudstjänst till och
med 16 gånger på en dag. För öfverträdelse af denna
lag dömdes den anklagade till 6 månaders fängelse
för första förbrytelsen, och om han öfverträdde
förbudet den andra gången, blef han landsförvist.
Den, som i två på hvarandra följande år besökte
episkopalernas gudstjänster, skulle mista alla
borgerliga rättigheter. Dessa strafflagar upphäfdes
1702. Efter denna tid inträdde ett bättre
förhållande för den skotska episkopalkyrkan.

1804 underskref det skotska prästerskapet (af
episkopalkyrkan) »de förenade kyrkornas af
England och Irland artiklar», då de tillika kommo
öfverens om att begagna samma handbok, som de
förenade kyrkorna.

Skotska episkopalkyrkans årliga inkomster
belöpa sig till tre millioner pund sterling eller 52
millioner kronor.

Detta låter otroligt, men skall dock vara sant
enligt hennes egen uppgift. Likväl är denna
kyrkas prästerskap icke särdeles högt aflönadt. Den
minsta lönen för en präst är 100 pund för år eller
omkring 1,800 kronor. De högsta lönerna lära
vara 3, 4 à 500 pund, hvilket icke är mycket i
jämförelse med engelska kyrkans prästlöner.


Med afseende på läran har denna kyrka samma
bekännelse som den engelska episkopalkyrkan och
Irlands kyrka, alldenstund hon underskrifvit deras
gemensamma artiklar. Med afseende på dopet
lära dessa kyrkor, att barnet eller hvilken som
hälst, som döpes, födes på nytt genom detsamma.

*

</chapter>

<chapter name="Skotska frikyrkan.">
<h1>Skotska frikyrkan.</h1>

Skotska frikyrkan organiserades som ett
särskildt religionssamfund i maj 1843. Hon är
således icke mycket öfver 50 år.

När generalsynodens medlemmar voro samlade
och hennes m:ts ombud tillika med statens
förnämste ämbetsmän intagit sina platser, stod
presidenten upp och i stället för att konstituera
synoden på öfligt sätt uppläste en skrifvelse,
innehållande en protest af 8 paragrafer, grundad på
följande 8 skäl:

1, emedan kyrkans domstolar eller
auktoriteter, som skola döma i kyrkliga frågor, och nämda
domstolar äro af de borgerliga domstolarne tvingade
i sina andliga förrättningar och i synnerhet vid
tillsättande af präster, i det de äro tvingade att
tillsätta sådana efter församlingarnes anspråk i strid
med kyrkans grundprinciper och Kristi folks
friheter;

2, emedan sagda borgerliga myndigheter hafva


makt att förhindra evangelii predikan och
förrättandet af de andliga sysslor, som kyrkan
auktoriserat samma ämbetes innehafvare med;

3, emedan dessa civila domstolar hafva makt
att sätta åsido och upphäfva de kyrkliga
domstolarnes beslut med afseende på präster och
prästkandidater samt att förhindra deras verksamhet
och beröfva dem deras privilegier;

4, emedan sagda borgerliga myndigheter skola
hafva makt att förkasta och upphäfva de kyrkliga
domstolarnes beslut, så att en präst, som af de
kyrkliga myndigheterna blifvit afsatt, eller en
kandidat, som beröfvats sin fullmakt, kan af dessa
borgerliga myndigheter åter blifva tillsatt;

5, emedan dessa borgerliga myndigheter skola
hafva laglig rätt att sitta i både de lägre och högre
af kyrkans domstolar och att förhindra personer,
som eljes äro valda, att sitta i sistnämda
domstolar samt att förhindra dem att rösta, helt och
hållet stridande mot de kyrkliga myndigheternas dom;

6, emedan nämda borgerliga myndigheter hafva
makt att förhindra och afsätta majoriteten i en
kyrklig domstol, och emedan den äfvan har rätt
att auktorisera minoriteten i en sådan domstol att
afgöra målen i strid mot majoritetens mening i den
kyrkliga domstolen och äfven i strid mot en högre
kyrklig domstols utlåtande;

7, emedan sagda borgerliga myndigheter hafva
makt att anställa rättegång inför kyrkans
domstolar angående kyrkodisciplinens handhafvande och

att förhindra de kyrkliga myndigheterna i
utöfvande af kyrkotukten;

8, emedan ingen pastor för en församling får
vara medlem i någon af kyrkans domstolar och ej
heller har rätt att styra församlingen, fastän
kyrkans hufvud förordnat så, samt emedan ingen
tillfällig betalning kan beviljas för vissa kyrkliga
förrättningar och ingen förändring kan blifva införd
med afseende på statuterna för pastorns
ämbetsutöfning och förvaltning af disciplinen i sin
församling, utan att förutnämda borgerliga
myndigheter gifvit sin sanktion därtill.

De borgerliga myndigheternas ingrepp i dessa
kyrkans ofvannämda rättigheter, hvilka han, som
är kyrkans hufvud, har öfverlämnat åt henne, anse
vi vara ett anfall mot den kristliga friheten.»

När protesten och dessa skäl, hvarpå den
grundade sig, var uppläst, aflägsnade sig synodens
president tillika med alla, som instämde i densamma,
till ett annat ställe och konstituerade sig som ett
eget kyrkosamfund, skildt från de öfriga under
namn af skotska frikyrkan.

Skotska frikyrkan antog inga nya åsikter vare
sig angående tron eller författningen. Hon
upptog inga nya trosartiklar eller förändrade de gamla;
hon gjorde inga nya institutioner eller några nya
former för gudstjänsten. Trosbekännelsen,
kyrkoförfattningen och ritualen fingo vara oförändrade,
som de varit i nationalkyrkan sedan revolutionen.

Nämda kyrka anser sig äfven vara den sanna
nationalkyrkan, som konstituerade sig under

revolutionen. Hon säger, att denna separation var blott
ett tillbakadragande undan de borgerliga
myndigheternas olagliga angrepp mot kyrkan och hennes
frihet. Den nya kyrkan betraktade sig därför icke
som en ny kyrka, utan som den gamla, rättrogna,
lagliga nationalkyrkan.

Vi kalla dock detta steg separation. Att det
ej var en separation i liten skala kunna vi se af
följande fakta. Icke mindre än 474 präster och
lärare separerade på en gång och lämnade sina
timliga fördelar. Säkerligen separerade de flästa
af de församlingar, för hvilka dessa präster voro
pastorer. Dessutom var det mellan 7 och 800
församlingar, som separerade och ej fingo sina
präster med sig.

Det svåraste för den nya kyrkan var, huru
hon skulle kunna underhålla sina präster och
lärare. Men i stället för att låta händerna falla se
vi, att hon nästan gjorde underverk i insamlande
af medel till hvarjehanda ändamål. En fond
bildades genast, som blef kallad »understödsfonden»,
af hvilken hvarje predikant skulle hafva sin lön.
Hvarje församling uppmanades att gifva så
mycket den kunde till denna fond. Genom denna
åtgärd blef det möjligt att redan första året få 100
pund i lön. Alla fingo lika mycket. Något
senare blef fonden så stor, att de kunde få 120 pund
hvardera. Men detta var och blef dock icke den
enda inkomsten, som prästerna hade, utan de
flesta fingo dessutom större och mindre summor i
lön af deras församlingar.


Men att ombesörja lönen åt dessa 474 präster,
var icke den enda utgift, som skotska frikyrkan
hade det första året. Hon måste äfven förskaffa
kyrkor åt dessa 7 à 800 församlingar, som hade
lämnat sina lärare. Detta var ingen lätt sak. Men
om man har hjärta för en sak, kan man göra
mycket. Kyrkan visade äfven häri stort bevis
härpå.

Under åren 1843 och 44 samlades till kyrkor
och kapell icke mindre än 6,057,955 kr. 82 öre.
En allmän byggnadsfond bildades, så att de rikare
församlingarne skulle få hjälpa de fattiga.

Dessutom inrättades inom kort ett läroverk,
som kostade 40,000 pund, och ett bibliotek till
samma läroverk, innehållande 25,000 band.

Man beslöt äfven 1843, att en skola skulle
upprättas i hvarje församling. Omkring 100,000
pund åtgick till byggnader för dessa skolor, och
12,000 pund till löner åt lärarne.

1845 beslöts, att boställen skulle byggas till
prästerna. Man uppförde icke mindre än 500
sådana för en kostnad af 250,000 pund.

Skotska frikyrkan har dessutom utöfvat en
ganska stor missionsverksamhet. Vid separationen
arbetade 14 missionärer i Indien och 8 bland
judarne, hvilka alla öfvergingo till frikyrkan. Alla
dessa missionärer och missioner underhöllos
fortfarande och hafva betydligt utvidgats.

Skotska frikyrkan har mer och mer utvidgat
sina gränser både in- och utomlands. Hon

uppgifver, att målet för hennes sträfvande är att vinna
»Kristi krona».

Vi kunna icke annat än uttrycka var önskan,
att detta alltid måtte vara hennes mål.

*

</chapter>

<chapter name="Den reformert-presbyterianska kyrkan.">
<h1>Den reformert-presbyterianska kyrkan.</h1>

Detta kyrkosamfund började sin tillvaro som
samfund under revolutionen i Skotland under Karl
I. Det utgör ett af de fragment, som då lössletos
från nationalkyrkan.

Denna kyrka kallas presbyteriansk, emedan
hon har presbyteriansk kyrkoförfattning, och
reformert, emedan hon i allt hyllar reformationens
grundsatser, i synnerhet den 2:dra reformationens.
Det torde icke vara ur vägen, att vi förklara, hvad
som innefattas i den presbyterianska
kyrkoförfattningen. Man kan till en del höra af själfva ordet
»presbyteriansk», hvad denna författning innebär.
Detta ord kommer af det grekiska <i>presbyteros</i>, som
betyder äldste. Presbyteriansk författning är
således detsamma som äldstes-författning, det vill
med andra ord säga, att inga biskopar regera eller
styra kyrkan, utan att hon hufvudsakligen styres
af de äldste, d. v. s. pastorerna, i förening med
ett utvaldt antal lekmän, som äfven kallas äldste.
Det är tre kyrkliga myndigheter, som inom den
presbyterianska kyrkan skola vaka öfver hennes


intressen, nämligen presbyterianerna,
provinsialsynoderna och generalsynoden. Dessa
myndigheter bestå dels af präster, dels af lekmän.
Presbyterierna utgöra den lägsta myndigheten och
bestå af valda ombud från vissa församlingar. Dessa
myndigheter skola vaka öfver kyrkans intressen i
alla församlingarna, kyrkotukten inberäknad.

Provinsialsynoden består af deputerade från
ett viss antal presbyterier och är således en högre
kyrklig myndighet.

Generalsynoden är kyrkans högsta myndighet,
som har uppsikt och vakar öfver kyrkan i sin
helhet.

Den reformert presbyterianska kyrkan anser,
att bibeln är den förnämsta trosnormen och regeln
för lefvernet, och därnäst värderar hon
Westminster-trosbekännelsen och Westminster-katekeserna,
både den större och mindre, hvilka böcker utgöra
hennes symbola.

Med afseende på den offentliga gudstjänsten
är det stadgadt, att bönerna skola hållas
extempore och ej efter förut uppsatta formulärer samt på
landets språk; att sånger eller psalmer, som sjungas
vid gudstjänsterna, skola utgöras af någon del af
en »inspirerad» bok, d. v. s., de skola vara
stycken ur bibeln. — Faste- och tacksägelsedagar
användas. Men alla hälgdagar äro förkastade, så att
det är endast söndagen, som hålles helig. Man
kan nästan säga, att denna kyrka icke har någon
kult, emedan alla ceremonier äro uteslutna.
Familjegudstjänst påyrkas strängt.


Den reformert presbyterianska kyrkan var ej
stor, då hon konstituerade sig till eget samfund
och har ej häller sedan dess tillväxt mycket. Hon
har i Skotland icke mer än omkring 40 ordinerade
präster, af hvilka 36 eller 38 hafva församlingar.
Hon har 6 presbyterier, som tillsammans utgöra
en synod. Men hon utöfvar äfven
missionsverksamhet i Canada, på Nya Zeeland och
Hebriderna. Hon har dessutom en missionär, som
verkar bland judarne i London. Kyrkan har nästan
äfven lika många medlemmar i Irland som i
Skotland. I Amerika har hon ungefär ett dubbelt så
stort antal bekännare, som hon har i Stor-Britanien.

*

</chapter>

<chapter name="Den förenade presbyterianska kyrkan.">
<h1>Den förenade presbyterianska kyrkan.</h1>

Denna kyrka består af två samfundskroppar,
som förenat sig med hvarandra till en kyrka,
nämligen »The united Secession-» och »Relief»-kyrkorna.

Den förstnämda af dessa tvänne kallades
ursprungligen secession-kyrkan. Ordet secession
betyder afträda, afvika, och betecknar således, att
denna kyrka afträdt eller utträdt från en förut
bestående kyrka, nämligen från skotska kyrkan.

Denna separation ägde rum 1732. Orsakerna
därtill voro flera. Synder och flerahanda missbruk
härskade inom den skotska kyrkan. Bland annat
sökte statsmakten att mer och mer inkräkta på


kyrkans område och förtaga henne hennes
rättigheter. Detta förtröt många af både präster och
lekmän, hvilket missnöje gaf sig mer och mer
tillkänna både i enskilda och offentliga tal samt i
petitioner till generalsynoden, hvilket allt dock
endast hade till följd en förföljelse från de myndiges
sida. Den närmaste orsaken till separationen var
en predikan af mr Erskine d. 10 okt. 1732. I
denna predikan förebrådde han kyrkan för de
synder och villfarelser, som härskade inom henne, och
för hennes ingrepp i individernas kristliga frihet.

Erskine blef anklagad och dragen för rätta
för sin predikan. Tre af hans vänner följde
honom inför synoden. Han sökte försvara sig eller
rättare bevisa, att han icke talat annat än sanning,
men resultatet blef, att både Erskine och hans tre
vänner blefvo afsatta från sina prästämbeten.

Dessa fyra personer utlyste strax därpå ett
möte, då secession-samfundet bildades. Flera
församlingar gingo med i separationen.

Försök gjordes sedermera att förmå de
separerade att återgå till kyrkan: ja, man t. o. m. ville
återigen insätta Erskine och hans vänner i deras
ämbeten, hvarifrån de voro afsatta, men allt var
förgäfves. Det nya samfundet verkade med nit
och tillväxte både i antal och styrka. Det vann
anhängare både i England, Irland och äfven i
Amerika.

Detta samfund existerade dock icke många
år, förr än det söndrade sig i tvänne delar. En
strid hade uppstått med afseende på edgång. En

del hade kommit på den tanken, att edgång inför
domstol ej är rätt, hvaremot den största delen
ansåg att edgång ej är stridande mot Guds ord.
Striden angick dock icke all edgång utan endast
borgareden. Efter längre tvister slutade striden
med en söndring, som inträffade 1747. Af
secession-kyrkan blef då tvänne samfund, som i lång
tid verkade för Guds verks framgång utan att hafva
någon gemenskap med hvarandra.

Slutligen insågo både präster och folk det
oegentliga uti, att tvänne samfund, som i det allra
närmaste hade samma lära och samma författning,
skulle vara åtskilda. Förslag gjordes därför, att
de två samfunden återigen skulle förenas till ett.
Tal och diskussioner höllos vid flera tillfällen om
denna sak. En stor del var med om denna union,
men återigen andra lade sig däremot. Dock
undanröjdes det ena hindret efter det andra, så att
en förening slutligen kunde ingås. Denna
återförening ingicks efter en 73-årig skilsmässa,
nämligen i sept. 1820.

Då separationen 1747 ägde rum, bestod
secessionen af 32 församlingar; vid återförenandet
bestod separatsamfundet af 123 församlingar och det
andra, af 139 eller tillsammans 262. Under de
följande 20 åren förökades församlingarnas antal
med 100.

1841 uppstod en strid, som varade i flera år,
angående utsträckningen af försoningen. En del
blef genom denna strid utesluten från kyrkan, som

från den tid återföreningen skedde kallade sig
»The United Secession»-kyrkan.

Under loppet af 100 år hade denna kyrka,
inberäknadt den tid, då skilsmässan ägde rum,
utgifvit en half million pund sterling för
kyrkobyggnad och prästboställen. Under de sista fem åren af
separationen atbetalte hvardera samfundet på sin
skuld för kyrkor och prästboställen mer än 20,000
pund st. för hvarje år. Från den tiden då unionen
ingicks, till 1847 betaltes hela skulden, eller 251,000
pund.

Den andra delen af den förenade
presbyterianska kyrkan, nämligen relief-kyrkan, räknar sin
uppkomst från en längre framskriden tidsperiod än
secession-kyrkan. Mr Thomas Gillespie, född 1708,
var grundläggare till reliefsamfundet. Han med
tillhjälp af mr Thomas Boston grundlade nämnda
system omkring 1760, ty 1761 organiserades det
första reliefpresbyteriet. Mr Boston valdes som
ordförande för presbyteriet.

Ehuru reliefsamfundet öfverensstämde i nästan
alla punkter i lära och kyrkoförfattning med den
unierade secession-kyrkan, existerade dock dessa
samfund under en lång tid vid hvarandras sida.
Agitationer angående förening mellan de båda
kyrkorna uppstodo under tidernas lopp inom båda
samfunden både bland präster och lekmän. En
union kom äfven till stånd. 1847 sammanträdde
båda kyrkornas synoder i Edinburgh, då det å
ömse sidor beslöts, att de båda samfunden skulle
förenas till en enda kropp.


En lag, innehållande följande 10 punkter,
uppsattes af de båda synoderna, upplästes af
reliefsynodens sekreterare och antogs som grundval för
den nya unionen:

1. Att Guds ord, innehållet i gamla och nya
testamentets skrifter, är den enda regeln för tron
och lefvernet.

2. Att Westminster-trosbekännelsen samt den
större och mindre katekesen utgöra denna kyrkas
trosbekännelse och katekeser, samt att de
innehålla den auktoriserade framställning af den
mening, under hvilken vi förstå de heliga skrifterna,
varande det alltid inbegripet, att vi icke antaga
eller gilla någon punkt i dessa skrifter, som lärer
eller kan anses innehålla tvingande eller förföljande
och intoleranta religionsprinciper.

3. Att denna kyrkas författning, utan att
tilllåta någon presbyter innehafva ett ämbete, som
auktoriserar till en högre maktställning än de
öfriga, utan att han i stället skall vara undergifven
kyrkans auktoriteter, hvilka äro grundade på och
öfverensstämmande med Guds ord, skall vara
presbyteriansk.

4 Att bestämmelserna angående gudstjänsten
skola vara desamma som de, hvilka voro gällande
i båda samfunden, af hvilka denna kyrka är bildad
och att Westminster-liturgien fortfarande skall
betraktas som ett sammandrag af utmärkta regler.

5. Att vilkor för medlemskap är afläggande
af den kristna trosbekännelsen, såsom den är
uppsatt af vår kyrka — en bekännelse, gjord i

uppriktighet, och som bevisar sig vara uppriktig
genom en karaktär och ett uppförande, som
öfverenstämma därmed.

6. Att med hänseende till dessa präster och
råd, som tänka, att andra delen af 26:te kapitlet
af Westminster-trosbekännelsen auktoriserar fri
kommunion — vi förklara oss icke tillåta en i alla
hänseenden fri eller blandad kommunion, utan att
endast sådana personer, hvilkas kristliga karaktär
är oklanderlig och känd, och sådana, som tillhöra
andra religionssamfund, skola hafva rättighet att
deltaga i Herrens nattvard. De skola åtnjuta samma
fördelar bland oss, som de åtnjuta i sina egna
församlingar — nämligen rättighet att handla i
öfverensstämmelse med sitt samvetes öfvertygelse.

7. Att val af tjänstemän, som skola
tjänstgöra i församlingarna, d. v. s., präster och
organister etc. tillhör, genom den auktoritet Kristus
gifvit dem, uteslutande medlemmarne (som äro i
full förening).

8. Att denna kyrka högtidligt erkänner
förpliktelsen att framhålla såväl som att fasthålla
Kristi lära och att arbeta för utbredandet af
evangelii välsignelser både hemma och i andra trakter
på jorden.

9. Att, enligt Herrens förordnande, de, som
predika evangelium, skola hafva sin näring af
evangelium; att de, som äro starka, skola hjälpa de
svaga och att de, som fritt mottagit evangelium,
skola fritt gifva det åt andra, som sakna det.
Denna kyrka värderar dess medlemmars skyldighet

och privilegium att underhålla och utbreda, genom
fria bidrag, evangelii föreskrifter.

10. Att de respektiva delar, af hvilka denna
kyrka är sammansatt, utan att fordra af hvarandra
ett gillande af deras fäders handlingar eller att
strida om dem, antaga som ännu lagliga de skäl,
på grund af hvilka de hittills hafva bibehållit sig
afsöndrade från den af borgerliga myndigheten
auktoriserade kyrkan — skäl, som äro uttryckta i de
auktoriserade bekännelserna, tillhörande de
respektiva delarne, hvaraf kyrkan är sammansatt. Hon
skall äfven fortfarande anse som lagenligt och i
öfverensstämmelse med sin plikt att bibehålla sig
afsöndrad från kyrkliga samfund, af hvilka farliga
läror äro tolererade eller kyrkans disciplin,
prästernas eller medlemmarnes rätt föraktas».

Dessa ofvan anförda bestämmelser utgöra nu
den förenade presbyterianska kyrkans bas.

Som vi kunna höra af namnet, är denna
kyrkas författning presbyteriansk. Fastän vi förut
hafva sökt framställa egendomligheterna den
presbyterianska styrelsen, så vilja vi ändock göra
några vidare anmärkningar däröfver.

Hvarje särskild församling styres af ett råd,
bestående af äldste, hvilket utgöres af både män
och kvinnor. Detta råd väljes genom röstning och
afskiljes för sitt kall på ett högtidligt sätt.
Äldstesrådets plikt är att vaka öfver medlemmarnes
uppförande, att examinera och intaga i församlingen
dem, som vilja dit ingå, att bestämma tiderna för
gudstjänsten, att bestämma tiden för nattvardens

hållande, att bestämma faste- och tacksägelsedagar,
att handhafva disciplinen, såsom att näpsa,
suspendera, utesluta eller återupptaga medlemmar efter
omständigheterna, att mottaga bidrag till kyrkan,
att tillse de fattiga, att examinera och bedöma
sådana personers egenskaper, som blifva valda till
äldste, att mottaga och döma öfver petitioner från
medlemmar, att öfverlämna petitioner till
presbyteriet. Med ett ord, det är rådets skyldighet att
vaka öfver församlingens intressen.

Öfver flera församlingar står presbyteriet, som
består af prästerna från församlingarna tillika med
äldste från församlingsråden. Ett presbyteris
skyldighet är i korthet att vaka öfver alla de
församlingars intressen, hvilka ligga inom dess område.

Öfver presbyteriet står provinsialcynoden,
under hvilken flera presbyterier höra, och som består
af deputerade från de olika presbyterierna.
Provinsialsynodens skyldighet är att hafva uppseende
öfver alla presbyterierna under sitt område. Öfver
hela kyrkan står generalsynoden, som utgör den
sista instansen i domsmål och på samma gång
kyrkans lagstiftande församling. Den skall
föröfrigt vaka öfver att alla presbyterierna och
provinsialsynoderna fullgöra sina skyldigheter. Den skall
äfven vaka öfver skolorna och deras intressen m. m.

En kandidat, som genomgått sina studier och
föröfrigt uppfyllt vilkoren för ernående af
prästämbetet, utväljes af presbyteriet, inför hvilket han
äfven skall hålla en profpredikan. Kandidaten
måste äfven svara på vissa frågor inför församlingen.

Församlingen uppmanas att upplyfta sin högra
hand, om den är med om, att den föreställde
personen skall blifva ordinerad. Är då icke något
hinder å församlingens sida, förenas man i bön,
hvarefter ordföranden tillika med alla prästerna,
som tillhöra presbyteriet, lägga sina händer på
kandidatens hufvud, hvarigenom han inviges till
prästämbetet. Därefter räcka presbyteriets
medlemmar sin högra hand till den invigde kandidaten,
för att därigenom välkomna honom till broderskap.
Sedan skola församlingens medlemmar räcka honom
sin högra hand som tecken till, att de erkänna
honom som lärare.

Omkring en sjettedel af Skotlands befolkning
tillhör den förenade presbyterianska kyrkan.

*

/chapter>

<chapter name="Lutherska kyrkan">
<h1>Lutherska kyrkan.</h1>

Denna kyrka räknar sin uppkomst från början
af 1600-talet eller omkring 1520. Hon uppstod i
Tyskland inom provinsen Sachsen, och hennes
grundläggare var doktor Martin Luther, professor
vid universitetet i Wittenberg. Den förnämste af
hufvudmännen för den stora kyrkliga rörelse, som
vi kalla reformationen, blef han grundläggaren till
den efter honom kallade lutherska kyrkan, hvaremot
Zvingli blef grundläggaren af den reformerta
kyrkan, som sedermera reformerades med afseende på


läran om nådevalet och nattvarden af Johan Calvin
och som har sitt förnämsta hufvudsäte i England,
Skotland, Irland, Schweitz, Frankrike och Holland
Den lutherska kyrkans hufvudsäte är Sverige, Norge
och Danmark, där hon är statskyrka. I Preussen
är hon äfven, tillsammans med den reformerta och
en unierad kyrka, förenad med staten. Hon har
dessutom många bekännare i Finland m. fl. länder.

Sachsen och Hessen utgöra hennes
moderländer, ty där blef hon först antagen af kurfurstarne
och folket. I vårt land antogos både hennes lära
och författning under Gustaf den I:s tid. På
riksdagen i Westerås 1527 beslöts, att lutherska läran
skulle predikas i hela landet, d. v. s., den lutherska
läran antogs till statsreligion i utbyte mot
katolicismen. Beslutet på Westerås riksdag fastställdes
sedermera för all framtid på Upsala möte 1593.

Som den lutherska kyrkans lära och
författning äro väl bekanta för de flesta af oss, anse vi
det ej vara nödvändigt eller behöfligt att göra
några framställningar däraf, utan vilja vi endast
hänvisa dem, som möjligen icke tagit närmare reda
på nämnda lära, till kyrkans symbola, hvilka alla
finnas intagna i den s. k. Konkordie-boken.

Inom svenska statskyrkan hafva på senare
tiden ganska starka strömningar uppstått. Utom
den rationalistiska riktningen, som redan under
förra århundradet öfverfördes hit från Tyskland
och Frankrike, men som isynnerhet under de sista
årtiondena på ett fruktansvärdt sätt gripit omkring 

sig inom alla samhällsklasser, hafva flera religiösa
riktningar uppstått.

För att utestänga och mota den religiösa
rörelse, som först uppkom i Tyskland, och som där
kallades pietism, stiftades 1726 en lag, vanligen
kallad »konventikelplakatet», som förbjöd religiösa
mötens hållande utom kyrkorna. Under denna tid
till nämnda lags upphäfvande på riksdagen
1856—58 lyckades det också kyrkan att hålla den
religiösa rörelsen inom behöriga gränser; men sedan
dess hafva flera frikyrkliga rörelser utvecklat sig
mer och mer i en antistatskyrklig riktning, hvilket
föranledde riksdag och regering att 1873 utgifva
en dissenterlag, som under vissa vilkor tillåter
främmande trosbekännare att utträda ur statskyrkan
och bilda egna församlingar.

1856 bildades af prästmannen Lundborg ett
sällskap, som kallar sig »<i>Evangeliska
Fosterlandsstiftelsen</i>», hvars ändamål varit och är att verka
för en större andlig lifaktighet inom statskyrkan.

Detta sällskap, i hvars tjänst f. n. stå
närmare ett hundratal kolportörer, de hafva dock förut
varit fler, och som utöfvar en vidsträckt
verksamhet i förläggandet af religiösa böcker och skrifter,
har utöfvat en mycket välsignelserik verksamhet
inom alla samhällslager. Det varmare
kristendomslif, som för närvarande är rådande inom sv.
kyrkan, har ursprungligen sitt upphof i
Fosterlandsstiftelsens verksamhet.

Utom den nämnda inländska verksamheten
utöfvar sällskapet en betydlig missionsverksamhet i 

Ost-Afrika, Indien, på Estländska öarne med flere
ställen.

De mest ledande männen inom sällskapet
hafva utom Lundborg varit O. Rosenius, lektorn
Elmblad, pastorn J. E. Beskow m. fl.

Omkring år 1875 uppstod en söndring mellan
Fosterl. Stiftelsens vänner, förorsakad af en ny
åskådning, uttalad af lektorn P. Waldenström,
angående försoningens betydelse. Waldenström lärde,
att Gud <i>aldrig varit vred på människan,</i> samt
att Kristus icke lidit döden för att <i>försona Gud</i>
eller <i>förvärfva</i> människan syndernas förlåtelse,
utan att han dött för att försona <i>oss,</i> samt göra
oss i <i>vårt lif rättfärdiga.</i>

Anhängarne af denna åsikt benämnas vanligen
waldenströmare, hvilkas antal inom landet är
mycket talrikt, och hvilka äfven utöfva en stor
kristlig verksamhet både inom och utom landet.

Främmande trosbekännare inom Sverige äro:
katoliker, reformerta, baptister, metodister,
swedenborgare, irvingianer eller katolska apostoliska
församlingen, adventister, mormoner och judar.

Blott katoliker, reformerta, metodister,
irvingianer och judar hafva begärt och erhållit k. m:ts
tillåtelse att bilda legaliserade församlingar.

Konungen är svenska kyrkans öfverhufvud.
Hennes angelägenheter skötas föröfrigt af 1
ärkebiskop och 11 biskopar jämte konsistorium i hvarje
stift. Stiften äro 12 till antalet, och 1865 voro
dessa delade i 179 kontrakt och 1,278 pastorat
samt 893 komministraturer. Under de sednare

åren har dock någon liten ändring försiggått med
afseende på pastoratens och komministraturernas
indelning, hvarvid ett och annat större pastorat
blifvit deladt i två och i något fall i tre dylika
samt några komministraturer än blifvit indragna,
än nybildade.

Men utom de förut nämnda komma 11
pastorat och 16 komministraturer i Stockholm med 2
konsistorier, nämligen kongl. hofkonsistorium, hvars
praeses är konungens öfverhofpredikant, och
stadskonsistorium, hvari ärkebiskopen är praeses, pastor
primarius ordinarie och pastor i S:t Clara vice praeses.

Dessutom finnas en amiralitets- och 35
regementspastorer, bataljonspredikanter,
kapellpredikanter och predikanter vid åtskilliga inrättningar,
såsom fängelser etc.

*

</chapter>

<chapter name="Kongregationalismen.">
<h1>Kongregationalismen.</h1>

Kongregationalist-samfundet är nästan lika
gammalt med reformationen. Grundläggaren af den
första församlingen med detta namn var Robert
Brown, hvilken bildade en
kongregationalist-församling i England 1553. Den nya riktningens
förkämpar blefvo föremål för stor förföljelse; ja, två
af dem, nämligen Uhacker och Cotking, blefvo
afrättade samma år. 10 år senare blefvo ytterligare
två afrättade. Mellan 1592 och 1604 rasade mot
kongregationalisterna en häftig förföljelse, 


hvarunder många af deras präster antingen bringades till
tystnad eller ock landsförvistes. Vid denna tid
lefde John Robinsson, som med rätta kan kallas
den nya kongregationalismens fader. Han
tvingades att tillsammans med sin församling fly till
Holland, hvarest han äfven grundlade en församling i
Leyden. 1617 flyttade mr Robinsson med sin
församlingen till Amerika, hvarest han äfven
planterade samma principer.

Kongregationalismen grundlades i Skotland af
en präst i skotska kyrkan, John Glas, som bildade
en församling i nämnda land 1725. De skotska
kongregationalisterna kallas vanligen Glasoites
efter deras grundläggare. I England och Amerika
kallas de »Sandemanians», efter mr Sandeman.

De skotska kongregationalisterna förenade sig
1798 till en union under namn af »Skotlands
kongregational-union».

Angående läran äro kongregationalisterna
reformerta och öfverensstämma hufvudsakligen med
engelska och skotska kyrkorna i detta hänseende;
men det är med afseende på kyrkoförfattningen,
som de afvika från dem. De anse, att det är orätt,
att kyrkan är förenad med staten och att hon har
något världsligt öfverhufvud. De erkänna endast
Kristus som kyrkans öfverhufvud. Ej häller
erkänna de, att traditioner, fäder, råd, concilier etc.
hafva någon auktoritet öfver en kristens tro. De
anse hvarje särskild församling vara en för sig
själf fristående kyrka, som i alla afseenden skall
hafva rätt att sköta sig själf efter eget godtfinnande 

utan någon inblandning af andra församlingar,
concilier eller enskilda personer.

Inom kongregationalistsamfundet finnas således
hvarken biskopar, superintendenter eller andra
auktoriserade förmän, och ej häller hafva de någon
annan myndighet, såsom synoder eller concilier.
Hvarje församling styr sig själf och afgör alla
frågor genom röstning bland medlemmarna.
Kongregationalisterna äro således »independenter».

Deras präster äro delade i två klasser, äldste
och diakoner. De anse att äldste, pastor och
biskop äro blott olika benämningar på ett och samma
ämbete. Den äldste skall sköta de andliga
förrättningarna inom församlingen, men diakonen eller
diakonerna de världsliga bestyren. Den sistnämnde
skall dessutom tillse de fattiga.

Som ett oeftergifligt vilkor för prästkandidater
bland kongregationalisterna fordras icke, att de
skola vara försedda med afgångsbetyg från någon
af landets högskolor eller universitet; utan
kandidaten behöfver blott hafva ett godt förtroende bland
medlemmarna i den församling, där han skall blifva
predikant. Dock hafva deras präster i allmänhet
genomgått ett af de högre läroverken.
Församlingen väljer själf sin predikant.

Kongregationalisterna vörda mycket sina
pastorer och tro, att det är lika mycket en kristens
skyldighet att lyda och vara undergifven sin
pastor, som ett barn är skyldig att lyda sina
föräldrar, en tjänare sin husbonde och en undersåte
sin konung, nämligen i sådana ting som ej angå

tron och samvetet. Dock är prästen icke
själfhärskande, utan behåller sin makt och sin
ställning blott så länge, som han vandrar evangelium
värdigt och följer de af församlingen uppsatta
statuter.

Fastän kongregationalisterna icke ovilkorligen
fordra, att deras präster skola hafva genomgått en
viss kurs vid något universitet, äro de dock icke
likgiltiga för en vetenskaplig eller bildad uppfostran,
hvilket man kan finna däraf, att de offra ganska
stora summor årligen på skolväsendet.

De utöfva äfven en ganska stor
missionsverksamhet. Årligen utbetalas för
missionsverksamheten och skolsaken omkring 100,000 pund eller
1,800,000 kronor.

Detta samfund har gått framåt både i
Storbritanien och Amerika. Till den skotska
kongregationalist-unionen räknas för närvarande omkring
200 församlingar, hvarförutom i England och Wales
finnas öfver 2,000 sådana.

*

</chapter>

<chapter name="Metodismen.">
<h1>Metodismen.</h1>

Man räknar i allmänhet metodismens
uppkomst från 1738, då en förening bildades i
England. Metodismens grundläggare var Johan Wesley
med tillhjälp af sin broder Charles, hvilka båda
voro präster inom engelska statskyrkan. Själfva


ursprunget till metodismen finna vi i Oxford
omkring 1727. John Wesley var vid denna tid lärare
vid universitetet i samma stad. Hans bror var
äfven där på samma gång. Dessa bröder jämte
några andra kommo öfverens om att samlas vissa
aftnar i veckan för att samtala om andliga ting,
läsa Guds ord och bedja. Flera ynglingar förenade
sig snart med dem. Den lilla flocken tilldrog sig
mer och mer folkets uppmärksamhet, och man
begynte slutligen utmärka dem med åtskilliga
öknamn, såsom »sakramentererna», »den heliga
klubben» och »metodister», hvilket namn förut användts
på en religiös sekt i England.

På samma gång som den nya rörelsen fick
många fiender, vann den äfven många vänner.
1732 förenade sig med dem en ung man, som
sedermera verkade med mycket stor välsignelse bland
dem. Hans namn var Georg Whitefield. Han
skiljde sig dock sedermera från metodisterna, på
grund af att han åter inföll på Calvins lära om
nådevalet. 1734 reste John Wesley öfver till
Amerika och verkade där för själars frälsning, men
kom tillbaka igen 1737.

Den nya rörelsen grep omkring sig mer och
och mer och vann efter blott några år ett stort
antal anhängare, så att 1741 funnos i London
omkring 1,000 medlemmar. Verksamheten inskränkte
sig icke blott till England, utan den sträckte sig
äfven till Skotland och Irland.

1766 planterades metodismen i Amerika
genom Philip Embury, en lokalpredikant från Irland.

Han begynte att tala Guds ord för folket,
hvarigenom flera blefvo väckta. Samma år bildades
en metodistförening i New-York, bestående
hufvudsakligen af emigranter från Irland. Strax fick
Embury en stark hjälp af en kapten i armén vid namn
Webb. Denne predikade både med kraft och
vältalighet. Äfven här rönte metodismen stor
framgång. 1768 byggdes det första metodistkapellet i
Amerika. År 1769 skickade Wesley två
missionärer öfver till nämnda land. Deras namn voro
Richard Boardman och Josef Pillmore, hvilka
verkade med stor framgång i det främmande landet.
Sedermera sändes flera dit, allt eftersom behofvet
påkallade.

De amerikanska metodisterna skilde sig
sedermera från de engelska. Detta skedde 1784, då de
organiserade den s. k. »metodist-episkopal-kyrkan».
De amerikanska metodisterna hafva sedermera
delat sig i flera samfund, såsom m.-e.-kyrkan i södra
staterna, hvilken hyllar slafveriet, en m.-e.-kyrka i
Kanada, whitefieldianer, frimetodister, s. k.
»jumpers», hvilka hoppa rätt upp och klappa händerna
etc. när de vid sina religiösa möten blifva
upplifvade, m. fl. De hafva dock alla i hufvudsak
samma lära, men äro åtskiljda genom kyrkobruk.
M.-e.-kyrkan som har sin härd i Förenta Staterna,
är dock den största.

Metodisternas kyrkoförfattning är en af de
mest egendomliga.

Som ingen annan kyrka hittills ägt, begagnar
hon ett s. k. »resande» prästerskap, d. v. s.,

prästerna eller predikanterna få icke bo kvar alltid,
eller huru länge de vilja, på en plats, utan måste
på befallning af behörig auktoritet flytta nästan
huru ofta som hälst. Längre än 3 år får ingen
predikant stanna på en plats utom i
utomordentliga fall.

Vissa metodistsamfund begagna biskopar,
såsom t. ex. den förut nämnda episkopalkyrkan;
andra åter förkasta bruket af sådana, såsom t. ex.
wesleyanerna. De begagna i stället
superintendenter, som skola hafva uppsikt öfver ett visst antal
församlingar. Deras prästerskap är deladt i två
delar, nämligen i diakoner och äldste, efter den
engelska kyrkans mönster.

Församlingarna äro delade i afdelningar,
kallade klasser, med 12 till 20 och 30 medlemmar i
hvardera. För hvarje klass står en s. k. ledare,
som leder mötena, då klassen samlas. Vid dessa
möten skall hvarje medlem inför ledaren och de
andra församlade bekänna sitt själstillstånd.
Ledaren skall då gå medlemmarne tillmötes med råd
och upplysningar eller trösta dem, allt efter som
omständigheterna fordra. Ett sådant möte har
hvarje klass vanligen en gång i veckan.

Ledaren skall dessutom vaka öfver sina
klassmedlemmar och besöka dem, som äro borta från
klassmötet. Till klassledare tages en af de
insiktsfullaste och allvarligaste medlemmarne.

Församlingarna styras af predikanterna med
tillhjälp af nämnda ledare och andra, som skola
insamla bidrag till kyrkan etc., hvilka kallas

skaffare. Ledare och skaffare sammanträda på kallelse
af församlingens pastor, hvilken tillsammans med
detta möte afgör alla viktigare frågor inom
församlingen. Detta möte samlas vanligen en gång
i kvartalet till en s. k. kvartalkonferens, hvilken
skall afgöra alla lagfrågor inom församlingen, höra
klagomål mot medlemmar och predikanter och
afgöra dem samt upptaga och pröfva uteslutna
medlemmars vädjomål.

Ett annat möte, bestående af alla predikanter
från ett visst större område, sammanträder hvarje
år och kallas årskonferens. Årskonferensen skall
pröfva alla predikanternas kristliga karaktär,
mottaga och afgöra klago- och vädjomål mot och af
predikanter.

Den skall föröfrigt hafva uppsikt öfver alla
församlingarnas intressen inom sitt område. Inför
årskonferensen skola äfven prästvigningarne ske.

Generalkonferensen är den högsta kyrkliga
myndigheten. Den sammanträder hvart 4:de år
och består af både präster och lekmän.

Vilkoren för att blifva präst inom
metodistkyrkan synas, ifrån en viss sida sedt, icke vara
särdeles svåra, men å andra sidan äro de ganska
stränga. De kunna betraktas lätta i det
hänseendet, att prästkandidaterna icke ovilkorligen skola
vara i besittning af akademisk bildning. Men de
äro icke så lätta i annat hänseende. Ingen kan
blifva präst i nämnda kyrka, utan att han af
församlingen blifvit vald till predikant. Har
personen ett sundt omdöme, en god förmåga som talare,

och är det bevisligt, att någon eller några blifvit
väckta eller omvända genom hans verksamhet, och
har han fullmakt på att han blifvit vald till s. k.
lokalpredikant (en yrkesidkare, som predikar vid
vissa tillfällen, då han blir uppmanad därtill) af
församlingen, kan han antagas som predikant på
prof i årskonferensen. Sedan måste han stå på
prof i 2 år, innan han kan blifva ordinerad till
diakon, och vara diakon 2 år, innan han kan blifva
äldste. Visas han icke vara en duglig och nyttig
predikant under dessa profår, blir han icke
ordinerad.

Utom själfva prästerskapet och predikanterna
på prof finnes det äfven andra, som bland
metodisterna äga rätt att tala Guds ord. En klass af
dessa kallas förmanare. För att blifva förmanare
måste personen vara rekommenderad därtill af
ledaremötet eller af sin klass. Utan sådan
rekommendation och fullmakt har han icke rätt att tala
offentligt.

En förmanares skyldighet är att leda
bönmöten och läsa en större eller mindre del af Guds ord
samt att tala något däröfver till uppbyggelse, utan
att därför predika. — Den andra klassen af detta
slags talare är lokalpredikanter. De skola väljas
därtill af församlingen, och efter examen inför
kvartalkonferensen i läran få de fullmakt att
predika i församlingarna. Denna fullmakt skall sedan
förnyas hvarje år vid den fjärde kvartalkonferensen.
Hvarken förmanaren eller lokalpredikanten har
någon lön, utan de äro vanliga yrkesmän, som tala

och predika, när de blifva anmodade. En
lokalpredikant kan äfven blifva prästvigd. Men han
måste tjänstgöra som lokalpredikant i fyra år,
innan han kan blifva ordinerad till diakon, och likaså
måste han vara diakon i fyra år, innan han kan
blifva lokaläldste.

En person, som vill blifva medlem i
metodistkyrkan, måste först stå på prof i 6 månader, om
han ej förut varit ansedd för en sann kristen. Sedan
personen stått på prof i 6 månader, och om han
då kan rekommenderas af sin klassledare att blifva
intagen i full förening eller som medlem, skall han
intagas. Denna intagning sker inför församlingen,
då den, som intages, måste högtidligt bekänna,
att den tror metodistkyrkans lära och förbinda sig
att låta sig styras efter samma kyrkas regler.

Villkoret för att få blifva och vara
profmedlem är att af hjärtat förbinda sig att genom Guds
nåd hålla de s. k. allmänna reglerna. Dessa regler
innehålla 3 hufvudpunkter, nämligen att man skall
fly allt slags ondt; att man skall göra allt godt
man kan; att man skall begagna nådemedlen.

Metodisternas lära är framställd i 25
trosartiklar. De afvika i sin öfvertygelse från lutherska
kyrkans lära i blott fyra punkter. Först angående
dopet, ty de tro icke, att barnet ovilkorligen födes
på nytt i dopet och därigenom göres till Guds
barn; utan de lära, att barnet förut är Guds barn
i kraft af Jesu försoningsdöd. För det andra lära
de angående nattvarden, att kommunikanten
endast på ett andeligt sätt genom tron anammar



Kristi lekamen och blod. För det tredje förneka
de, att Kristus nedsteg till helvetet. Och för det
fjärde skilja de sig från den lutherska läran
angående helgelsen. Metodisterna tro och lära, att
människan redan i detta lifvet måste blifva renad
äfven från all inneboende synd, arfsynden icke
undantagen, om hon skall kunna blifva salig.

Metodisterna hafva verkat med stort nit och
stor framgång. Kanhända mer än något annat
kyrkosamfund hafva de öfvat missionsverksamhet.
Genom deras verksamhet hafva både folket på
Söderhafsöarne och dess öfverhet blifvit kristna.
En del af dem voro människoätare, när metodisterna
begynte sin verksamhet där, men nu sitta de
ödmjuka vid Frälsarens fötter. De hafva föröfrigt
utöfvat missionsverksamhet nästan öfver hela jorden.

Vid John Wesleys död 1791 uppgick
metodisternas antal till 80,000. Episkopalkyrkan i
Amerika räknar nu öfver en och half million
medlemmar. Södra metodist-episkopalkyrkan har
dessutom 3,867 pred. och 834,000 medlemmar. I
Storbritanien uppgår metodisternas antal till cirka
440,000 med omkring 2,200 aflönade präster, och
om man räknar alla predikanterna, som icke hafva
någon lön, uppgår predikanternas antal till cirka
10,000. Antalet af alla metodister i världen
uppgick 1881 till 4,689,183.

Metodismen är genom söndringar delad i
många fraktioner, hvilkas namn, utom de förut
nämnda, och statistiska förhållanden här nedan
uppgifvas:

<table o>
<td c><i>Nya metodistföreningen.</i>
<td>Predikanter 183 och medlemmar 31,650.
<td>
<td c><i>Bibelkristna.</i>
<td>Predik. 306 och medlemmar 33,370.
<td>
<td c><i>Primitivmetodister.</i>
<td>Predik. 1,246 och medlemmar 193,530.
<td>
<td c><i>De förenade metodistfriförsamlingarne.</i>
<td>Predik. 450 och medl. 88,418,
<td>
<td c><i>Wesleyanska reformföreningen.</i>
<td>Predik. 18 och medl. 7,755.
<td>
<td c><i>Oberoende metodister.</i>
<td>Medl. 4,743.
<td>
<td c><i>Metodist-protestant-kyrkan.</i>
<td>Predik. 1,314 och medl. 113,405.
<td>
<td c><i>Evangeliska föreningen.</i>
<td>Predik. 893 och medl. 112,700.
<td>
<td c><i>Den förenade brödraförsamlingen.</i>
<td>Predik. 2,196 och medl. 157,835.
<td>
<td c><i>Primitiv-metodistkyrkan i Amerika.</i>
<td>Predik. 196 och medl. 3,372.
<td>
<td c><i>Wesleyanska metodistkyrkan i Amerika.</i>
<td>Predik. 250 och medl. 25,200.
<td>
<td c><i>Frimetodister i Amerika.</i>
<td>Predik. 271 och medl. 12,970.
</table>

<table o>
<td c><i>Afrikanska metodist-ep.-kyrkan i Amerika.</i>
<td>Predik. 1,418 och medl. 217,976.
<td>
<td c><i>Afrikanska metodist-ep.-zion-kyrkan i Amerika,</i>
<td>Predik. 1,500 och medl. 193,400.
<td>
<td c><i>Färgade metodist-ep.-kyrkan i Amerika.</i>
<td>Predik. 638 och medl. 112,983.
<td>
<td c><i>Unierade amerikanska met.-ep.-kyrkan</i> (färgade).
<td>Predik. 101 och medl. 2,572.
<td>
<td c><i>Kongregationalmetodister.</i>
<td>Predik. 24 och medl. 12,550.
<td>
<td c><i>Metodist-ep.-kyrkan i Canada.</i>
<td>Predik. 267 och medl. 27,285.
<td>
<td c><i>Britiska met.-ep.-kyrkan i Canada.</i>
<td>Predik. 41 och medl. 2,121.
</table>

Inalles 22 fraktioner.

På senare tiden hafva metodisterna äfven
utsträckt sin verksamhet till vårt land. Vi kunna
säga, att deras verksamhet här fortgått i tjugosex
år. Pastor Witting, som tillhörde
metodist-ep.-kyrkan i Amerika, blef sänd hit 1867 för att
begynna verksamheten i Sverige. Sedan dess hafva
de hitsändt till vårt land omkring 80,000 kronor
årligen för evangelii predikan. Summan har dock
varit något mindre på senare tiden. Att deras
frikostighet och ansträngningar icke varit förgäfves


visar oss deras statistik vid nyåret 1884, hvilken
räknar 11,959 medlemmar, 70 predikanter i
missionens tjänst och 66 kapell.

*
</chapter>

<chapter name="De förenade bröderna.">
<h1>De förenade bröderna.</h1>

De »förenade bröderna» eller, som de
vanligtvis kallas, »brödraförsamlingen», är en lemning af
böhmiska och märiska bröder. De förenade
brödernas eller brödraförsamlingens uppkomst räknas
egentligen från 1727, då de, boende på grefve
Zinzendorfs gods Bertholsdorf i Lausits,
organiserade sig till en församling, grundad på bestämda,
förut uppsatta statuter, kallade »broderlig
öfverenskommelse». Det nya samfundet tog sig namnet
»De förenade bröderna».

På inbjudning af grefve Zinzendorf nedsatte
sig de hårdt förföljda bömiska och märiska
bröderna på hans gods 1722, där de funno en fristad
och bildade en koloni, som kallades »Herrnhut».

Hvad brödraförsamlingens kyrkoförfattning
angår, så är hvarje enskild församling fri och
oberoende af de andra och äger att efter eget
godtfinnande sköta sina angelägenheter. Dock stå de
under öfverinseende af en styrelse, som kallas
föreningens eller unionens styrelse, hvilken i England
och Amerika sköter sin administration genom
provinsial-styrelser. Hela samfundet styres af



»föreningens äldstes konferens», som skall hafva
inseende öfver alla samfundets angelägenheter, hvilka
äro af en allmän natur, såsom att tillsätta präster
för de särskilda församlingarna (i England och
Amerika är dock detta öfverlämnadt till
auktoriteter, som äro lokaliserade i dessa länder); att
sköta missionsgöromålen, eller med andra ord att
utsända missionärer och sörja för deras underhåll;
att sörja för öfveråriga präster och deras hustrurs
underhåll; att vaka öfver skolorna och deras
verksamhet.

De enskilda församlingarna styras af en äldste
tillika med en komité af manliga medlemmar, hvilka
genom röstning väljas af församlingen.

Hvarje församling skall sörja för att en lokal
finnes för offentlig gudstjänst att prästerna få sitt
ordentliga underhåll, att församlingens skolor och
andra institutioner skötas väl och underhållas. Den
skall äfven vaka öfver den goda ordningens
upprätthållande etc.

Brödraförsamlingens präster äro delade i 3
klasser, diakoner, äldste och biskopar.

Angående läran sluter sig brödraförsamlingen
närmast till den lutherska, ty den erkänner
augsburgiska bekännelsen.

Brödraförsamlingen erkänner dock icke hvarje
del af augsb. bekännelsen utan undantag på samma
gång som den icke uppsatt någon särskild för
densamma egendomlig trosnorm, utan bygger sin
bekännelse endast på sådana läropunkter, som äro
antagna af alla kristliga kyrkosamfund. Dock

sluter den sig närmast till den augsburgiska
bekännelsen.

Märker man någon egendomlighet i läran, så
består den däri, att de förenade bröderna mer än
något annat samfund i sina böcker och
predikningar framhålla Kristi lidande, utgjutna blod och
död för oss. De åsidosätta, åtminstone till en del,
framhållandet af lagen och Guds fordringar på
människan och framhålla så mycket mer Kristi
uppoffringar och lidande, hvarigenom de tänka
uppväcka ånger öfver synden hos den ogudaktige
samt genkärlek i hans hjärta till Gud, hvilkens
kärlek till världen framstår så glödande i Kristi
lidande och död. De betrakta mindre Kristi död
som en försoning för våra synder än som en Guds
kärleksyttring, hvarigenom han ville visa världen
sin kärlek till densamma.

De förenade brödernas samfund har flera eller
färre församlingar i nästan alla europeiska länder.
Äfven här i Sverige hafva de församlingar på
åtskilliga ställen. Talrikast äro de i England,
Amerika och Tyskland.

Brödraförsamlingen har äfven utöfvat stor
missionsverksamhet. Den har missionärer på många
ställen i alla världsdelarne. Missionärernas antal
uppgår till 300 eller däröfver, och hedningarne,
som genom dem blifvit omvända, uppskattas till
70 à 80,000.

Brödraförsamlingen har kanhända mer än
något annat samfund rönt välvilja och sympati hos
andra kyrkosamfund. Det finnes väl knappt

något protestantiskt samfund, som visat afvoghet mot
eller förföljt densamma. De hafva alla erkänt
brödraförsamlingens medlemmar som bröder och med
sin umgängelse vittnat, att munnens ord hafva
varit en tolkning af hjärtats känslor. Orsakerna till
att de blifvit af andra kyrkosamfund mer tolererade
än andra kyrkor, är väl å ena sidan den, att de
mer än andra samfund varit förföljda under långa
tidsperioder, under hvilket de dock bibehållit sin
gudsfruktan och förtröstan till sin Gud, och å
andra sidan, att de icke genom någon egendomlig
trosbekännelse utmanat någon mot sig, som haft
nit om Gud och lärans renhet; utan i stället
antagit som trosnorm endast det, som antages af
alla kristna kyrkosamfund. En annan
omständighet som gjort, att dessa bröder blifvit så vänligt
och kärleksfullt bemötta, är den, att de själfva
umgåtts så med bröder af andra samfund. De hafva
visserligen gjort motstånd ibland, då man hotat
att tillintetgöra dem genom hårda och långa
förföljelser; men de hafva icke anfallit. De hafva
icke sökt utrota andra samfund för att så mycket
mer kunna befrämja deras egen sak; utan de hafva
gärna sett, att andra deltagit med dem i
evangelisations-arbetet och hjälpt dem att sprida sanningens
ljus till de i mörkret varande.

*

</chapter>



<chapter name="Baptisterna.">
<h1>Baptisterna.</h1>

Denna kyrkliga riktning uppstod inom
independenternas sekt, som återigen utgjorde en afdelning
af puritanerna, hvilka under drottning Elisabets
regering separerade från den engelska kyrkan.
Independenterna drifva den satsen, att hvarje
särskild församling skall vara fullkomligt oberoende
af den andra samt befriad från presbyteriers och
synoders förmynderskap; men baptisterna, som
uppväxte i independenternas jordmån, gingo ännu
längre och påstodo att hvarje individ skall vara
fullkomligt fri i religiöst hänseende, så att den själf
skall välja i alla hänseenden, då det gäller
trosfrågor och religiösa bruk, och att människan
följaktligen icke skall döpas som barn utan först som
fullvuxen, då hon själf kan välja, om hon vill blifva
kristen eller icke. År 1608 stiftades den första
baptistförsamlingen i England.

Baptisterna äro ej samma parti som
anabaptisterna, hvilka lefde under Luthers tid; ty de hafva
intet mer gemensamt med dem, än att de
förkasta barndopet.

Baptisterna äro söndrade i många afdelningar
efter de olika åsikter, som uppkommit och vunnit
stadga bland dem. Vi vilja här nedan anföra de
olika riktningarne.

</chapter>
<chapter name="Engelska baptister">
<h2>Engelska baptister.</h2>

De engelska baptisterna äro delade i två stora
afdelningar: partikular- och general-baptister.
Partikularbaptisterna tro, att Kristus lidit för blott en
del af människosläktet, nämligen de utkorade. De
hylla således utkorelseläran och äro i detta fall,
hvad man brukar kalla, calvinister.
Generalbaptisterna tro däremot, att försoningen är allmän, att
Kristus dödt för alla människor.

Generalbaptisterna äro återigen delade i den
gamla och nya föreningen. Den nya föreningen
går framåt, under det den gamla nästan utdött.
Partikularbaptisterna äro mycket talrikare än de
andra.

De engelska baptisterna äro vidare delade med
afseende på skiljaktighet i åsikt om vilkor för
delaktighet i kommunionen i två stora fraktioner —
fria och stränga kommunionister. De förra tillåta
äfven andra kristna, som icke äro baptister, att
deltaga med dem i firandet af Herrens nattvard,
hvaremot de senare endast gifva tillträde åt
verkliga baptister, d. v. s. sådana, hvilka blifvit döpta
som äldre, att deltaga i firandet af Herrens
nattvard. En del af de fria baptisterna mottaga till
och med sådana, hvilka icke blifva döpta som
äldre, som medlemmar i sitt samfund; men den
största delen af dem mottaga icke andra som
medlemmar än sådana, hvilka äro döpta till baptister,
hvaremot de lämna dem, som annars besöka deras


gudstjänster och äro deras vänner, tillträde till
deras månadtliga sammankomster.
</chapter>

<chapter name="Skotska baptister">
<h2>Skotska baptister.</h2>

I Skotland har en särskild klass af baptister
länge existerat under namn af skotska baptister.
Med undantag af dopet hysa de nästan samma
tänkesätt som de gamla skotska independenterna.
Dr Gill anses vara grundläggaren af den skotska
baptismen.

De skotska baptisterna äro calvinister, hvarför
de hufvudsakligen skilja sig från de engelska
partikularbaptisterna med anseende till kyrkobruk.
Angående kyrkoförfattningen äro de
kongregationalister.

Hvarje församling är fri och oberoende af den
andra samt af synoder och andra kyrkliga
auktoriteter. Hvarje söndag samlas medlemmarne till
predikan eller för att höra skrifterna föreläsas samt
för att fira Herrens nattvard. Det är äfven hvem
som helst af deras medlemmar tillåtet att hålla
böner och förmaningstal vid de offentliga
gudstjänsterna. De begagna äfven kärleksfäster.
Dessutom använda de bruket att gifva hvarandra
kärlekskyssen samt att två hvarandras fötter. De
äta icke blod eller kött, som icke blifvit befriadt
från blodet.

De skotska baptisterna hafva föröfrigt visat
prof på allvar i deras religion, äfven i det yttre;


ty yppighet i klädedräkt etc. betraktas af dem,
såsom ovärdigt kristna.
</chapter>

<chapter name="Frivilliga eller fribaptister">
<h2>Frivilliga eller fribaptister.</h2>

Denna gren af baptister uppkom först i
Amerika. Den första församlingen bildades 1780. Dess
grundläggare var Benjamin Randall, som föddes i
Newcastle 1749 och blef i sitt 22:dra år omvänd
genom Georg Whitefield. Han döptes 1776 och
ingick i calvinistförsamlingen i Berwick. Randall
var en man med stora talanger och utrustad med
en stor del af andens kraft. Han predikade en fri
och full frälsning samt betonade, att hvarje
människa har frihet att vilja och handla. Han lärde
i motsats till calvinist-baptisterna, att Kristus lidit
för alla samt att han inbjuder alla att komma och
få nåd. Detta var hufvudinnehållet af hans lära,
och dessa åsikter karaktärisera äfven
fri-baptistsamfundet. Den nya sekten rönte stort motstånd
hos många, isynnerhet hos calvinist-baptister, men
den blef äfven omfattad af många. Vid Randalls
död 1808 hade samfundet tillväxt i stor skala och
har äfven sedan gjort stora framsteg, så att det
nu har utbredt sin verksamhet nästan öfver hela
Amerika.

Församlingarna styras af deras predikanter i
förening med vissa af de mest framstående
församlingsmedlemmarne. I spetsen för flera församlingar
står ett kvartalmöte, som består af predikanter och
åtskilliga medlemmar från församlingarna.


Kvartalmötet skall öfvervaka församlingarnas allmänna
intressen inom sitt område. Ett årligt möte, som
omfattar flera kvartalmöten, blef sedermera
organiseradt. Detta består af delegerade från
kvartalmötena. 1827 bildades en generalkonferens, som
består af delegater från årsmötena och som har
till uppgift att vaka öfver hela samfundets allmänna
intressen, såsom skolor, missionsverksamhet, lagar
och regler för detsamma etc.

Fri-baptisterna underhålla missionsverksamhet
på flera ställen i Hindostan, förutom det att de
hafva en missionsförening för hemmissionen. Denna
missionsförening underhåller verksamhet
synnerligast i Västern.
</chapter>

<chapter name="Fri-kommunion-baptister">
<h2>Fri-kommunion-baptister.</h2>

Själfva upphofsmannen till detta samfund torde
George Whitefield vara, ty då han för sin
gudsfruktan och sitt kristliga allvar blef afsatt från sitt
ämbete, som lärare, begynte han att predika för
folket utom kyrkan i privata hus och i fria luften.
Hvar han gick fram, uppstodo stora väckelser, och
af dessa, som då blefvo omvända, bildades
sedermera baptistförsamlingar, som tilläto fri
kommunion, d. v. s., de tilläto andra kristna, som icke
voro baptister, att deltaga med dem i nattvarden.
De hafva således i detta stycke samma åsikt som
fri-kommunionisterna. Församlingarne förenade sig
1785 till den s. k. graton-union-konferensen.

Denna riktning vann allt fler anhängare icke


blott i England utan äfven i Amerika. 1825
bestod samfundet af 2,142 medlemmar utom dessa,
som tillhörde missionerna i Amerika. 1821
inlämnades till fri-kommunionbaptisterna ett förslag af
fribaptisterna om en union mellan dessa båda
samfund. Detta förslag gick dock icke igenom, men
1841 kom dock en sådan union till stånd, då både
frikommunion- och fribaptister blefvo förenade till
en samfundskropp.
</chapter>

<chapter name="De gamla skolbaptisterna">
<h2>De gamla skolbaptisterna.</h2>

Dessa baptister, missnöjda med den moderna
baptismen, säga sig hafva gått tillbaka till de
äldsta baptisternas ståndpunkt. De försvara läran om
nådevalet och en partiell försoning. Detta slag af
baptister är icke talrikt.
</chapter>

<chapter name="Sex-grundsats- eller sex-princip-baptister">
<h2>Sex-grundsats- eller sex-princip-baptister.</h2>

Dessa baptister äro äfven arminianer i åsikten
om utkorelsen och försoningens utsträckning, d. v. s.,
de förkasta den calvinistiska utkorelseläran och
påstå att försoningen skedde för alla. De äro
således generalbaptister. De kallas
sex-princip-baptister tillfölje af de sex grundsatser, som de tagit
ur de tre första verserna af Ebr. 6:te kapitel, hvilka
satser de anse utgöra själfva grundvalen för den
genom Kristus uppenbarade planen angående
syndares frälsning, och utgöra på samma gång
grunden för dessa baptisters system. De nämda


bibelverserna lyda sålunda: »Därför vilja vi låta bestå
den lärdom, som lyder på begynnelsen till ett
kristligt lefverne och taga det före, som till
fullkomligheten drager, icke på nytt läggande
grunden till bättring af döda gärningar till tron på
Gud, till döpelsen, till lärdom, till händers
påläggning, till de dödes uppståndelse och till den eviga
domen; och det vilja vi göra, om Gud annars det
tillstäder.»

Ur dessa citerade verser draga de följande
sex grundsatser eller läropunkter, nämligen bättring
från döda gärningar, tron på Gud, läran om dopet,
händers påläggning, uppståndelsen från de döda
och den eviga domen.

Den största egendomligheten hos dessa
baptister är att de tillåta ingen blifva medlem i deras
samfund, utan att den inför församlingen blifvit
intagen medels händers påläggning. De fästa lika
stor vikt vid detta som vid dopet.

Dessa baptister tillåta icke, att deras
predikanter få en viss bestämd lön. De äro äfven i
allmänhet mot nykterhetsverksamheten,
moralreformen och anti-slafveriföreningarna. De hafva ej
heller utöfvat någon missionsverksamhet.
</chapter>

<chapter name="De tyska baptisterna eller bröderna">
<h2>De tyska baptisterna eller bröderna.</h2>

Dessa baptister emigrerade från Tyskland till
Amerika mellan 1718 och 1730. De kallas i
allmänhet »dunkers», men hafva själfva tagit namnet
»bröderna» i anledning af Jesu ord i Matt. 23: 8:


»En är eder mästare, Kristus, men i ären alla
bröder.»

Vi vilja framställa ett utdrag ur ett historiskt
verk om de amerikanska baptisterna, publiceradt
år 1770. — De kallas af tyskarne »tunkers» till
skillnad från menoniterna, som äfven kallas
baptister. De kallas tunkers af tunken, som betyder
doppa. De kallas äfven på engelska »sops», som
äfven betyder doppa. Dessutom kallas de tumblers
tillfölje af det sätt, de begagna vid dopet,
nämligen att låta personens hufvud komma först i
vattnet, då den döpes. Man såg detta folk i Amerika
första gången i slutet af 1719, då omkring 20
familjer landade i Filadelfia, hvarifrån de sedan spridde
sig till olika delar af landet. Den första
församlingen bildades i Swartzenau i Tyskland 1708.
Men som svåra förföljelser utbröto mot dem,
tvungos de att emigrera, hvarvid somliga reste till
Amerika och andra till Holland.

Utom deras egna sätt vid förättandet af
dopet, igenkännas de af deras anslutning till
generalbaptisterna angående nådevalet och försoningens
utsträckning; af deras enkelhet i klädedräkt och
tal, alldeles så, som kväkarne, hvilka de äfven likna
däri, att de ej begå ed inför rätta och ej häller
ingå i krigstjänst. De vilja föröfrigt icke inställa
sig för domstol och ej heller taga ränta på utlånta
penningar. I början var det ej tillåtet att taga
ränta, men på senare tiden är det dock medgifvet,
oaktadt en del icke alls vilja taga någon ränta.
Andra återigen anse endast det vara orätt att taga

ränta af fattiga bröder. De begagna i allmänhet
skägg.

Den första dagen i veckan helgas som
sabbatsdag. Firandet af Herrens nattvard är förenadt med
kärleksfäst, fottvagning och gifvande hvarandra
högra handen som tecken på broderskap. De smörja
äfven sina sjuka med olja, för att de skola blifva
friska. Då en person döpes, skall han stå på sina
knän i vattnet, hvarefter han neddoppas med
hufvudet före. Men dopakten skall försiggå under
bön och under det att predikanterna hålla sina
händer på dopkandidatens hufvud.

De hafva samma kyrkoförfattning som de
engelska baptisterna med undantag af, att hvem som
helst har rätt att stiga upp och tala vid defas
sammankomster. De begagna både diakoner och
diakonissor, hvilka hafva rätt att tala i församlingen.

Sitt underhåll mottaga deras predikanter som
gåfvor och ej som lön, ty de få icke något
bestämdt underhåll.

Denna sekt är nu utbredd nästan öfverallt i
den amerikanska unionen, men talrikast äro de i
Pensylvanien, Maryland, Ohio, Virginien och
Indiana. Deras största församlingar räkna 2 à 300
medlemmar. Hvarje församling har två eller tre
predikanter och stundom ännu fler. När de skola
resa och predika, äro de två tillsammans, och det
händer ofta, att den ene predikanten talar på
engelska och den andra på tyska samtidigt till en
och samma församling.

De begagna äfven äldste och biskopar.

Biskopen skall resa omkring för att predika och taga
kännedom om förhållandena inom församlingarna.
Dessa baptister hafva föröfrigt namnet om sig
att vara stilla och ödmjuka kristna. De hafva
äfven därför blifvit kallade »harmless tunkers» — d.
v. s., menlösa tunkers.
</chapter>

<chapter name="Sjundedagsbaptister">
<h2>Sjundedagsbaptister.</h2>

Denna gren af baptister har fått ofvananförda
namn till följd däraf, att den helgar lördagen som
sabbat i stället för söndagen. Den uppkom först
i England, men man vet ej bestämdt vid hvilken
tid. Man har påstått att, när Anglo-sachsarne
kommo öfver till England, några bland dem voro
sjundedagsbaptister. Detta torde dock vara mer
osäkert än säkert. Dr Chambers säger om dem,
att de uppkommo i femtonde århundradet; men
man har ingen säker underrättelse om dem förr
än 1650. 1668 funnos nio eller tio
sjundedags-baptistförsamlingar förutom åtskilliga individer, som
voro spridda här och där. Vid denna tid blefvo
de mycket förföljda och flera af deras predikanter
blefvo kastade i fängelse, där en del dogo och en
del blefvo på det grymmaste sätt dödade. Några
flydde ur landet och andra stannade kvar. — För
närvarande finnas blott några små
sjundedags-baptistförsamlingar i England.

De hafva äfven spridt sig till Amerika, hvarest
den första församlingen bildades 1681. Äfven där
rönte de till en början stor förföljelse.


I Förenta Staterna finnas nu omkring 50
församlingar, 40 ordinerade präster och 6,000
kommunikanter. De begagna sluten kommunion.

Missionssaken har ej häller af dessa blifvit
förbisedd; ty de underhålla missionsverksamhet både
i deras eget hemland samt i främmande länder
och bland judarne.

Det finnes således icke mindre än 12 olika
slag af baptister, hvilka alla äro i ett eller flera
afseenden skilda från hvarandra; men på samma
gång äro de alla i ett par läropunkter, nämligen i
deras uppfattning om dopet och sättet vid
förrättandet af detsamma. Alla förkasta de barndopet
och antaga endast det vara ett giltigt dop, som
sker medels nedsänkning eller neddoppning.

För omkring 30 år sedan uppträdde baptismen
äfven i vårt land. I början hårdt förföljda —
t. o. m. med fängelse och landsförvisning —
kämpade sig dock baptisterna igenom dessa
svårigheter med tålamod och gudsfruktan. Deras
verksamhet i vårt land har varit vårt folk till nytta
både för tid och evighet. — I början af 1884 hade
de 371 församlingar i landet med ett medlemantal,
som uppgick till 25,277.

De svenska baptisterna äro i allmänhet
arminianer med afseende på läran om nådevalet, d. v. s.,
de tro, att Kristus lidit och dött för alla, och att
ingen är på förhand af Gud bestämd att gå
förlorad, utan att möjlighet finnes för hvarje människa
att blifva frälst.


Många baptistpredikanter i vårt land äro dock
calvinister; d. v. s., de hylla läran om nådevalet.

Enligt statistiken vid samma års början uppgå
baptisterna i främmande länder till följande antal:

<table>
<td>I Europa utom Sverige   <td r>307,914
<td>I Norge                 <td r>1,030
<td>I Förenta staterna      <td r>1,065,198
<td>I det öfriga af Amerika<tab><tab><td r>96,558
<td>I Afrika                <td r>1,782
<td>I Asien                 <td r>57,635
<td>I Australien            <td r>11,439
<td 2 r>----------------------------
<td r>                 Summa<td r>1,566,833
</table>

*

</chapter>

<chapter name="Morisonismen.">
<h1>Morisonismen.</h1>

Den religiösa sekt, som bär detta namn,
uppstod i Skotland för icke så många år sedan.
Grundläggaren till densamma var James Morison, förut
präst i den förenade secession-kyrkan. Efter
honom har samfundet fått sitt namn. Han predikade
med nit och värme, erbjudande alla syndare
frälsning genom Jesus. Stora väckelser uppstodo, och
många fingo den frid, som världen icke gifva kan.
Men som hans åsikter afveko betydligt från den
kyrkas, till hvilken han hörde, blef han utsatt för
förföljelser. I synnerhet blef han anklagad för
åsikter, som han uttalade i en traktat, hvilken han
utgaf med titeln: »Frågan, 'hvad skall jag göra
att jag måtte blifva salig', besvarad af en
filantrop.» Han anklagades förfäktandet af en orätt
lära. Han lärde att försoningen sträcker sig till
alla människor; att den, som tror på Kristus, är
medveten om att han har denna tro; att människan
äger förmåga att tro på Kristus, emedan Gud
gifvit hvar och en denna förmåga; att bättring
innebär sinnesförändring, och att på denna förändring
i sinnet följer sorg öfver synden, kärlek till Gud
etc.; att rättfärdiggörelse icke är det samma som
förlåtelse för synden, och att ingen behöfver gå
förlorad för Adams synd.

Då han fortfarande höll fast vid dessa åsikter,
blef han 1841 afsatt från prästämbetet, hvilket snart
blef flera af hans ämbetsbröders lott, hvilka hyste
samma åsikter som han. De flesta medlemmarne
af de afsattes församlingar följde med sina lärare
och organiserade sig till ett samfund, kalladt den
evangeliska unionen, till hvilken äfven många
andra kristna slöto sig. Detta samfund har äfven
haft att glädja sig af framgång i sitt arbete,
hvilket vi tro är ett Gud behagligt arbete.
Församlingarna hafva betydligt tillväxt både i antal och
storlek. Samfundet räknar för närvarande omkring
50 präster jämte ett motsvarande antal medlemmar.

*

</chapter>
<chapter name="Irvingianismen">
<h1>Irvingianismen</h1>
</chapter>
<chapter name="eller den apostoliska kyrkan">
<h2>eller den apostoliska kyrkan.</h2>

Detta samfund benämnes efter dess
grundläggare, Edvard Irving, predikant vid en skotsk
presbyteriansk församling i London; men det namn,
som det själf tagit sig, är den »apostoliska kyrkan.»

Samfundet grundlades 1832 af nämde Irving.
Anledningen till de händelser, som voro förenade
med samfundets uppkomst, äro i korthet följande:

Under vintern 1829 och 30 höll Irving en
serie af föredrag i London öfver ämnet »den
Helige Andes gåfvor.» Han påpekade då de
utomordentliga gåfvor, som voro gifna åt de första kristna,
nämligen att bota sjuka, att profetera och tala med
främmande tungomål, samt framställde, huruvida
dessa gåfvor voro gifna till kyrkan för blott en
kort tid, eller om de skulle fortfarande finnas inom
henne. Han kom då till det resultatet att alla
dessa gåfvor voro ämnade att för all framtid ägas
af kyrkan, och att det icke är Herren, som tagit
dem ifrån henne, utan att hon själf förlorat dem
genom sitt syndiga lif. Under det dessa föredrag
höllos, uppstodo rörelser i samma syfte i
Port-Glasgow i västra Skotland. Man påstod, att
åtskilliga där hade fått gåfvan att bota sjukdomar
och att tala främmande språk, alldeles såsom
förhållandet var i den första kristna kyrkan.
Underrättelserna från Glasgow åstadkommo stora rörelser


bland Irvings egna församlingsmedlemmar.
Åtskilliga hade varit till Glasgow och själfva sett
tilldragelserna därstädes, och de betraktade dem som
Herrens verk. Irving inbjöd en mrs Caird,
hvilken var en af dem i Glasgow, som undfått de
största gåfvorna, att komma till London. Hon
kom och visade, att ryktet från hennes hembygd
var ingen dikt. Flera af Irvings
församlingsmedlemmar, som trodde, att det var Guds verk,
samlades gång efter annan för att bedja om dessa
gåfvor, och när någon fick dem, betraktade Irving
deras tal som Herrens röst och erkände, att Gud var
uti dem.

Dessa företeelser förekommo till en början
endast på enskilda möten; men en söndagsförmiddag
blef Irving afbruten i sitt tal af en «begåfvad»
person, hvarvid han, nämligen Irving, icke kunde
längre »motstå eller förhindra Guds röst i hans
eget tempel», som han själf uttryckte sig. Sedan
blef det de »begåfvade» — som voro utrustade
med Andens utomordentliga gåfvor — tillåtet att
tala när som hälst vid de offentliga gudstjänsterna.

Man försökte sedermera visa nödvändigheten
af att få en apostolisk församling, ett tempel, där
Herren kunde verka genom sin Ande, en kyrka,
som styrdes af apostlar, profeter, evangelister och
pastorer.

Den apostoliska kyrkan framställer som sin
uppgift att hela, förbinda och göra till ett alla de
kringspridda fragmenten af Kristi kyrka. Meningen
är, att alla de olika grenarne af Kristi kyrka äro

förenade i ofvannämda samfund, hvilket
irvingianerna tro vara den ursprungliga apostoliska
kyrkan, såsom pånyttfödd. Den apostoliska kyrkan
har äfven en annan uppgift, nämligen att förbereda
sina medlemmar på Kristi ankomst, hvilken de tro
vara nära förestående; icke att han skall komma
till den yttersta dagen, utan för att i synlig måtto
regera med sitt folk i tusen år, vid hvilken
tidpunkts inbrott alla, som dött i tron skola uppstå.
De anse som sin plikt att göra människorna
beredda på denna hans ankomst, så att de såsom
en ren jungfru måtte kunna möta honom.

Irvingianerna begagna nästan samma kult som
i alla tider varit begagnad i katolska kyrkan. Men
sådana religiösa bruk, som uppkommit i katolska
kyrkan på den senare tiden, begagna de icke.

Den första och sista timmen på hvarje dag
ägnas af de rättroende att dyrka och tillbedja Gud.
De göra äfven bön kl. 9 på f. m. och 3 på e. m.
Herrens nattvard hålles hvarje söndag.

Kyrkor och inventarier, som begagnas vid
gudstjänsterna, äro lika med dem, som begagnas
i katolska kyrkan.

Den apostoliska kyrkan påstår sig äga samma
andliga ämbeten som den första kristna
församlingen. Den har därför, som vi förut nämnt,
apostlar, profeter, evangelister och pastorer.
Uppkomsten af apostlaämbetet bland dem gick till på
följande sätt:

På ett bönemöte förklarade en af profeterna
(en som fått profetians gåfva), att en af de

närvarande skulle vara apostel. Han anbefaldes då
detta ämbete under händers påläggning. Någon
tid därefter blef på liknande sätt en, som förut
blifvit vald till »evangelist», tillsatt till apostel.
Vid samma tid blef E. Irving, som förut blifvit
afsatt från sitt ämbete inom skotska kyrkan,
förbjuden af de med dessa öfvernaturliga gåfvor
utrustade personer att förvalta sakramenten och
tilläts endast att predika. Han underkastade sig
äfven detta med ödmjukhet. Han blef dock
sedermera kallad af en profet och ordinerad af en apostel
till »ängel» eller förste pastor för församlingen i
Newman-street.

Redan 1835 hade detta nya samfund 12
apostlar. Men dessa kunna dock icke bevisa sin
gudomliga sändning genom tecken och under som de
första apostlarne. Irvingianerna anse sina apostlar
vara länken mellan Kristus i himmelen och
kyrkan på jorden. De tro vidare, att Gud
uppenbarar sina hemligheter för dem, och att de sedan
genom änglarne skola uppenbara dem för
församlingen. Endast apostlarne äro ansedda att kunna
uttyda profetiorna, hvarför äfven änglarna skola
framställa för dem sådana punkter, som varit
föremål för diskussion inom församlingarna, för att af
dem rätt tolkas. De anses äfven kunna meddela
den Helige Ande genom händers påläggning. Denna
gåfva fingo de först 1847, då både änglar, präster
och diakoner (sådana som handhafva de ekonomiska
bestyren och hafva vården öfver de fattiga) öfver
hela samfundet fingo den Helige Andes gåfva

genom händers påläggning af apostlarne. Vid samma
tillfälle mottogo på liknande sätt alla medlemmar
denna gåfva, hvilket hette, att de blefvo »beseglade
med lefvande Guds insegel på deras pannor».
Ifrån denna tid hafva alla medlemmar blifvit
beseglade på samma sätt. Det anses, att personen
därigenom blir utrustad med profetians gåfva samt
med gåfvan att tala med tungomål.

Under det aposteln håller sina händer på
personens hufvud, uttalar han dessa ord:

»Mottag den Helige Ande i Fadrens, Sonens
och den Helige Andes namn! Gud Fader,
allsmäktig, stadfäste och fullkomne dig; besegle dig (här
tecknar aposteln personen på pannan) med Herrens
tecken och insegel och smörje dig med frälsningens
olja till evigt lif!» — När akten är gjord, säger
aposteln vidare:

»Du är döpt, du är helgad, du är smord med
smörjelse från den helige i Fadrens, Sonens och
den Helige Andes namn.»

Hela samfundet styres af ett råd, bestående
af delegater från de särskilda församlingarna.

Irvingianerna hafva samma lära som
katolikerna med afseende på Herrens nattvard. De lära
nämligen, att brödet och vinet vid konsekrationen
förvandlas till Kristi verkliga lekamen och blod,
och att nattvarden är ett offer och således en
försoningshandling. De öfverblifna elementen
förvaras sedan på altarets bord som en symbol af
Herrens närvaro. I följd af denna Herrens närvaro i

detta bröd och vin buga sig medlemmarna, när de
gå ut och in i kyrkan.

Irvingianernas kult är högst ceremonirik. Två
ljus brinna på altaret som en symbol af Guds
närvaro i sina två vitnen, apostla- och profet-ämbetet.
Sju ljus brinna framför altaret som en symbol af
Guds upplysande makt, hvilken uppenbaras genom
ordet och det sjufaldiga äldstesskapet. De begagna
äfven rökelse under bönerna.

Prästerna äro klädda i en särskild skrud, när
de sköta de gudstjänstliga förrättningarna. Denna
skrud består af mässkjorta m. fl. andra prydnader.
De olika färgerna på skrudarne äro icke afsedda
som prydnader utan för att beteckna de andliga
gåfvor, som personen äger. Purpurfärgen
betecknar apostoliska värdigheten, den azurblå profetians,
karmosinfärgen evangelistvärdigheten och den hvita
färgen betecknar det rena och goda förhållandet
mellan pastor och församling.

Samfundet har tillväxt och rönt god
framgång, isynnerhet under den senare tiden. Det har
talrika församlingar i England, Amerika och
Preussen. I Köpenhamn har det äfven en församling.
På senare tiden hafva irvingianerna äfven sträckt
sin verksamhet till Sverige, i hvars hufvudstad de
hafva en församling på omkring 200 medlemmar.

*

</chapter>


<chapter name="Vännernas samfund">

<h1>Vännernas samfund</h1>
</chapter>
<chapter name="eller kväkarne">
<h2>eller kväkarne.</h2>

Detta samfund grundades 1649 af Georg Fox,
som var uppfostrad i engelska episkopalkyrkans
sköte och således ett af hennes barn. Allt ifrån
sin barndom var han religiös och hade stort
bekymmer om sin själs frälsning. Han kom snart
till insikt om att det religiösa tillståndet inom
engelska kyrkan var mycket beklagligt, och ansåg
sig icke genom henne kunna finna, hvad hans själ
sökte, hvarför han drog sig ifrån sina
umgängeskretsar, lefde mycket i ensamhet för sig själf,
läsande skriften och väntande på Herren, att han
skulle uppenbara sin Ande för honom, hvilken
skulle sätta honom i stånd att förstå skrifterna.
Genom detta studerande af skriften kom han mer
och mer till insikt om fördärfvet inom kyrkan. Af
nit för evangelii sanning och sina medmänniskors
väl uppträdde han 1847 som predikant, för att
frambära ljuset för dem i mörkret vandrande. De
åsikter, som Fox utvecklade, omfattades af många.

Hans anhängares förnämsta sträfvan gick ut
på att för egen del blifva fyllda med nåd och
välsignelser eller med andra ord, att Guds beläte
återigen måtte blifva i dem upprättadt. Härom bådo
de mycket och kämpade. Men när de slutligen
insågo, att de icke, trots sina stränga iakttagelser
af alla religiösa plikter och yttre kyrkobruk, fingo


de välsignelser de sökte, öfvergåfvo de alla yttre
former och sutto ned tillsammans, väntande och
bedjande om uppenbarandet af Herrens Jesu rike
i deras hjärtan. I detta ödmjuka, längtande
tillstånd fingo de äfven sådana välsignelser, som de
åstundade.

Den nya rörelsen blef allt starkare samt större
till sitt omfång. Flera ansedda familjer slöto sig
till Fox och hans vänner tillika med många
präster samt en stor del andra. Alla som trodde sig
hafva fått en gudomlig kallelse därtill, gingo ut
och förkunnade de upptäckta sanningarne. Inom
några år höllos möten nästan i alla delar af riket.
Och fastän Fox och hans vänner blefvo hårdt
förföljda, förökades dock deras antal mer och mer.

Under dessa förföljelser spredo »vännerna» sig
till andra länder och världsdelar, såsom till
Holland och andra platser i Europa, till Asien, Afrika
och Amerika, där de verkade på samma sätt som
i deras hemland. Men i Amerika rönte de nästan
ännu svårare förföljelser än i England. Fyra af
deras mest framstående bröder blefvo hängda i en
galge. Oaktadt dessa förföljelser fortsatte
samfundet att med framgång verka i Amerika. Snart
inträdde dock för dessa vänner, vanligen kallade
»kväkare», d. v. s. darrare, hvilket namn de
troligen fått därför, att de så mycket framhöllo detta
språk: »Skaffen med fruktan och bäfvan, att I
salige varden», ett bättre förhållande i Amerika.
Wilhelm Penn flyttade från England till Amerika,
och, kommen dit, köpte han en stor landsträcka,

som efter honom fått namn af Pensylvanien, hvarest
alla kväkare fingo en fristad. Detta skedde 1682.
Man grundlade då en koloni af kväkare, hvilken
sedermera blef mycket blomstrande.

Kyrkostyrelsen bland kväkarne förvaltas af
fyra s. k. »möten» eller synoder. Det, som har
närmaste uppsikten öfver församlingarna, är det
s. k. »förberedande mötet», hvilket skall mottaga
och förbereda göromålen för det månadtliga mötet,
som står närmast öfver det förberedande. Det
tredje utgör det s. k. »kvartalmötet», hvilket
utgöres af flera månadsmöten, öfver hvilka det
utöfvar öfverinseende. Det fjärde är det s. k.
»årsmötet», som utgör hela samfundets högsta
auktoritet inom hvarje särskildt land eller vissa begränsade
områden. Årsmötet utgör den lagstiftande makten.

Den egendomlighet, som utmärker kväkarne i
anseende till deras lära, är i korthet följande:

De anse att religionens kunskapskälla består
icke i Guds yttre ord i skriften, utan i Guds
Andes inre ord i människan; att rättfärdiggörelsen
grundar sig icke på Kristi tillfyllestgörelse för oss,
utan på Kristi verkningar i oss. De lära vidare,
att allt ordnadt kyrkoväsende, såsom ordnad kult
etc. är orätt; att edgång, beklädande af statens
ämbeten, efterapande af nya moder etc. är
förbjudet för en kristen. Angående dopet lära de,
att det icke skall begagnas i bokstaflig mening,
utan att de kristna skola döpas invärtes. De lära
detsamma angående nattvarden, nämligen att den
ej skall firas eller hållas så, som kyrkan i

allmänhet brukar, utan att vi skola anamma Kristi
lekamen och blod invärtes, d. v. s., i anden
mottaga dem.

De lära vidare, att evangelii förvaltning
tillhör endast den, som invärtes blifvit kallad af
Anden, utan afseende på kön, rang, talanger eller
lärdom.

Angående helgandet af sabbaten och
helgdagar lära de, att ingen behöfver fira vare sig
helgdagar eller sabbatsdagar, emedan en kristen
skall hålla alla dagar lika heliga.

Medlemmarne i detta samfund äro äfven
förbjudna att gå till rätta med hvarandra inför
världsliga domstolar. Om någon tvist uppstår, skola de
uppgöra detta inom samfundet inför dess möten.

Vännerna eller kväkarne hafva alltid haft det
omdömet om sig, att de lefvat kristligt och
vandrat sin bekännelse värdigt.

Vi veta icke bestämdt, huru många de f. n. v.
äro i antal; men det veta vi, att de äro ganska
talrika i England och Amerika. 1851 bestod
kväkaresamfundet i Stor-Britanien och Irland af
omkring 18,000 eller 20,000 personer, fördelade
mellan 236 församlingar.

*

</chapter>


<chapter name="The shakers">

<h1>The shakers</h1>
</chapter>
<chapter name="eller skakarne">
<h2>eller skakarne.</h2>

Shakers eller tusenårssamfundet uppstod först
i Frankrike och England, men existerar nu endast
i Amerikas Förenta Stater. Shakers äro en afart
af kväkarne, men härstamma egentligen från de
s. k. »franska profeterna», som utgingo från en
viss M. Gregoizes profetskolor i Dauphiny. Dessa
profeter syntes först i Dauphiny och Vivarias i
Frankrike 1688, under hvilket år 5 eller 600
personer af båda könen bekände sig vara inspirerade.
Deras antal uppgick snart till flera tusen. När de,
som de sade, mottagit profetians ande, blefvo de
i högsta grad upprörda — skälfde och skakade,
föllo ned och lågo, som de varit döda. När de
åter kvicknade vid, skakade de och ropade om
barmhärtighet. Detta skedde vid deras offentliga
möten.

Omkring 1705 reste tre af de förnämsta i
deras parti öfver till England. Inom ett år funnos
äfven i London omkring tre hundra dylika profeter
af båda könen och af alla åldrar. Hufvudtemat i
deras profetior var Guds rikes ankomst inom kort
och kyrkans lyckliga tid i det tusenåriga riket.

Omkring 1747 bildades en förening af shakers,
hvilken icke antog någon bestämd trosbekännelse
eller gudstjänstordning, utan skulle allt bero på
Guds Andes ledning. Några år därefter föregaf


en kvinna inom denna förening, att hon fått
uppenbarelse af Anden, att hon skulle taga ledningen
af församlingen. Hon satt då i fängelse, när hon
sade sig hafva fått denna uppenbarelse. Hon blef
fängslad därför, att hon höll religiösa tal på
gatorna och samlade en mängd folk omkring sig.
»Kristus», sade hon, »uppenbarade sig för och
förenade sig med mig.» Hon sade därefter, att hon
var Kristus i kvinlig gestalt. Kvinnans namn var
Anna Lee, född 1736, och gifte sig 1758 med
Abraham Stanley, då han äfven ingick i
församlingen. 1770 föregaf hon sig hafva fått denna
uppenbarelse, nämligen att hon var Kristus, och
från denna tid räknades hon af församlingen som
dess »andliga moder.» Hon kallades sedan
allmänt »<i>mother Ann</i>» (moder Anna).

Kort därpå fick moder Anna en ny
uppenbarelse, nämligen att hon m. fl. skulle resa till
Amerika, hvarest deras samfund skulle vinna stor
utsträckning. Hon anträdde äfven resan 1774 i
sällskap med sin man och flera andra. 1776
bosatte de sig i staden Watervliet, hvarest de höllo
sig i stilla tillbakadragenhet till 1780. De bestodo
nu endast af 10 eller 12 personer, alla från
England. Församlingen i nämnda stad utgör ännu i
dag moderförsamlingen. Från 1787 till 92
bildades genom deras verksamhet församlingar i olika
delar af de äldsta staterna, men efter 1805
utbredde de sig hufvudsakligen i Västern. —
Moder Anna dog 1784 och efterträddes af en, som
sedan allmänt kallades <i>father James</i> (fader Jacob).

The shakers hafva ej, som förut är nämdt, någon
bestämd gudstjänstordning, utan beror den på,
huru Anden för tillfället uppenbarar. Men om
ingen sådan uppenbarelse sker för tillfället,
förrättas gudstjänsten vanligen under dans i räta linier
eller under marsch omkring rummet, under det de
sjunga flera sånger och klappa med händerna för
att uppehålla lifaktigheten.

De amerikanska shakers kalla sig <i>Nya
Libanons sällskap,</i> af orten, där de nu hufvudsakligen bo.

Deras läropunkter äro i hufvudsak följande:

1, att Gud är en evig fader och moder;

2, att man skall afstå från alla köttsliga och
sinnliga passioner;

3, att man icke skall blanda sig i världsliga
och politiska strider;

4, att man icke skall deltaga i krig och
blodsutgjutelser eller göra sin broder någon skada;

5, att man skall bevisa fullkomlig rättvisa och
ärlighet mot sin nästa i alla handlingar;

6, att man, så snart sig göra låter, skall
betala alla sina skulder;

7, att äktenskapet är orätt;

8, att man skall göra godt mot alla människor
efter sin förmåga och befordra ljus och sanning
bland sina medmänniskor;

9, att det finnes 4 helveten och 4 himlar;

10, att man icke skall dö.

Angående <i>moder Ann</i> tro the shakers, att Gud
utvalt henne till ett kärl eller redskap, hvarigenom
han »infört i världen Kristi gudomliga Ande, och

att genom henne Kristi andra uppenbarelse begynte».
De tro äfven, att denna Ande nu genom sin makt
och ljus bor i kyrkan, hvilken är hans synliga
kropp. The shakers tro, att Kristus uppenbarat
sig två gånger. Först som man, då han föddes af
Maria, och sedan som kvinna i moder Ann.

Vilkoren för att få blifva medlem af detta
samfund äro, utom andra, att tro deras lära och
öfverensstämma med dem i religiösa bruk etc., att
på förhand göra sig fri från alla skulder vare sig
till kreditorer eller arfvingar. Ej heller tillåtes
någon att kvarstå som medlem, hvilken ej anstränger
sig att betala alla skulder. — De måste afstå från
äktenskap och alla sina ägodelar, hvilka sistnämda
lämnas till samfundet.

Hela samfundet styres af en direktion, i
allmänhet bestående af fyra personer af båda könen.
Dessa tillsammans med äldste och ombudsmän för
församlingarnas egendom skola sköta samfundets
alla både andliga och timliga angelägenheter.

*

The shakers begagna äfven som kväkarne en
viss dräkt. De äro klädda i långa grå rockar.

*

</chapter>

<chapter name="Socialismen.">
<h1>Socialismen.</h1>

Det system, som bär detta namn, är
visserligen icke <i>religiöst</i>, men det är dock ett


religionssamfund. Upphofsmannen till detsamma var
skotten Robert Owen, hvilken år 1830 uppträdde med
de åsikter, som karaktärisera socialismen. Han
uppträdde allra först med sina åsikter i Wales
bergstrakter, så att denna ort kan betraktas som
socialismens vagga. Den öfverfördes sedermera till
Skotland, hvarest den nådde en högre utveckling.
I England har den bringats till sin fulla mognad.
Socialismen är en den gröfsta materialism. Den
förnekar på ett visst sätt icke Guds tillvaro; men
den vet ej, hvad den skall <i>kalla Gud</i> eller <i>hvad
Gud är,</i> om han är detsamma som naturen eller
ej. Socialismen är ägnad både till sina
grundsatser och sitt yttre uppträdande att motarbeta och
kullkasta kristendomen, ty något mer antikristligt
samfund har väl knappt funnits. Men den är icke
blott skadlig för kristendomen, utan den är äfven
i högsta grad vådlig för det borgerliga lifvet och
samhället. Den kullkastar allt
subordinationsförhållande mellan husbönder och tjänare samt mellan
arbetsgifvare och arbetstagare etc. och lärer, att
ingen skillnad skall äga rum med afseende på rang
och egendom etc. Socialisterna lära äfven, att
människans högsta goda ligger i materielt <i>välstånd</i>
och att detta endast kan vinnas därigenom att
man förenar sig till ett stort brödraskap, förpliktadt
till gemensamt arbete och lika delaktighet af
arbetsförtjänsten. Detta låter ju väl i många fattigas öron;
men den, som tager saken i närmare öfvervägande,
inser lätt, till hvilket resultat allt detta skulle leda,
om det praktiserades. 


Socialismen icke blott förkastar all sann
religion, i det han påstår att den är fördärflig, utan
äfven äktenskapet och privategendom, sägande, att
allt detta är källor till allt ondt.

Denna riktning gjorde till en början ganska
stor effekt bland grufarbetare i England, men den
förlorade snart förtroendet. I andra länder har
samma odjur uppträdt, fastän under något
förändrad form och under annat namn. I Frankrike
har den uppträdt, isynnerhet vid slutet af sista
tysk-franska kriget, under namn af kommunism.
I Amerika har den äfven framträdt under samma
benämning. I Tyskland och Danmark finnas
äfven ganska många socialister, som dels muntligt
och dels skriftligt arbeta för befrämjandet af denna
åsikt.

I vårt land har den, som väl är, ännu icke
funnit någon fruktbärande jordmån.

*

</chapter>

<chapter name="Mormonismen">

<h1>Mormonismen</h1>
</chapter>
<chapter name="eller de sista dagarnes helige">
<h2>eller de sista dagarnes helige.</h2>

Mormonismens hemland är Nord-Amerika. Dess
grundläggare var Josef Smith, hvilken uppträdde
med den nya läran 1830. Smith föddes i staden
Sharon, Windsor county, Vermont, den 23:dje
december 1805. Hans fader var landtbrukare och
ville att hans son äfven skulle blifva detsamma.


Han, nämligen Josef Smith, sade själf, att han vid
14 års ålder begynte reflektera öfver huru han
skulle blifva frälst. Han fann då att en stor split
rådde inom det kyrkliga området, hvarför han
begynte bedja Gud, att han måtte uppenbara för
honom den rätta vägen. Josef drog sig tillbaka för
sig själf i en liten skog för att åkalla Gud, då han
hastig försattes i en syn, hvarvid, som han själf
sade, han såg två personer omgifna med så starkt
ljus, att det fördunklade middagssolen och föröfrigt
voro mycket herrliga att se på. Dessa personer
voro hvarandra lika i utseende. Han sade vidare,
att de uppenbarade för honom, att alla då varande
religionsbekännelser voro orätta, och att icke
något af kyrkosamfunden voro erkända af Gud. Han
sade äfven, att han fick en tydlig befallning att
icke sluta sig till något af dessa samfund samt
att han fick löfte om att evangelii fullhet skulle
blifva för honom uppenbarad i framtiden. Enligt
hans uppgift blef han den 21 sept. 1823 försatt i
en annan syn. Under det han bad på aftonen,
trängde ett klart och herrligt ljus in i rummet.
Strax därpå såg han framför sig en person,
omgifven af en mycket större herrlighet, än som förut
var i rummet. Detta var sade Smith, en Guds
ängel, som nu förkunnade honom glada ting,
nämligen att Guds förbund med israel nu skulle
fullbordas; att Kristi andra ankomst var nära för
handen och att tiden vore inne, då evangelium skulle
predikas i all sin fullhet och ett folk beredas, som
skulle regera med Kristus i tusen år. Smith sade

äfven, att han blef utvald till ett medel i Guds
hand, hvarigenom han ville utföra detta verk.

Efter att hafva haft många besök af änglar,
uppenbarade sig en Herrens ängel för Smith
återigen d. 22 sept. 1827 och öfverlämnade till honom
Guds uppenbarelser, förut gifna till Herrens
profeter, som för en längre tid tillbaka lefvat på
kontinenten, hvilka uppenbarelser voro skrifna på
plåtar af guld och förvarade i jorden. Hvarje plåt
var 6 tum bred och 8 tum lång. Dessa plåtar
skulle en profet Mormon, som lefvat omkr år 400
efter Kristus, gömt i jorden undan de förföljandes
ögon. Kyrkan skulle då haft stor förföljelse, och
Mormon var den siste profeten, som nu gömde
Guds uppenbarelser, hvilka framdeles skulle komma
kyrkan till godo. Herrens ängel uppenbarade nu
för Smith, sade han, hvar dessa plåtar voro.

Denna skrift öfversatte Smith genom en
särskild gåfva af Gud, nämligen därigenom att han
begagnade ett par glasögon, som han kallade Urim
och Tummim. Bland annat innehöllo dessa plåtar
en berättelse om Amerika och dess första
bebyggare. Genom denna urkund blef han undervisad
om att Amerikas invånare ursprungligen tillhörde
två särskilda racer. Den första var kommen direkt
från Babel, vid tungomålens förbistring, och
kallades <i>jariditer.</i> Den andra racen kom från Jerusalem
omkring 600 år före Kristus. De voro israeliter
och af Josefs efterkommande. Jariditerna blefvo
underkufvade och undanträngda af racen, som kom

från Jerusalem. Amerikas indianer skulle tillhöra
denna israelitiska släkt.

Skriften på plåtarne skulle äfven innehålla, att
Kristus efter sin uppståndelse uppenbarat sig i
Amerika, att han tillsatt profeter och apostlar och
utrustat dem med gåfvor att göra under, alldeles
som i judiska landet; att han befallde den siste
profeten att skrifva profetiorna, historien etc. på
plåtar och gömma dem i jorden, att de sedan
skulle bifogas bibeln för att vid fullbordandet af
Guds afsikter på den sista tiden komplettera
densamma.

Den 6:te april 1830 grundlade Smith de »sista
dagarnes heligas» församling i staden Manchester,
Ontario county, i staten Newyork.

»<i>Mormoner</i>» kallas Smiths efterföljare efter
den föregifne profeten Mormon. I början hade
mormonismen stor framgång, och många sällade
sig till densamma. Men slutligen utbröt en häftig
förföljelse mot dess fanatiska bekännare. En stor
pöbelhop samlade sig och uppbrände mormonernas
hus. De måste då begifva sig därifrån, hvarvid en
stor del af dem flydde till Clay county, hvarest
de bodde i 3 år eller till 1836. I början åtnjöto
de lugn på den nya platsen; men slutligen utbröt
äfven där en svår förföljelse, att de måste begifva
sig därifrån till Caldwell och Davies county, hvarest
de utbredde sig ganska mycket. Äfven där
utbröt sedermera förföljelse, hvarunder många af
mormonerna måste sätta till lifvet.

Af denna orsak begåfvo de sig ock därifrån

och bosatte sig 1839 i staten Ilinois. De byggde
där en stad i Hancock county, kallad Nauvoo.
År 1841 lades af Josef Smith grundsten till ett
tempel, som kostade nära en million dollars (en
dollars = 3,75 kronor). En militärtrupp
organiserades äfven, och fick namn af <i>Nauvoolegionen,</i>
och Josef Smith blef dess befälhafvare under namn
af generallöjtnant. I egenskap af sådan höll han
lysande militärrevyer, omgifven af fruntimmer, som
sutto till häst och voro klädda i svart sammet och
hvita plymer.

Men äfven på denna plats utbröt förföljelse.
Mormonerna beslöto då att försvara sig. Ett krig
uppstod mellan deras och regeringens trupper,
hvilket likväl snart slutade på grund af ömsesidig
öfverenskommelse. Emellertid blefvo Smith och hans
broder fängslade för ett brott, hvarför de voro
beskyllade. Men, medan de voro i fängelset, rusade
en uppretad folkhop in i detsamma och dödade
de båda bröderna. Detta skedde 1844. Brigham
Young valdes då till Smiths efterträdare.

De fingo nu vara i ro någon tid; men redan
1845 råkade de ut för nya strider, som hade till
resultat, att mormonerna ännu en gång togo till
flykten. Omkring 1,600 män, kvinnor och barn
bröto upp från Nauvoo 1847 i februari, och d. 21
juli 1847 slogo de sig ned vid Saltsjön i Utah,
hvarest de nu bo.

De utgjorde sedan ett eget terretorium, till
hvars guvernör Brigham Young blef utnämnd af
Förenta staternas president. De hafva sedan

arbetat på att kunna bilda en egen stat med egna
lagar; men för att kunna få tillåtelse därtill, måste
de utgöra ett visst antal. För att kunna få detta
bestämda antal, skicka de ut sina agenter till
nästan alla delar af världen i afsikt att öfvertala så
många som möjligt att emigrera till Saltsjöstaden.
Vi tro, att detta är största bevekelsegrunden till
deras bemödanden att söka förmå så många som
möjligt att emigrera till Utah.

Äfven på denna sistnämda plats hafva
mormonerna byggt en vacker stad med ett storartadt
tempel. Brigham Young härskade sedan där med
större makt än någon konung. Profetens välde var
i sanning blodigt; ty försökte någon att rymma, så
uppsöktes den af daniterna, »mordänglarne», hvilka
dödade den olycklige. Profetens ämbetsmän skulle
läsa alla afgående bref. På detta sätt förebygdes
att någon fick veta rätta förhållandet i Utah.
Förhållandet ändrades dock, när järnvägen dit blef
färdig och amerikanska regeringen förlade trupper
i Utah, till skydd för dem, som vilja begifva sig
därifrån.

Brigham Young dog för några år sedan. Ingen
efterträdde honom, emedan de 12 apostlarne
förklarade, att de kunde styra kyrkan utan någon
profet.

Mormonerna tro på bibeln, men anse att
Mormons bok är af lika gudomlig auktoritet samt att
den t. o. m. är ämnad att utgöra en komplettering
till den förra.

De tro, att en person skall döpas medels

neddoppning för hvarje fall i synd. Han skall döpas,
för att erhålla sina synders förlåtelse.

De tro vidare, att mormonernas samfund är
det enda rätta; att i Kristi kyrka skall i alla tider
finnas apostlar, profeter, evangelister, pastorer och
lärare; att gåfvan att tala med tungomål och
uttyda eller öfversätta främmande språk alltid skall
finnas i kyrkan; att profetera och bota sjukdomar
äro gåfvor, som ännu finnas kvar och alltid skola
finnas i den rättrogna kyrkan.

Deras åsikt är föröfrigt, att israels folk
återigen skall samlas, icke till Kanaans land, men till
Utah, där Kristus i synlig måtto skall begynna
att regera, hvarifrån hans regemente skall
utsträckas öfver hela världen, då naturligtvis mormonerna
skola hafva en stor delaktighet med i makten
öfver »hedningarne», som de kalla alla, hvilka icke
äro mormoner.

Emedan de begynt att bo för trångt äfven i
Utah, hvilket är det paradis, där de alltid skola
vara, hafva de dock på senare tiden begynt tänka
på att utvälja en annan ort i Västern.

Utom många andra vidunderliga åsikter, som
växa och frodas i mormonismens jordmån, vilja vi
endast nämna en till, nämligen idéen om <i>månggiftet</i><footnote>
Se Mormonismens kvinnor, en bok, som låter oss
tränga in i månggiftets mysterier och som uppenbarar för
oss dess afgrundshydra.</footnote> Bland många andra ting, om hvilka
Josef Smith sade sig hafva fått uppenbarelse, skulle
han äfven, under det han bodde i Nauvoo, fått

uppenbarelse om, att månggiftet är en Guds
anordning.

Utom Amerika har mormonismen spridt sig
till nästan alla europeiska länder, hafvande i hvarje
land ett större eller mindre antal anhängare.
Äfven i vårt land hafva dess härolder gjort besök,
hvaraf resultatet blifvit, att några smärre
mormonförsamlingar bildats här och där i landet.

I England synas de haft största framgången,
ty 1850 utgjorde mormonernas antal på de britiska
öarne 21,863 personer, och under de följande 15
åren blefvo fler än 50,000 döpta till mormoner.

»De sista dagarnes helige» utgöra, enligt
uppgift i deras egen tidskrift »Nordstjärnan», omkring
200,000 medlemmar, hvaraf 175,000 äro bosatta i
Utah, de öfriga förekomma hufvudsakligen i andra
delar af Förenta staterna samt i England. I vårt
fädernesland samt i våra naboländer finnas de till
ett antal af 5,455, af hvilka 2,189 äro i Sverige,
i Norge 939, i Danmark 2,282, i Finland 24 och
äfven på Island till ett antal af 21. Under första
halfåret 1880 hafva i Sverige ej mindre än 258
blifvit döpta, och då dessutom flere hundra
predikanter (1 högpräst, 10 »sjutio», 160 äldste, 76
präster, 93 lärare och 35 diakoner) med fanatisk glöd
arbetade på denna läras spridande i vårt fosterland,
som säges stå så högt på bildningsskalan i det
upplysta nittonde århundradet, torde man ej utan
skäl här höja ett varnande; <i>videant consules!</i>

Vi vilja sluta våra reflexioner öfver
mormonerna genom att citera följande ur en

mormontidning, benämnd <i>»Öknens Nyheter»</i>, hvilken
innehöll ett referat öfver mormonernas generalkonferens,
som hölls i Saltsjöstaden i april 1852, där
Brigham Young valdes till president, profet, siare och
uppenbarare öfver de sista dagarnes heliga kyrka
öfver hela jorden. Citatet lyder sålunda:

»Så slutade den härligaste konferens, bestående
af de högsta helgon, som finnas i dessa sista
dagar. Uppenbarelse på uppenbarelse har skett från
tid till tid. Guds Ande har hvilat öfver helgonen
under hvarje möte af denna konferens; frid, god
vilje och harmoni hafva uppfyldt allas bröst. Icke
ett ord, som vitnat om något kif, har förmärkts,
icke ett disharmoniskt ljud eller en ofördelaktig
tanke har blifvit uppenbarad under alla göromål
under denna sista herrliga vecka. Himlarne hafva
sett ned med välbehag öfver oss, och
helgonen hafva haft sådana orsaker till fröjd, att det
kan aldrig blifva utplånadt ur deras minne, hvilka
varit så lyckliga, att de fått deltaga däri. De
fröjdas i försmaken af det, som skall komma i ännu
mycket större skala, och alla bereda sig med
allvar på att möta den dag, då Herren Jesus Kristus,
vår Frälsare, skall komma.»

*

</chapter>

<chapter name="Unitarismen.">
<h1>Unitarismen.</h1>

<i>Unitarierna </i> eller <i>socinianerna</i>, som de äfven
kallas, uppkommo i Italien vid reformationstiden.


Svårt förföljda, flydde de till Schweitz, hvarifrån
de äfven måste fly af samma orsaker. De begåfvo
sig då till Polen och Siebenbürgen, hvarest de
funno ett hem. De hafva blifvit kallade socinianer
efter Faustus Socinus, som organiserade dem till
ett fast samfund efter sin ankomst till Polen. Han
var själf italienare. Polska staden Rakau blef
sedan deras hufvudsäte. 1605 utgafs d. s. k.
<i>Rakauska katekesen,</i> hvilken utgör deras symboliska
bok. På anstiftan af jesuiterna blefvo de fördrifna
äfven från Polen 1658.

De hafva själfva aldrig erkänt namnet
socinianer, utan det namn, som de själfva gifvit sig, är
»unitarier».

I England planterades unitarismen af John
Biddle, hvilken bildade en församling i staden
Gloucester. Äfven i England fann unitarismen en god
jordmån. För några år sedan funnos i England
216 unitarförsamlingar, i Wales 31, i Skotland 6
och i Irland 45; således summa församlingar 298.

Unitarismen har äfven hittat vägen till
Amerika, hvarest den i Förenta Staterna gjort stor
framgång. Enligt deras egen uppgift existerar
unitarierna där i fyra afdelningar eller kroppar. Först
de vanliga unitarierna, hvilkas stamtrupp bildats
af kongregationalister. Denna gren har stor
utsträckning. Det andra slaget består af
universalister, som, utom det att de tro på alla människors
slutliga återställelse till helighet och salighet, äfven
tro på unitarismen. Alla universalister äro dock
icke unitarier.


Den tredje delen är hufvudsakligen rekryterad
af kväkare.

Den fjärde delen består af ett större antal,
samladt från nästan alla sekter, hvilket utgöres af
personer, som isynnerhet tillhöra de lägre klasserna.
Denna gren af unitarier kalla sig helt enkelt —
<i>kristna.</i>

Antalet unitarförsamlingar uppgick redan år
1846 i Förenta Staterna till omkring 3,000 eller
däröfver.

Själfva sektens namn är betecknande för dess
lära. Namnet kommer af latinska ordet <i>unio,</i> som
betyder <i>enhet.</i> Den största egendomligheten i
unitariernas lära består nämligen däri, att de så
fasthålla vid <i>Guds enhet,</i> att de förneka tillvaron af
tre personer i gudomen, eller med andra ord, de
förneka hans <i>treenighet.</i> De erkänna icke mer än
en gudomsperson, nämligen <i>Fadren.</i>

De erkänna bibeln som kunskapskällan för
läran om frälsningen. Men de lära äfven, att bibeln
icke kan innehålla något, som strider mot
förnuftet, utan att den måste tolkas i öfverensstämmelse
därmed. Som de anse att treenighetsdogmen är
förnuftsvidrig, anse de den äfven obiblisk.

Unitarierna förneka äfven arfsynden, sägande
att den onda böjelse, som uppenbarar sig hos
människorna, endast är en vanans eller
efterhärmningens makt.

Under det de förneka Kristi gudom, upphöja
de honom till den förnämste af alla skapade
varelser och säga, att det är vår plikt att med största

uppmärksamhet studera hans karaktär. Försoningen
genom Kristus, säga de, består endast däri, att
han gifvit oss ett föredöme, huru vi skola lefva,
samt att han genom sin död stärkt vår sedliga
kraft, så att vi kunna vandra Gud till behag. Det
läres vidare, att människan själf kan omvända sig
till Gud.

Angående den Helige Ande läres, att han är
blott en från Fadren utgående kraft, hvarigenom
han helgar människan.

Unitarismen består således hufvudsakligen af
tre element: <i>rationalism, monarkianism</i> och
<i>pelagianism</i>.

Under det alla unitarier förkasta
treenighetsläran, finnes det för öfrigt en stor olikhet i
uppfattning bland dem i många hänseenden. De
fordra ej som vilkor för att få tillhöra deras
samfund, att man uteslutande omfattar en viss
bekännelse. Blott en person förkastar treenighetsdogmen
och därmed nära förbundna läropunkter, får
unitarien hafva hvilka åsikter han vill. De kunna
därför hafva afdelningar af trosförvandter inom
hvilket samfund som helst.

Unitarierna påstå, att deras lära är lika
gammal med uppenbarelsen samt att Abraham och
Moses voro unitarier.

*

</chapter>


<chapter name="Det nya Jerusalems kyrka.">

<h1>Det nya Jerusalems kyrka.</h1>

Grundläggaren till detta samfund var Emanuel
Svedenborg, född i Stockholm den 29 jan. 1688.
Hans fader var biskopen i Skara J. Svedberg, som
dog 1735. Hans son Emanuel ägde utmärkta
själsgåfvor och hade stor fallenhet för studier, hvarför
han äfven vid en mognare ålder bland sina
samtida både in- och utomlands ägde stort anseende
för sin lärdom. 1716 utnämdes han af Karl XII
till extra ordinarie assessor i bergskollegium. 1719
blef han af drottning Ulrika Eleonora adlad, då
hans namn förändrades till <i>Svedenborg.</i> Han var
äfven medlem af kongl. Vetenskapsakademien i
Stockholm. E. Svedenborg dog i London den 29
mars 1772 i sitt 85:te år.

Han påstod, att han från o. m. 1743 hade
umgänge med <i>andar</i>, hvarigenom han fick en
närmare kunskap om tillståndet efter döden och om
den korrespondens, som råder mellan den
närvarande sinnliga och andevärlden samt mellan
skriftens bokstafliga och andliga mening.

Hvad Svedenborg genom detta umgänge med
andar skulle hafva inhämtat, upptecknade han och
betraktade det som ett <i>nytt evangelium</i>, hvilket
han skulle förkunna för människorna. Den nya
åskådning, som han på nämnda sätt tillägnade sig,
sökte han äfven uppenbara för sin samtid och
eftervärld genom flera litterära arbeten, som han utgaf
på latin.


Först efter Svedenborgs död konstituerade sig
den s. k. <i>nya Jerusalems kyrka</i> i England 1787.
Anhängare till denna åsikt kallas efter dess
upphofsman, svedenborgare. Svedenborgarne vilja icke
vidgå, att de äro en vanlig sekt eller ett af de
många fragment, som tillhöra den genom olika
uppfattningar, så att säga, splittrade eller sprängda
kyrkan. De säga sig i stället utgöra en alldeles
af de andra helt oberoende ny kyrka, grundad på
nya uppenbarelser från Gud.

Med afseende på Svedenborgs auktoritet som
skriftställare, sätta hans efterföljare honom i
jämbredd med apostlarne. De påstå, att Svedenborg
var i <i>ordets fullaste bemärkelse inspirerad,</i> och att
hans lära därför är ett »<i>evangelium från himmelen</i>»,
samt att hans skrifter äro i himmelen antagna som
kanoniska och därför utgöra ett tillägg till bibeln.

Svedenborgarnes lära kan sammanfattas i
följande 12 punkter:

1. Att Gud Jehovah, skaparen och
uppehållaren af himmelen och jorden, är själfva kärleken,
visdomen, godheten och sanningen. Att han är
en både till sitt väsen och till sin person, hvilken
person är Herren och Frälsaren Jesus Kristus,
hvilken till sin <i>gudomliga</i> natur kallas <i>Fader,</i> till sin
<i>mänskliga Son</i> och till sin <i>verksamhet Helig Ande.</i>

2. Att Jehovah själf nedsteg från himmelen
och tog på sig mänsklig natur, för att frälsa
människan från helvetets makter samt för att återställa
alla ting i andevärlden och i kyrkan.

3. Att den heliga skrift eller Guds ord är

själfva den gudomliga sanningen, och att hvarje
bokstaf är helig, emedan den är inspirerad af Gud.

4. Att Guds försyn sträcker sig till alla
människor, både onda och goda, och för öfrigt till
alla former af lif. Att samma försyn har för
afsikt att, hvad människan angår, förena henne med
sig själf och sig själf med människan, på det att
han måtte kunna gifva henne evigt lif.

5. Att människan icke i sig själf är lif, utan
endast mottager lifvet från Herren, hvilken är själfva
kärleken och visdomen samt äfven själfva lifvet,
hvilket utflyter från Gud till alla i den andliga
världen, antingen de tillhöra himmelen eller
helvetet, och äfven till alla i den naturliga världen, fastän
de mottages olika.

6. Att människan under sin vistelse på
jorden är med afseende på sin ande i ett tillstånd
mellan himmel och helvete, emedan hon påverkas
genom inflytelser från båda och emedan hon
genom sin fria vilja kan antingen välja att göra det
goda eller onda.

7. Att människan födes med böjelser till synd
och därför icke kan komma in i himmelen utan
att blifva född på nytt, hvilket Herren allena
verkar under kärlek och tro å hennes sida såsom ett
medel. Som alla människor äro lösta, äro de alla
i ett sådant tillstånd, att de kunna blifva födda på
nytt och följaktligen frälsta. Den pånyttfödde
umgås med himmelens änglar, men de opånyttfödde
med helvetets demoner. De, som dö i barndomen,

blifva frälsta, emedan Gud utsett särskilda medel
för denna afsikt.

8. Att bättringen är början till Guds rike i
människan, och att den består däri, att man
bättrar både sina tankar och gärningar, att man
känner och erkänner sina synder och att man beder
Gud om förlåtelse därför, samt däri, att man
undflyr allt ondt och söker göra det goda, alldeles så
som om man gjorde det af sig själf, under det man
tillika erkänner och tror, att det är Herren, som
verkar detta i människan. Så långt som
människan flyr synden, så långt förlåtes den — och i
samma grad är hon andlig.

9. Att kärlek, tro och goda gärningar äro
nödvändigt förenade med människans frälsning.

10. Att dopet och Herrens nattvard äro
gudomliga inrättningar, som fortfarande skola
observeras, att det förra är ett yttre medel, hvarigenom
man intages i kyrkan och ett tecken på människans
renhet och pånyttfödelse samt att det senare är
ett yttre medel till att föra anden in i himmelen.

11. Att omedelbart efter döden, hvilken
endast är afsedd för att befria oss från vår
materiella kropp, hvilken aldrig skall få lif igen,
människan uppstår med en <i>andlig kropp,</i> hvilken hon i
evighet skall bära, nämligen i himmelen, om hon
lefvat godt; men i helvetet, om hon lefvat syndigt.

12. Att tiden nu är inne för Herrens andra
ankomst, icke till sin person, men till sin
herrlighet och makt; att den nya kyrkan —
svedenborgare — är kronan af alla kyrkor och skall bestå

i evighet. Det nya Jerusalems kyrka är den, som
Johannes skådade, när han såg »den heliga staden»,
»det nya Jerusalem», nedkomma från himmelen.

*

Vi finna således, att svedenborgianismen
förnekar treenighetsläran, i det den lärer, att det
finnes blott en gudomsperson, Jesus Kristus, hvilken
kallas Son som människa, men Fader som Gud.
Den Helige Ande påstås vara endast en
gudomlig kraft.

Svedenborgarne lära äfven, att den andra
världen är alldeles som denna, bestående af skogar,
berg, dalar, floder, sjöar, etc., fastän af mycket
härligare art och befriad från förgängelsen.

De onda och goda änglarne äro icke annat
än aflidna saliga och osaliga människors andar.
Efter döden fortfar människan att utvecklas i samma
riktning, som hon fortgick uti här på jorden. De
aflidna människornas andar, lära de vidare, skola
hållas i skola i andevärlden, och änglarne skola
vara deras lärare.

Den s. k. nya kyrkan har sina mesta anhängare
i Nordamerika och England, ehuru deras antal ej
är synnerligen stort; men för öfrigt är äfven denna
kyrkliga riktning utbredd i de flesta europeiska
länder, fastän mer eller mindre. I vårt land finnes
det äfven svedenborgare och i synnerhet i Stockholm,
där de hafva offentlig gudstjänst om söndagarne.

*

</chapter>


<chapter name="Muhammedanismen.">

<h1>Muhammedanismen.</h1>

Grundläggaren till denna religion var
Muhammed, en arabisk köpman. Han föddes i staden
Mecka i Arabien den 10:de nov. 570 efter Kristus.
Sedan han vid mognare ålder ingått äktenskap
med en rik köpmansenka och således ej behöfde
arbeta för sitt uppehälle, slog han sig på att
studera religionerna. I judendomen fanns mycket
godt, tyckte han, men han var ändock icke fullt
nöjd därmed; i hedendomen fann han äfven
åtskilligt godt och äfvenså i kristendomen, men han
kunde dock icke förlika sig helt med någon af
dessa religionsformer. Han beslöt därför att skapa
en ny religion, sammansatt af element från alla de
tre nämnda religionsformerna. Med denna nya
religion uppträdde han i sin födelsestad Mecka
610. Men de ville icke lyssna till hans profetior
och uppenbarelser, utan i stället fördrefvo de
honom från staden 622, hvilken tid de efter honom
kallade muhammedanerna anse så betydelsefull, att
de därifrån började en ny tidräkning.

Muhammed flydde då till Medina, där han i
stället anammades som en Guds profet. Folket
där offrade villigt egendom och lif för profeten
och hans lära. De samlades i stora massor och
med eld samt svärd drogo de fram från stad till
stad samt tvungo folket att ingå på eller antaga
muhammedanismen. Antingen skulle de antaga den
eller ock dö.


Under Muhammeds lifstid lades på detta sätt
hela Arabien under muhammedanernas välde. Hans
efterträdare, de s. k. kaliferne, fortsatte i samma
anda och intogo Syrien, Palestina, Egypten,
Persien Nord-Afrika och Spanien. Deras afsikt var
att underlägga sig hela världen, och det såg
betänkligt ut, innan de af Karl Martel blefvo
besegrade vid Poitiers 732. En gräns sattes då för
deras framfart.

Muhammedanernas religionsbok eller bibel
kallas <i>koran,</i> hvilket ord kommer af ett arabiskt verb,
som betyder läsa. Den kallas äfven <i>al</i>koran,
hvilket är samma ord i bestämd form.

Läran brukar man i allmänhet kalla
muhammedanism, men dess rätta namn är <i>islam,</i> och
anhängarne till islam kallas muselmän, hvilken
benämning betecknar en, som helt öfverlämnat sig
åt Gud och hans vilja.

Vid sidan af koran existerar en viss
apokryfisk bok, hvilken påstås innehålla lagar och
föreskrifter, som öfverlämnades muntligen af
Muhammed, och hvilken kallas den muntliga lagen.
Koranen kallas den skrifna lagen. En del
muhammedaner, nämligen de s. k. <i>sonniterna,</i> erkänna den
aprokryfiska boken, såsom hafvande lika
auktoritet med koran, men andra åter förkasta den. Dessa
kallas <i>schi-iter.</i> Stor fiendskap råder mellan dessa
partier, fiendskap, som ofta utbryter i öfvervåld
och mord. Sonniterna bära hvita och schi-iterna
röda turbaner, hvaraf de senare fått namnet
rödhufvuden.


<b>1:sta artikeln.</b>

<i>Om tron på Gud.</i>

Muhammedanerna tro, att det är endast en
Gud, som skapat och styr universum, och att Gud
är evig, allestädes närvarande, allvetande,
allsmäktig, helig, vis, god och barmhärtig.

Treenigheten förkastas och lika så
benämningarne Fader, Son och Helig Ande. Gud
benämnes endast <i>Allah.</i> Muhammed är hans profet.
Afguderiet eller tillbedjan och dyrkan af skapade
ting och likaså åkallan af helgon och bilder samt
begagnandet af målningar, som föreställa lefvande
ting är förbjudet.

<b>2:dra artikeln.</b>

<i>Om tron på änglar.</i>

I denna artikel läres, att änglar finnas, och
att de äro utrustade med lätta och luftiga kroppar,
skapade af den rena elden, att de äro af en
utomordentlig skönhet samt att de äro fria från
mänsklighetens råa lustar och passioner. Det läres,
äfven, att det finnes fyra ärkeänglar. Dessa äro:
<i>Gabriel,</i> som äfven benämnes med andra namn,
såsom den helige ande, uppenbarelsens ängel etc.
Hans göromål är att meddela Guds befallningar.

<i>Mikael</i> är ansedd att vara judarnes
skyddsängel. Azrael anses att vara dödens ängel, hvars
göromål är att skilja själarna från kropparna. Den

fjärde, <i>Israfil,</i> är den allmänna uppståndelsens
härold.

En del af den öfriga stora änglaskaran är satt
att vaka öfver människornas uppförande och att
vårda dem. Hvarje människa ledsagas af två
änglar, den ena på den högra och den andra på den
vänstra sidan. Vid hvarje dags slut sända de en
skrifven rapport till himmelen om personens
uppförande.

Det läres äfven att det finnes en klass af
väsen mellan människor och änglar. Dessa äro lika
änglar däri, att de äro skapade af eld, men olika
dem däri, att de äta och dricka och äfven äro
underkastade döden.

Angående änglarnes fall läres, att en hög
ängel, <i>Lucifer,</i> var Gud olydig däri, att han icke
ville dyrka Adam, och att han därför blef
utdrifven ur paradiset, samt att han sedan bedrog våra
första föräldrar.

<b>3:dje artikeln.</b>

<i>Om skrifterna eller koran.</i>

Muhammedanerna äro lärda att tro, det
koranen icke är en uppfinning af profeten, utan att den
utgör en utflytning från själfva det gudomliga
väsendet, och att den existerat från evighet nära Guds
tron, där den legat på ett stort bord. Det läres
vidare, att ängeln Gabriel öfverlämnat koran till
Muhammed. Det påstås, att profeten en gång
hvarje år fick mottaga hela skriften (koranen) med

förklaring i ett band af silke och ädla stenar, men
att han fick mottaga denna gåfva två gånger det
sista året.

Muhammed påstod sig icke kunna göra
underverk för att bevisa sin gudomliga sändning, utan
hänvisade i stället till det förträffliga innehållet i
koranen, visande, att ingen annan än Gud kunde
vara dess upphofsman. Han sade: »Vilja de säga,
att Muhammed har uppdiktat den, svara —
frambringa därför ett kapitel, som liknar ett i koranen,
och kalla, hvem du vill, till hjälp, utom Gud, du
skall icke kunna det.» Det läres vidare, att Gud
gifvit människorna under olika tider dylika
uppenbarelser, men att koranen är den viktigaste. Koran
är delad i 114 kapitel.

<b>4:de artikeln.</b>

<i>Om tron på Gud.</i>

Enligt muhammedanernas tro har Gud tid
efter annan sändt profeter och apostlar till
människorna. Antalet af dessa sändebud uppgår till
omkring 200,000. 5 af dessa, nämligen Adam, Noach,
Abraham, Jesus och Muhammed, voro de
förnämste. Isynnerhet intog Abraham och Jesus en
framstående plats. Men Muhammed, som den siste
och som förkunnat de viktigaste och
märkvärdigaste sanningarne, var den förnämste af dem alla.
Om Abraham sade Muhammed: »Denne patriark
var hvarken jude eller kristen, utan en from
muselman, ty han trodde på Guds enhet. Han var en

Guds vän, och islam är ingenting annat än
Abrahams tro.» Om Jesus säges, att han var en apostel
och att han profeterade om Muhammeds ankomst.

<b>5:te artikeln.</b>

<i>Om tron pä uppståndelsen och yttersta domen.</i>

Angående tillståndet mellan döden och
uppståndelsen läres, att de trognas själar föras af två
änglar till himmelen, hvarest de mottagas af
profeter, som föra dem in i paradiset. Men
martyrernas andar få genast efter döden ingå i gröna
fåglars kroppar och skola tillåtas äta af trädens
frukter samt dricka af paradisets vatten. Ett tredje
slag af trogna få vistas och bo i närheten af sina
kroppar, eller också få de ingå i former af hvita
fåglar, hvilka få vistas vid den himmelska tronen.
— Om de otrogna läres att de kastas ned till den
sjunde afgrunden, där de få vistas bland djäflarne.

Angående uppståndelsen läres, att Muhammed
icke kunde säga tiden, när den skulle inträffa,
emedan Gabriel icke kunnat säga honom detta. Men
han utpekade två tecken, ett större och ett mindre,
såsom förebådande denna händelse. Till de
mindre hörer trons förfall bland människorna, en
allmän oordning och förvirring, förenad med krig och
uppror, och slutligen staden Medinas utsträckning
till en viss gräns. Det större tecknet skall bestå
i antikrists ankomst, hvilken skall vara märkt på
pannan med bokstäfverna K. F. R. och tillika vara
enögd. Det skall vidare bestå i Jesu nedstigande

nära det hvita tornet i Damaskus; i framträdandet
af ett stort vilddjur, som skall uppstiga ur jorden
i templet i Mecka, hvilket djurs hufvud skall
utgöra en sammansättning af alla möjliga djurarters
hufvuden; i en stor rök, öfvertäckande hela jorden;
i förändringen af solens kurs från väster till öster etc.

En händelse, som närmast föregår
uppståndelsen, är ängeln Israfils basunande, hvarvid änglarne,
som hålla solen, månen och stjärnorna uppe, skola
slås till döds, stjärnorna och andra ljus skola falla 
i sjön, och hela universum skall förmörkas; sjöarna
skola förvandlas till eld; berg, städer och hela
universum skola fördärfvas. Vid den tredje
basunstöten därefter skola alla uppstå, barfotade, nakna
och oomskurna. Den lägre gradens trogna skola
gå på sina fötter, under det de, som tillhöra en
högre klass, skola rida på bevingade kameler i
sadlar af guld. — De otrogna skola vistas på
jorden i allehanda ohyggliga djurs liknelse.

Angående domen läres, att Gud då skall komma,
omhöljd af moln och följd af änglar, för att döma
alla efter deras handlingar. Människornas
gärningar skola vägas på en våg, som enligt någras
påstående hålles af ängeln Gabriel och är så stor,
att den ena skålen hänger öfver hälvetet och den
andra öfver himmelen. — Koran säger på ett ställe,
att domen skall vara i 1,000 år och på ett annat
i 50,000.

Hälvetet är delat i sju afdelningar, den ena
under den andra. Förbrytarne skola där straffas
med plågor, olika till grad och varaktighet, allt

efter beskaffenheten af deras synder. Men så läres
äfven att något evigt straff icke finnes till,
åtminstone icke för muhammedanska syndare. — Den
öfversta afdelningen upptages af muhammedaner,
den andra af judar, den tredje af kristna etc.
Straffen äro af olika slag, isynnerhet bestå de till
stor del af den största grad af hetta eller köld.
Det lättaste straffet skall vara att bära skor, som
äro glödande.

Den första erfarenhet man far af paradisets
sötma, är att dricka vatten ur »profetens dam».
Den, som dricker däraf skall icke törsta igen.

Paradiset är beläget i sjunde himmelen,
omedelbart under Guds tron. Jorden är där som det
finaste hvetmjöl; stenarne äro af pärlor och ädla
stenar; väggarne i husen äro prydda med silfver
och guld och trädens stammar äro alla af guld.
Ett träd kallas »lycksalighetens träd», hvilket är
af ofantlig storlek. Från dess rot uppspringa
paradisets floder, hvilkas vatten dels utgöras af mjölk,
dels af vin och dels af honung. — De saliga äro
klädda med de herrligaste kläder och njuta af den
största lycksalighet, bestående af sinnliga nöjen.

<b>6:te artikeln.</b>

<i>Om tron på predestinationen.</i>

Muhammedanerna lära att Gud från evighet
bestämt alla människans öden, från de minsta till
de största, och att intet händer, som icke Gud
förut bestämt, att det ske skulle.
</chapter>

<chapter name="Om muselmannens religiösa plikter.">

<h2>Om muselmannens religiösa plikter.</h2>

<b>7:de artikeln.</b>

<i>Om bönen.</i>

Tvagningar och reningar skola föregå bönen,
om den skall vara Gud behaglig. Muhammed sade
om bönen, att den är »religionens pelare och
paradisets nyckel», och att »intet godt kan vara i den
religion, där bön icke öfvas». Bön skall förrättas
5 gånger om dagen. Den fromme muhammedanen
går då till någon moské, hvarest han med en
näsduk för ansiktet böjer sina knän, vänd mot Mecka.
Fredagen utgör muhammedanernas sabbat, då
äfven en predikan eller tal hålles i moskén.

<b>8:de artikeln.</b>

<i>Om allmosor.</i>

Allmosegifvandet är en af muselmannens
största plikter. »Bönen», säges det, »förer oss halfva
vägen till Gud, fasta förer oss till palatsets port
och allmosorna föra oss in i detsamma».
Allmosorna äro af två slag, obligatoriska eller tvungna
och fria. Till de förra hörer att gifva en viss del
af sina inkomster till de fattiga.

Koranen säger med afseende på allmosor:
»Om du låter dina allmosor synas, så gör du väl,
men om du gifver dem i hemlighet, är detta bättre
för dig och skall försona dina synder.»



<b>9:de artikeln.</b>

<i>Om fasta.</i>

Muhammed sade att »fastan är religionens
port». Den viktigaste fastetiden är den, som är
mellan nymånaderna i den 9:de månaden. Under
denna tid smakar muhammedanen hvarken mat
eller dryck mellan dagbräckningen och solnedgången.
Men i denna fasta inbegripes icke blott afhållandet
från mat och dryck, utan äfven från begagnandet
af parfymer, badning etc. De få ej häller under
denna tid kyssa eller röra vid en kvinna, och en
del draga äfven i betänkande, att öppna munnen
för att insupa luften. Men sedan solen gått ned
och prästerna gjort signal i moskéerna, förbytes
fastandet i fästande och öfverflöd i mat och dryck.
Detta kan sedan vara allt intill morgonen, då
dagen börjar gry.

<b>10:de artikeln.</b>

<i>Om pilgrimsfärd till Mecka.</i>

Hvarje muhammedan, som på något sätt kan
det och icke är hindrad genom kroppslyten, är
skyldig att göra åtminstone en pilgrimsfärd i sitt
lif. Kvinnorna äro icke ens undantagna. När de
äro ankomna till Mecka och hafva trädt innanför
templets dörr, skola de först gå omkring det
»heligaste» eller »Guds hus» sju gånger. De begynna
allra först med fyra knäfall framför den helgade,
s. k. »svarta stenen», som ligger i det sydöstra

hörnet. Stenen är infattad i silfver och står i så
hög vördnad hos pilgrimerna, att den blifvit kallad
»Guds högra hand på jorden». För hvarje hvarf
pilgrimen gått omkring templet, skall han kyssa
stenen. Slutet af alla ceremonier består i offrandet
af djur, hvilka de efteråt begrafva.
</chapter>

<chapter name="Vissa lagbestämmelser angående muselmannens borgerliga lif.">

<h2>Vissa lagbestämmelser angående muselmannens borgerliga lif.</h2>

1. Muselmannen får icke äta svinkött eller
kött af andra djur, som antingen dött af sig själfva,
blifvit slagna till döds eller blifvit sårade af andra
djur. Ej heller får han äta blod. Vin är äfven
förbjudet att dricka.

2. Spel är likaså förbjudet.

3. Angående äktenskapet är bestämdt, att en
man ej får hafva mer än fyra hustrur. Om han
icke vill äkta fyra hustrur, äger han rätt att hafva
så många frillor, att antalet fyra blir fullt.

4. Den, som stjäl, skall första gången mista
högra handen, andra gången högra foten, tredje
gången vänstra handen och fjärde gången vänstra
foten. Det straff, som f. n. praktiseras, är dock
spöstraffet.

5. Angående mord säger koran: »Hvilken
som afsiktligt dödar en troende, hans lön blifver


helvetet.» Men den världsliga lagen dömer endast
till böter, hvilka tillfalla den mördades släktingar.

6. Med afseende på att strida för tron, säger
koran bland annat: »Hvilken som strider för Guds
religion, antingen han blir slagen eller segrar, vi
skola säkert gifva honom en stor belöning», och
vidare: »En droppe blod, utgjuten för Guds sak,
är inför Gud mer värd än fasta och böner under
två månader.»

*

</chapter>

<chapter name="Zoroasters religion.">

<h1>Zoroasters religion.</h1>

Upphofsmannen till denna religion var
Zoroaster, en viss perser, som var af kunglig härkomst
och född i midten af 5:te århundradet före Kristus.
Det påstås, att hans moder genom drömmar fick
underrättelse om sin sons blifvande ryktbarhet och
storhet. Zoroaster uppgaf såsom bevis på sin
gudomliga sändning bland annat, att han en gång
af ärkeängeln Bahman blef förd till himmelen och
framställd för Gud och hans änglar. Gud skulle
då uppenbarat för honnm den osynliga världens
mysterier. Gud lämnade honom äfven en bok,
kallad Zend-Avesta, innehållande zoroasternas lära,
hvilken han skulle presentera för den persiske
konungen, Darius Hystaspis. Han begaf sig då till
slottet, hvarest han blef väl mottagen och fick
tilllåtelse att genom underverk bevisa sin auktoritet


från Gud. Han förvånade hela hofvet och alla
visa, som där voro, genom sin visdom och lärdom.
Hos de vise rönte han dock stort motstånd, de
förföljde honom mycket; men genom sina stora
underverk, som han gjorde hvilka öfverträffade alla
magiers förmåga, lyckades det honom att kunna
öfvertyga konungen, att han var en Guds profet,
så att han lät förklara, det Zoroaster var sänd från
himmelen.

Zoroaster lärde, att två riken, ljusets och
mörkrets, existerat vid sidan af hvarandra från evighet.

Det förra behärskas af gudafursten Ormuzd
och det andra af Ahriman. Till det förra hörer
allt godt och heligt och till det senare allt ondt
och oheligt. Ormuzd har under sig härskaror af
gudomligheter, indelade i klasser, och likaså har
Ahriman under sig en skara af onda andar. Båda
dessa grundväsenden funnos från evighet, ehuru
till deras person icke lika eviga med Gud, ty
Ormuzd skulle hafva utflutit från Gud. Ostörd af den
fiendtlige vedersakaren Ahriman, skapade Ormuzd
ett ljusrike genom det mäktiga skapareordet.
Sedermera drog sig Ormuzd tillbaka till sin
himmelska boning, men då kom Ahriman och fyllde
ljusriket med onda andar, med orena och skadliga
djur, med laster och synder.

Sedan har en oafbruten strid ägt rum mellan
dessa båda riken, och den skall fortfara till
dagarnes ända, då ljusets makter skola segra och
uppfylla världen med det goda. Vid samma tid skall
en evig lycksalighet inträda.


Zoroaster lärde äfven, att människorna skola
uppstå vid dagarnes ända. Meshah och Meshaneh,
våra första föräldrar, skola först uppstå, och sedan
skola alla i sin ordning uppstå.
</chapter>
<chapter name="Zoroasternas gudsdyrkan">
<h2>Zoroasternas gudsdyrkan.</h2>

De betrakta Gud som ursprungligen och i sig
själf utgörande ett abstrakt väsen, inneslutet i moln
och hafvande uppenbarat blott en egenskap,
nämligen hans evighet. Deras benämning på
gudomens själfva grundväsen är »tid-utan-gräns». Utom
det att de tillbedja själfva gudomligheten, tillbedja
de nästan allt, som finnes, både i den synliga och
osynliga världen, såsom t. ex. solen, månen,
stjärnorna och för öfrigt alla himlakroppar; elden,
vattnet, jorden, luften, berg, dalar, haf, sjöar och
strömmar, träd, plantor, djur och isynnerhet den hvita
tjuren och hunden. Människor dyrkas äfven.

Elementen stå i särskild vördnad hos dessa
hedningar. Elden kallas <i>Guds son</i> och jord, vatten
och luft hans <i>döttrar.</i> En anhängare af Zoroasters
lära kan därför icke göra en så neslig handling,
som att blåsa ut en lampa eller ett ljus. Prästerna
skola därför betäcka sin näsa och mun med ett
kläde, när de stå framför elden på det heliga
altaret. Och om ett hus fattar eld, söker den
allvarlige zoroastern hellre befordra elden än utsläcka den.

Emedan jorden anses så helig, får ingen död
begrafvas i densamma, utan man har i stället
uppbygdt höga torn, där de döda begrafvas högt uppe
öfver jorden. Dessa torn skola stå på vissa


afstånd från vattnet och elden. Hålor i jorden tro
de vara vägar för de onda andarne, hvarigenom
de komma upp från helvetet och gå dit igen,
sedan de varit uppe på jorden och gjort allt ondt
de kunnat.

Zoroasterna äro särskildt, hvad man kallar,
»eldsdyrkare». Elden betraktas af dem, som den
fullkomligaste symbol af gudomligheten.

Eld-templen äro omgifna af en ny byggnad.
Den heliga elden brinner i templet i en stor panna.
Ingen utom prästerna får nalkas den. Folket far
endast se den genom en dörr. Elden underhålles
med nytt bränsle för hvarje dag. Prästerna äro
dag och natt sysselsatta med att se efter elden
och att på samma gång uppläsa böner, under det
de vända sina ansikten mot solen.

Den heliga elden är af två slag. Till det ena
slaget höra 1,001 bränslematerialier och finnes
endast i 6 tempel.

Vid soluppgången sjunges en hymn och likaså
vid nedgången. Till månen ägnas en särskild
dyrkan vid nymåne, fullmåne och vid dess aftagande.
När zoroastern går till sängs, gör han sin aftonbön,
vänd mot någon eld, mot något ljus, mot månen
eller mot den nedgående solen.

Födelsedagar, bröllop, begrafningar etc. firas
i förening med en massa af olika ceremonier,
såsom reningar, böner etc.

Åtskilliga fäster firas med stor högtidlighet
bland zoroasterna. En hålles i början af året och
varar i sex dagar. Den sista af dessa dagar firas

till minne af världens skapelse af Ormuzd, våra
första föräldrars födelse och till ära för
uppståndelsedagen, som påstås skall inträffa på denna dag.
Den andra fästen firas under de sista tio dagarne
af året, då de aflidnas andar komma för att hälsa
på sina vänner, som de lämnat.

*

</chapter>

<chapter name="Brahminismen.">

<h1>Brahminismen.</h1>

Brahminismen är en af Orientens äldsta
religionsformer. Dess hemland är Asien och
förnämligast Indien samt i synnerhet trakterna omkring
Ganges. Brahminerna dyrka äfven såsom alla
andra hedningar en mångfald af gudar.
Ursprungligen dyrkade de tre gudomligheter såsom de
högsta, nämligen <i>Indra</i>, himmelens herre, som härskar
öfver solsken och regn tillika med morgonrodnaden
och de fläktande vindarne; <i>Agni</i>, som härskar
öfver eldkraften med ljusväsendet; <i>Varuna</i>,
behärskaren af den oändliga rymden med hafsytan.
Dessutom dyrkades <i>Brahma</i>, en hemlighetsfull
gudomlighet, som tänktes innebo i offret och bönen som
en helig ande. — Slutligen utvecklades
brahmabegreppet mer och mer, så att <i>Brahma</i> ansågs
för den högste gudomligheten, nämligen
världssjälen och urkällan för allt vara, hvaremot de andra
gudomligheterna ansågos som världsväktare.

Världssjälen Brahma anses som opersonlig,


men att den vunnit personlighet genom sin
uppenbarelse i de tre gudomligheterna <i>Brahma, Vischnu</i>
och <i>Siva.</i> Dessa utgöra, som sagdt är, en
personifikation af uranden Brahma. Brahma anses som
själfva urförnuftet och som den, hvilken skapat
världen och människosläktet. Vischnu är
beskyddaren och den evinnerliga återställaren af den
sedliga världsordningen. Det läres äfven om honom,
att han flera gånger måst vandra på jorden i
människoskepnad, för att iordningställa världen, när
den råkat på afvägar, och för att åter förskaffa
sedligheten sin kraft.

Vischnuiterna anses vara ett mildt folk. De
döda inga djur.

Siva är egentligen bergsbygdernas Gud. Han
anses hafva sitt säte i bergsbygden och särskildt
på Himalaya. Han kallas äfven »<i>bergens herre</i>».
Han uppenbarar sig i <i>eld,</i> hvilken är symbolen af
honom, som å ena sidan betraktas, såsom
förtärande och förstörande sin motsats samt å andra
sidan aflande och gifvande lif. Sålunda föreställer
Siva öfver hufvud naturens vilda lifskraft och
förenar i sig både den lifaflande och förstörande
naturkraften.

Vid dyrkandet af denne gudomlighet
förekomma blodiga offer och äfven människooffer.
Själfoffringar förekomma ofta. Man störtar sig t. ex.
i Ganges för att helt öfverlämna sig åt denna
absoluta makt.

Brahminerna dyrka dessutom en stor mängd
andra gudomligheter.


De tro, att 7 särskilda rymder eller sferer
finnas öfver jorden, hvilka uppfyllas och behärskas
af gudar, och 7 regioner under jorden, som
behärskas af demoner. Gudarne skola uppgå till
333,000,000.

Föröfrigt utgöra djuren och naturens element
föremål för brahminernas dyrkan. Floden Ganges
står i särskildt högt anseende. Stora skaror af
pilgrimer resa dit, för att två sig i dess vatten
eller för att dö där, under det att andra, så många
som kunna, taga med sig vatten hem, för att två
sig och de sina därmed till befrielse från
sjukdomar etc.

Brahminerna tro äfven på själavandringen. De
lära, att allt utgått från Gud, och att allt skall
återvända dit. Att människan måste hafva en
materiell kropp, anses såsom en straffdom för
olydnad, under det hon existerat i en högre lifsform.
De onda människorna få till straff, att, innan de
få återförenas med gudomen, deras andar skola
tillbringa långa tider i afskyvärda djurkroppar;
men de goda människornas andar få återigen till
belöning, att de gradvis få uppstiga i och förenas
med högre former, tills de slutligen blifva
återförenade med Gud.

Till brahminernas religiösa plikter hörer först
att gifva allmosor. Braminen gifver sådana med
nöje, emedan han tror sig få en stor lön därför i
den kommande lifsformen.

En annan religiös plikt är bättringen,

hvarigenom brahminen tror sig kunna försona sina synder
och kufva sina passioner.

En annan viktig plikt är pilgrimsfärder, som
de måste göra vissa tider. Den viktigaste platsen
för pilgrimsfärderna är Juggernauts tempel i Orissa.
På femtio mils afstånd från staden är vägen
beströdd af människoben. Af den oerhörda
människomassa, som strömmar till nämnda tempel, dör en
del af svält eller sjukdomar etc., innan den hinner
fram. Dessa döda människor få sedan ligga kvar
vid vägen, erbjudande de hungriga rofdjuren en
smaklig måltid. Som förut är nämndt, utgör
äfven floden Ganges en af de förnämsta
vallfartsorterna. Det anses, att man genom att bada i
denna och andra heliga floder kan försona äfven
de gröfsta och afskyvärdaste synder.

Religiöst själfmord är äfven en af brahminens
heligaste handlingar. Detta anses naturligtvis som
ett bevis på den största själfuppoffring och
tillgifvenhet för gudarne. Af de många sätt som
begagnas för att under sådana omständigheter taga
lifvet af sig själf, är det ett af de
anmärkningsvärdaste, att de kasta sig framför afgudens
triumfvagn för att blifva krossade af dess hjul.

Dr Buchman har lämnat följande beskrifning
öfver en dylik offerhandling, som han själf med
egna ögon bevittnade vid Juggernauts tempel.
Han säger: »Sedan vagnen gått ett stycke,
tillkännagaf en pilgrim, att han var redo att offra sitt
lif för afguden. Han lade sig själf ned på vägen
framför vagnen, som var 60 fot hög, med sitt

ansikte mot jorden, sträckande sina armar framåt.
Vagnen kom och gick öfver honom, hvarvid han
blef krossad till döds af dess hjul. Ett utrop af
glädje hördes från folkhopen. Det säges, att
afguden ler, när han får smaka blodet från de
olyckliga offren. Folket kastar sedan små mynt på
offret, för att betyga sin belåtenhet med handlingen.

*

</chapter>

<chapter name="Buddhaismen.">

<h1>Buddhaismen.</h1>

Denna religiösa åskådning utgick från
vischnuiterna i de lägre trakterna af Himalaya.
Buddhaismens grundläggare var Gautarna Buddha, en
konungason, hvilken drog sig undan från världen
till skogens enslighet, för att där i ostörd ro få
forska efter den eviga sanningen. När han
slutligen trodde sig hafva funnit den, uppträdde han
som stiftare af en ny religion, Buddha dog 450
f. Kristus.

Den nya religionen var en svår stöt för
brahminismen. Buddha förnekade de brahminska
gudomligheterna, ja, t. o. m. Brahma själf. Han
upphäfde äfven den bland brahminerna gällande
kastordningen, hvarigenom alla fingo lika
rättigheter. Han vann därigenom de lägre stånden på
sin sida, hvilka genom honom sågo sig befriade
från kasttvångets bojor. Stora skaror klädda i
tiggardräkt, t. o. m. Buddha själf var så klädd,


samlade sig omkring sin lärare. De drogo genom
landet och utbredde den nya läran på alla platser.
Buddhatempel reste sig i nästan oräknelig mängd.

Brahminerna, som med grämelse sågo
buddhaismens framgångar, släckte slutligen sin harm i
blodiga förföljelser mot den nya lärans anhängare,
hvarigenom buddhaisterna blefvo till stor del
utrotade ur främre Indien. Man kan göra sig en
föreställning om denna förföljelse, hvilken skulle
hafva rasat som svårast i 6:te århundradet, genom
att läsa följande befallning af en konung:

»Från bron till snöbergen bort den, som
Buddhas, både gammal och ung, icke dödar, skall
dödad bli.»

Med snöbergen menades Himalayas höjder
och med bron sundet mellan Dekhan och Ceylon.

Men om buddhaismen förlorade de flesta af
sina anhängare i Indien, vann den så många fler
på andra orter, såsom på Ceylon, i Tibet m. fl.
länder.

Buddha blef sedan en af buddhisternas
förnämsta gudomligheter.

Buddhaisterna lära att människan slutligen
skall återinsupas i gudomen, d. v. s., allt, som
utgått från Gud, såsom själfva urkällan till allt vara,
skall återvända dit och inflyta i eller förena sig
med Guds väsen.

De tro äfven på ett oundvikligt öde, hvilket
både djur, människor och gudar äro underkastade.
Det ser ut, som att de satt detta oundvikliga öde
i stället för ett evigt, själfexisterande väsen, hvars

tillvaro de helt förneka. De lära äfven, att både
människor och gudar skola existera i olika former,
som kunna vara mycket olika, allt efter som ödet
fogar det. Människan kan i en annan period af
hennes existens blifva en gud eller en djäfvul.
Döden anses som en blott förändring af form.
Buddhaistens högsta mål och sällhet är den slutliga
tillintetgörelsen. Han tror nämligen, att alla, både
gudar och människor, slutligen skola blifva helt
tillintetgjorda.

Buddhaismen är världens mest utbredda
religion. Kinas hundratals millioner tillhöra densamma,
en stor del af Indiens befolkning, Japans många
millioner, Tartariets invånare m. fl.

*

</chapter>

<chapter name="Confuceismen.">

<h1>Confuceismen.</h1>

Denna hedniska religionsform är egentligen
icke en särskild religion utan blott en variation af
de i Kina härskande olika religionsriktningarne.
Den utgör egentligen en filosofisk och följaktligen
mer rationell utveckling af landets gamla
religionsläror.

Grundläggaren till confuceismen var en
mycket lärd och framstående kines, benämnd Konfutse,
men som vanligen kallas Confucius. Denne man
skildras som Kinas störste och berömdaste man
och såsom grundläggaren af kinesernas nuvarande


statsförfattning. Han föddes 551 och dog 479
före vår tidräkning. Han icke blott deltog med
stort intresse i statens politiska och borgerliga
angelägenheter, utan han studerade flitigt sitt lands
religion och uppträdde slutligen som reformator.
Först samlade och studerade han de gamla
sägnerna, samlade, granskade ordnade och
fullständigade den kinesiska odlingens gamla skriftliga
minnesmärken samt framträdde därpä som
religions- och sedelärare.

Såsom religionslärare blef Konfutse utsatt för
stora förföljelser, men hans läror slogo dock djupa
rötter i folkets hjärtan. Af sina anhängare kallas
han ännu i dag för <i>vishetens furste.</i>

Konfutse påstod, att han ej framträdde med
någon ny religionslära, utan att han blott
uppletade och framställde i dagen kinesernas urgamla,
men under tidernas lopp fördunklade och
undanträngda trosläror. Hans religionsskrifter kallas de
<i>King</i> eller <i>Böckerna.</i>

I Kina finnas flera hvarandra ganska mycket
olika religionsriktningar, hvilka hafva full frihet,
blott att de icke uppträda mot regeringens
auktoritet och statens ande. Konfutses lära omfattas af
de flesta bildade och lärde, hvarför den äfven bör
betraktas som den egentliga statsreligionen,
emedan staten styres af denna folkklass.

Konfutses religion erkänner väl en osynlig gud,
som kallas Schang-ti och bor i himmelen, men den
förordnar ej något bestämdt sätt för hans dyrkan,
liksom den ej häller förpliktigar människorna att

utslutande dyrka honom, hvarför äfven många af
denna läras anhängare samtidigt hylla en annan
religion.

Enligt Konfutses lära består den sanna lyckan
uti själfkännedom, i herravälde öfver oss själfva, i
plikternas uppfyllande och i välvilja mot andra.
Lydnad mot föräldrar och staten räknas som en
af de högsta dygderna. Åt gudomen själf offrar
blott kejsaren, som är ansedd för att vara
himmelens son och Guds ställföreträdare på jorden.

*

</chapter>



