DAGLIGT LIV
I NORDEN

TROELS-LUND

DAGLIGT LIV
I NORDEN
I DET
SEKSTENDE AARHUNDREDE

FJERDE UDGAVE

BIND IV

GYLDENDALSKE BOGHANDEL NORDISK FORLAG
KØBENHAVN KRISTIANIA
KJØBENHAVN - FORLAGSTRYKKERIET
IV BOG: KLÆDEDRAGT

KLÆDEDRAGT

KLÆDEDRAGTEN i Norden i det 16de Aarhundrede forstaas
kun ret, naar den ses som Led i den store Udvikling.

Denne er i og for sig saa simpel og klar, at Gangen deri af sig
selv falder i Øjnene. Dette gælder, hvad enten vi betragter
Klædedragten fra det ene eller det andet af de to Hovedsynspunkter,
hvorunder den lader sig bestemme, hvad enten vi tager Hensyn
til dens <sp>Stof</sp> eller dens <sp>Snit</sp>.

Hvad <sp>Stoffet</sp> angaar, har alle Jordens mest fremskredne Folk
indtil nu gennemløbet to Trin og befinder sig paa det tredje. Den
simpleste Maade at skaffe sig Klædedragt paa er at overfalde de
gunstigere stillede Dyr, flaa dem og indhylle sig i deres Skind.
Et mere udviklet Trin er det at tæmme enkelte, tykpelsede Dyr,
afklippe deres Haar, hver Gang de er voksede ud, og saaledes
af et og samme Dyr skaffe sig flere Sæt Haardække. Ad denne
Vej har Uldtilvirkningen udviklet sig. Det tredje Trin endelig,
hvorpaa vor Tid befinder sig, bestaar i at tæmme ikke blot Dyr,
men Planter tillige, af hvis sejge Trevler derpaa tilvirkes Linned.

Denne Udviklings Vej, der viser sig at være den samme
Jorden over, er bleven tilbagelagt med forskellig Hastighed af de
enkelte Folk, I saa Henseende staar Skandinaverne som
Efternølere. Medens Tilvirkning ikke blot af Uld, men ogsaa af
Linned i Aarhundreder havde været øvet af Beboerne langs
Middelhavets østlige Kyster, gik vore Forfædre fremdeles omviklede
med Dyrehuder. Denne Beklædning synes at have været den
eneste kendte, i hvert Fald den alt overvejende, i Skandinavien
Stenalderen igennem. Først i Bronzealderens Grave træffer vi
Dragter af Uld, et Udtryk for, at de fornemmere nu begyndte at
klæde sig heri. Men ikke førend ved vor Jærnalders Begyndelse
-- med et rundt Tal ved Kristi Fødsel -- finder vi de sikre Spor
af, at Uldbeklædning var almindelig i Norden, og at man her forstod
sig paa at tilvirke Ulden.

Middelalderen igennem var de nordiske Folk klædte i Uld.
Brugen af Linned indskrænkede sig til den lille Kres, der stod
Hoffet nær, og fandt ingen Tilslutning hos Folkets Flertal. Først
ved Midten af det 16de Aarhundrede trængte Linnedet igennem
som almindeligt Beklædningsmiddel, og de skandinaviske Folk
rykkede saaledes endelig op i Linje med Evropas civiliserede
Nationer. Hvor langsomt imidlertid al slig Overgang foregaar
lader sig endnu tydeligt paavise. Skøndt Linned alt i over tre Hundrede
Aar har været almindeligt brugt i Norden, er det dog først
henved Aar 1900 naaet frem til i Festdragt at være <sp>synlig</sp>
Beklædningsgenstand hos Folkets Flertal, Landbefolkningen. Den
samme Smag, der i det 13de Aarhundrede bevægede "Kongespejlets"
Forfatter til at advare Kongens Omgivelser mod at vise
deres Linned: "Lad altid din Skjorte skære et godt Stykke kortere
end din Kjortel, thi ingen høvisk Mand kan pynte sig med
Hør og Hamp"<footnote>R. Keyser: Efterladte Skrifter II Bind 
2den Afdeling (Christiania 1867). S. 55. </footnote>, 
den samme Smag har endnu Aarhundreder
efter øvet en haardnakket Modstand i et bredere Folkelag.

Medens Udviklingens Gang, hvad Klædedragtens Stof angaar,
overalt er den samme, stiller Forholdet sig anderledes med Hensyn
til dens Snit. Som rimeligt er, har her ydre Betingelser paa
forskellig Vis grebet medbestemmende ind. For Evropas Vedkommende
er dog ogsaa paa dette Omraade Udviklingens store
Træk simple og let overskuelige.

Den ældste evropæiske Dragt, som vi kender, er den græsk-romerske.
Den bestod for Mændenes Vedkommende i et indre,
ærmeløst Klædningsstykke, der dækkede Kroppen, og et ydre
Overkast, der vidt og folderigt hang ned mod Fødderne. Ejendommeligt
for denne Dragt var, at den lod Arme og Ben være
uden særskilt Beklædning, samt at den hvilede alene paa
Skuldrene.

Da ved Oldtidens Slutning de indvandrede goto-germanske
Stammer stødte sammen med Romerne, og Spørgsmaalet om

Herredømmet i Evropa blev afgjort, var det ikke blot to Former
for Kultur, der fjendtligt mødtes, men tillige to vidt forskellige
Former for Klædedragt. Udfaldet blev det samme paa det større
og det mindre Omraade. Den rigere Kultur gik til Grunde, men
døende paatrykte den Sejrherren sit Præg. Den romerske Dragt
maatte vige, men afsatte først blivende Mærker paa den goto-germanske.

Det kunde synes dristigt at tale om den ældste goto-germanske
Dragt som bekendt, da dog vor Kundskab til den er saa højst
ubetydelig. Ikke destomindre har vi sikkert Ret til at betegne
som oprindeligt goto-germansk det, der bliver tilbage, naar vi af
den fuldbyrdede Blanding uskiller det romerske.

Af Sammenstødet fremgik nemlig en mærkelig Blandingsdragt,
der Middelalderen igennem blev den fælles for de indvandrede
Folk. Det romerske i denne genfinder vi i den lange Kappe. Det
goto-germanske ytrede sig i en Trang til at lade alt, saa vidt
muligt, slutte tæt og stramt om Legemet. Heraf fremgik Ærmer,
ikke blot i Skjorten og Kjortelen, men stundom i Kappen tillige.
Heraf fremgik Bæltet, dette ægte germanske Stykke, der sammensnørede
Kjortelen om Livet og forflyttede Dragtens Tyngde
fra Skuldrene til Midjen. Heraf fremgik endelig hele Benbeklædningen:
Brogene (Bukserne) og Hoserne. Det er betegnende for
disse, at Romerne, uvante med Synet af Broge, opkaldte det
sydvestlige Frankrig efter den Omstændighed, at Indbyggerne bar
dette Klædningsstykke (Gallia braccata). For Hoserne savnede
Romersproget ganske Navn, medens Benævnelsen var ens og
velbekendt hos alle de indvandrede Stammer. (Islandsk og Angelsaksisk:
hosa. Skandinavisk, Engelsk, Tysk: hose. Fransk: heuse
eller huese. Italiensk: huose o. s. v.).

Denne Blandingsdragt, paa een Gang lang og kort, vid og tætsluttende,
holdt sig Middelalderen igennem. Først ved Renæssancen
frigjorde de evropæiske Folk sig fra den romerske Indflydelse
og indførte atter, i det mindste for Hankønnets Vedkommende,
det gamle, goto-germanske Snit.

Det 16de Aarhundrede viser os altsaa paa Klædedragtens Omraade
de indvandrede Folks Opvaagnen til selvstændigt Liv.
Ufuldkomment udtrykt, men dog ikke helt uforstaaeligt, vil vi
indenfor Beklædningens Verden kunne øjne Sporene af de
mange, stærke Rørelser, der satte Tiden i Bevægelse.

*

<h1>1</h1>

Skulde vi betegne Middelalderens Skønhedsbegreb, hvad
Klædedragten angaar, maatte dette sikkert udtrykkes ved, at den
sværmede for det <sp>fodside</sp> og <sp>folderige</sp>. Vi genfinder denne Smag 
fra de ældste til de sidste Tider; den var i inderlig 
Forstaaelse med Middelalderens Blik paa Livet i det hele.

Uden Tvivl lagdes Grunden til denne Retning ved Synet af den 
pragtfulde, romerske Dragt. Men dette første Indtryk næredes 
yderligere og vandt i Dybde. Ganske naturligt blev den lange
Dragt ogsaa Gejstlighedens Klædebon. Under en ny Form viste
den sig her blændende og ærefrygtvækkende. Og endelig paa
Korstogene mødte Øjet endnu en Gang den lange Dragt i Brug
hos Østerlænderne, disse Folk, som man aabenlyst foragtede,
men hemmeligt og med Rette saa op til. Hvor saa Blikket søgte
hen, tilbage, opad, udad, overalt det samme fodside Klædebon.
Intet Under, at det afsatte et Billede i Sjælen, mod hvilket alt
andet blegnede. Middelalderens Skønhedsbegreb var som Tiden selv 
et Væv, hvori romerske Minder, Kirken og Korstogene havde 
spundet de stærkeste Traade.

Den lange Dragt besad imidlertid endnu et Fortrin, som næppe var 
det mindste i Middelalderens Øjne: den var i mange Henseender højst uhensigtsmæssig. Saa underligt det lyder, udøvede dette sikkert en 
hemmelig Tiltrækning. Herved blev nemlig ogsaa paa Klædedragtens 
Omraade den skarpe Adskillelse gennemført, som var Middelalderen 
egen. Paa den ene Side det legemlige, det naturlige; paa den anden 
det overnaturlige, den sande Virkelighed. Den Dragt, der gengav 
Legemets Form og lod det frit og uhindret bevæge sig, var af 
lavere Art. Kun den, der skjulte det og lod det ligesom forsvinde, 
udtrykte hemmelighedsfuldt det højeste.

Saa deltes da Livet i to ogsaa paa Klædedragtens Omraade.
Søgnt og helligt stod skarpt mod hinanden her som andetsteds.
Til daglig kunde man vel være iført den hensigtsmæssige, korte

Dragt, Trøjen, Vamsen. Men næppe kaldtes der til Fest, før alle
som en anlagde den lange Kjortel og Kappe. Uden den var det
uhøvisk at stedes for Kvinder, endsige da for Fyrster eller i 
Guds Hus. Kun den var den sande, ene skønne Dragt, den festklædte
Skares, Kirkens, Englenes.

<img>
Fig. 1. Lang og kort Dragt.
(Efter Fairholt.)

Set i Tidens eget Lys var dog maaske Forskellen mellem de to 
Arter af Dragt mindre paafaldende. Forholdet var uden Tvivl dette, 
at enhver velstillet i Reglen gik i lang Dragt og kun, naar hans 
Syssel for en Stund krævede det, kastede Kappen og vel hyppigt 
Kjortelen med. Omvendt frembød de fodside Klæder flere Fordele, 
end vor Tid straks falder paa. De svarede ikke ilde til Datidens 
ufuldkomne Opvarmningsmidler. Og færdedes man paa Rejser med 
Udsigt til Natteleje enten paa bar Jord om et Baal eller højst paa 
en Bænk med Halm, saa var en lang, skindforet Kappe ubetalelig. 
Det var ikke tilfældigt, at man i Norden betegnede Kappe og 
Overdyne med samme Ord (Feldr).

<img>
Fig. 2. Vide Ærmer og Hue-Svans.
(Efter Fairholt.)

Men hvilke Fordele de end i det enkelte kunde byde, vist er det, 
at de lange Klæder i det hele var uhensigtsmæssige. Hvad enten
man tumlede sig til Hest eller til Søs, pløjede eller drev sit 
Haandværk, var denne lange Kvindedragt unaturlig for Mænd. Der 
maatte gives en Form for sømmelig Klædning, der ganske 
anderledes svarede til Livets Krav.

Omtrent fra Aaret 1300 lader der sig spore en underlig 
Uro i Middelalderens Historie. Efter at Korstogene 
og med dem Kirkens Blomstringstid var omme, begyndte 
noget nyt at bryde frem. Foreløbigt ytrede det

sig kun som Strid mod det bestaaende. Der krævedes to Hundrede
Aar, førend Bevægelsen fuldt blev afklaret.

<img>
Fig. 3. Kvinder med høje Hovedsæt.
(Efter Fairholt.)

Det samme gælder indenfor Klædedragtens Omraade. Fra Aar 1300 
viste sig en mærkelig Lyst til at omdanne det lange Klædebon 
(Fig. 1). Det ene Forsøg dristigere end det andet gjordes paa at 
afskaffe den gamle Festdragt og i Stedet for at skabe en ny med 
den verdslige til Mønster, svarende til Legemets Form, skøn og 
pragtfuld nok til at sømme sig Fyrster. Den ydre Foranledning til 
disse bestandig gentagne Forsøg var tydelig nok. Ikke blot drev

<img>
Fig. 4. Kvinders Hovedsæt.
(Efter Fairholt.)

det daglige Livs Sysler paa som forhen; men den bestandig 
tiltagende Brug af Brynjer, de hyppige Ridderspil, hvori alt, 
hvad der var fornemt og mægtigt, deltog, vænnede lidt efter 
lidt Øjet til at se Konger og Fyrster ved festlige Lejligheder 
optræde i Figurdragt.

<img>
Fig. 5. Kvinde med lang Hue-Svans.
(Efter Fairholt.)

<img>
Fig. 6. Ludvig I af Huset Anjou, Konge af Neapel.
(Efter Fairholt.)

<img>
Fig. 7. Mand med Bjælde-Skærf.
(Efter Fairholt.)

Betragter vi alle disse vekslende Moder, der i det 14de og 
15de Aarhundrede afløste hverandre, saa er der, trods deres 
indbyrdes Forskel, dog et fælles Særpræg. Det, som de alle 
tilstræbte, var jo at skabe en ny Dragt, paa een Gang 
hensigtsmæssig og skøn. Det hensigtsmæssige var givet i den 
korte, verdslige Dragt. Men for det skønne ejede man intet 
andet særligt Udtryk end det langstrakte. Hver Gang der da 
skal spilles den sidste Trumf ud, den Prydelse anbringes, 
der skal gøre denne korte Dragt berettiget som Festdragt, 
saa tyr de alle til det ene og samme Middel: urimeligt at 
forlænge et enkelt Parti (Fig. 2). Dette fælles Racemærke
giver dem tilsammen et højst pudsigt Præg. Trods al 
Opfindsomhed forresten, er det ikke muligt at skjule denne ene 
Tilbøjelighed, der straks røber deres Herkomst (Fig. 3). Iøvrigt 
maa man lade dem, at de var indbyrdes afvigende og fantastiske 
nok, alle disse Mandshætter med Hale, der stundom naaede Jorden; 
disse Kvindesæt, som himmelhøje Kræmmerhuse ombølgede med Flor 
(Fig. 4); Bjældelænker ned ad Ryggen som afrevne

Galgereb; udpuffede Skuldre, der lod Hovedet forsvinde som en 
tilfældig Knub mellem de to egentlige Pukler; lange Liv med 
Bælter nedenfor Hofterne; flade, udhuggede Ærmer, der, blot 
fastgjorte ved Skulderen, men uden at indeslutte Armen, som 
nedhængende Vinger slæbte i Støvet (Fig. 5, 6 og 7) o. s. v., 
o. s. v.

<img>
Fig. 8. Jærn-Snabelsko.
(Efter Fairholt.)

<img>
Fig.9. Snabelsko.

<img>
Fig. 10. Snabeltøffel.

<img>
Fig. 8. Snabelsko (1519) med Trætøffel under.
(Efter Fairholt.)



Med en paafaldende Ilfærdighed afløste disse Moder hverandre. 
Kun een af dem vandt mere blivende Hævd, den besynderligste af
dem alle, Snabelskoene. Der krævedes næppe noget Bevis for, at 
disse med deres lange, bjældebesatte Taaspids, opretholdt ved 
en Silkesnor op til Knæet, kun var lidet hensigtsmæssige, 
hvordan man saa end vil dømme om deres Skønhed. I Slaget ved 
Nikopolis Aar 1396 maatte ogsaa de vesterlandske Riddere, der 
var mødte i Jærn-Snabelsko (Fig. 8), den Gang, det begyndte at 
knibe, hugge Snablerne af for at være uhindrede i Bevægelserne. 
Men hvad der forlængede Modens Varighed, var den Rangforordning, 
som man var uforsigtig nok til at knytte til Snablerne. Efter 
gentagne Forbud ordnedes nemlig Forholdet saaledes, at 
Almuesfolk maatte bære dem et Kvarter lange, Borgere have dem 
paa en halv Alen, Riddere paa tre Kvarter, Grever paa en Alen, 
og Fyrsterne selv saa lange, de vilde.<footnote>Foruden 
Viollet-le-Duc: Diction. raison. d. mobilier franç. III 164-67 
o. fl. a. af de ovenn. Skrifter: G. L. Baden: Afhandlinger i 
Fædrelandets Cultur-, Stats-, Kirke-og Litterær-Historie III 
(Kbhvn. 1822) S. 207. </footnote> Herved 
forandredes de til et Ærestegn, der ikke var saaledes at faa 
ud af Verden igen. Selv i deres korteste Form var de ogsaa

et tydeligt Bevis for, at den, der bar dem, var festklædt. De egnede
sig nemlig slet ikke til Arbejde, men krævede tværtimod særlig Omhu. 
Blot de blev vaade, slattede de af og dinglede misfornøjet med Snablen. 
Man havde dem da gerne opstoppede, for at de skulde sætte Næsen højt. 
Og i Regnvejr eller blot daarligt Føre maatte de underbygges med 
Snabeltøfler (Fig. 9, 10 og 11).

<img>
Fig. 12. En Kvinde klipper Hætte-Svansen af en sovende.
Efter Vægmaleri i Floda-Kirke i Sødermanland.
(H. Hildebrand: Sveriges Medeltid.)

Spørger vi, om Norden fulgte med paa alle disse Omraader, saa lyder 
Svaret bekræftende. Hætten med den lange kohalelignende Svans (Fig. 
12) kan forfølges lige fra den Gang, da Dronning Margrethe til Spot 
lod paasætte Kong Albrecht en saadan med en Hale paa ikke mindre end 
nitten Alens Længde,<footnote>H. Rørdam: Monumenta Historiæ Danicæ I 
(Kbhvn. 1873) S. 563. -- Paa Mester Gerlachs Sten i Linköping Domkirke 
findes den knælende Figur udstyret med lang Hættesvans. Sveriges 
Historia från äldsta tid II (Sthlm. 1877). Fig. 302. </footnote> 
og indtil langt ned i det 16de Aarhundrede,<footnote>Engelstoft: 
Universitets Annaler 1813. S. 31—32. -- P. Eliesens Danske Skrifter 
ved C. E. Secher I, 462 fg. </footnote> da den endnu kun bares af Skolepeblinge, 
og det derfor var en Haan mod en Student at kalde ham "Hale-Peter" 
(Peter cauda).<footnote>H. Rørdam: Københavns Universitets Historie 
III 105. -- Mon ikke Slutningsordet i Kansler Johan Friis's Svar-Digt 
til Gustav Vasa (H. Rørdam: Historieskrivningen og Historieskriverne 
i Danmark og Norge. Kbhvn. 1867. S. 76) skal forstaas i Overensstemmelse hermed?

<tab> Sit Fængsel stjal han sig fra,
<tab> Fik en Fordans med Kagen i Lybæk.
<tab> Ko-Svans!

Det fornærmelige i Udtrykket Ko-Svans vilde da komme til at ligge i 
dets Betydning af: Skoledreng (Barne ... pe).</footnote> 
I Norden var man saaledes ikke saa 
vedholdende som i England. Her bares nemlig Hue-Svansen, om end i 
forkortet Form, endog af Kvinder i det 16de Aarhundrede (Fig. 13).

<img>
Fig. Kvindelig Hue-Svans, brugtes i England endnu i det 16de Aarhundrede.
(Efter Fairholt.)

De lange, udhuggede Ærmer ses at have været i Brug i Skandinavien 
omkring Aar 1400. Fra denne Tid haves to i Træ udskaarne Billeder 
(Fig. 14 og 15) af Dalarnes berygtede danske Plageaand, Jøsse 
Erikssøn, fremstillet med de mest moderne Egeblads-Ærmer, naaende 
til Jorden. Samme Adelsmand har den lange Bjældelænke ned ad 
Nakken og ligeledes Bjælder i Bæltet.<footnote>Originalen, 
fra en Korstol i Westerås, findes i Nationalmuseet i Stockholm.</footnote>



Klædningsstykker med Bjælder langs Randene synes at have holdt 
sig længere i Norden end i det øvrige Evropa. Endnu saa sent 
som Aar 1548 træffer vi blandt Gustav Vasas Livklæder paa
Stockholm Slot: "en brun Fløjls Kjortel, underforet med 
Losseskind og med 16 Perlebjælder i Ærmerne"<footnote>
Kongl. Hofvet no. 2. Inventarium på Kgl. Maj.'s Lifklädekammer 
på Stockholm Slot 1548. S. R. A. Trykt i Historiska Handlingar 
II (Sthlm. 1862). S. 6. </footnote>. 
Forbindelsen, hvori den forekommer, tillader ikke at opfatte 
den som en blot Fastelavnsdragt. I det øvrige Evropa derimod 
var Bjælder den Gang sunkne ned til kun at bruges af Dværge 
og Narre. Anvendelsen af Bjælder baade som Barnelegetøj og 
som Pynt paa Heste, Hunde og andre Yndlingsdyr gav dog 
Bjældemagerne allevegne fremdeles nok at bestille (Fig. 16).

<img>
Fig. 14. og 15. Jøsse Erikssøn. (Fra en Korstol i Westerås.)

Ogsaa Snabelskoene holdt sig længe i Norden. Medens de f. Eks. 
Aar 1470 ikke mere brugtes i Frankrig, finder vi endnu paa en 
Gravsten i Valby Kirke i Skaane over Holger Henrikssøn Ulfstand, 
der levede til Aar 1485, den afdøde afbildet med et Par anselige 
Snabelsko.<footnote>Sveriges Historia från äldsta tid till våra dagar II (Stockholm 1877). Fig. 338. </footnote> Ogsaa Sønnen, Jens Holgersøn Ulfstand,
har ladet sig fremstille med saadanne paa en Mindesten, der 
indsattes paa det Aaret 1499 paabegyndte Glimminge (Fig. 17).

Moden maa altsaa have holdt sig indtil da. Dog synes Norden heller ikke, 
hvad Snabelsko angaar, at have kunnet maale sig i Udholdenhed med 
England. De Fig. 11 afbildede engelske Snabelsko med Tøfler er fra 1519.

Hvad der imidlertid i Norden som i det øvrige Evropa stemplede alle 
disse Reform-Forsøg som mislykkede lige fra deres første Færd var 
den Voldsomhed, hvormed de gik til Værks. Her var ikke Tale om noget
Hensyn til det bestaaende. De gik straks til den yderste Yderlighed
i Retning af kort og snæver Dragt og bødede kun i ringe Grad herpaa 
ved den vilkaarligt paahæftede, lange Skønhedshale. Enhver kunde sige 
sig selv, at for saa blinde Angreb kunde umuligt et gennem 
Aarhundreder grundfæstet Begreb falde.

<img>
Fig. 16. En Bjældemager.
(Efter Jost Amman 1568.)

Trods al den Forvirring, som disse nye Moder da vakte, naar de som 
Kastevinde jog over Evropa og for en kort Stund rev selv Fyrster og 
Riddere med sig, saa lykkedes det ingen af dem i væsentlig Grad at 
svække det bestaaende. Efter at den korte Rus havde sat sig, vendte 
man hver Gang atter tilbage til den ærbare, lange Dragt. Den prægtige 
Kjortel og Kappe anlagdes paany. Som en Lyseslukker sænkede den sig 
ned over alt det nymodens og kvalte hver ungdommelig Opblusning. 
Spærret inde fra Lys og Luft sygnede den korte Dragt atter hen, 
nedsat til Undertøj, som den havde været tilforn.

Vil man have et Indtryk af denne den lange Dragts sluttelige 
Sejr, kaste man blot et Blik paa de mange Afbildninger rundt om

fra Evropa, der er bevarede fra det 15de Aarhundrede. Overalt den 
samme fodside Festdragt, kun i Frankrig en svag Tilbøjelighed til 
at skaffe Fangen Luft gennem en Split paa Siden af Kappen. Intet 
Under da, at Norden var korrekt og gammeldags til det yderste. Alle 
disse knælende Familjegrupper (Fig. 18), disse Kongesegl med en 
kronet Skikkelse, bærende Æble og Scepter (Fig. 19), disse Ligstene, 
indespærrende en adstadig Riddersmand og Frue -- bestandig viser de os 
den samme Figur, der, naar den ikke netop er klædt i Rustning, lader 
Betragteren en Stund i Uvidenhed om, hvorvidt det er Mand eller Kvinde.

<img>
Fig. 17. Mindesten paa Glimminge over Jens Holgersøn Ulfstand.

*

<h1>2</h1>

Saa brød da endelig det 16de Aarhundrede frem. De store 
Omvæltningers Tid var kommen. Evropa skiftede Ham.

<img>
Fig. 18. Udskaaret Billede af Kong Hans og hans tre Sønner:
Christian II, Frans (*d. 1511) og Hans (død som Barn).
(Fra Altertavlen i Skt. Knuds Kirke i Odense.)

For Klædedragtens Vedkommende behøvedes der ikke som ved den 
nyopdagede Oldtidens Literatur først en langsom Tilegnelse 
Slægt efter Slægt. Her krævedes ingen Forskole og Gaaen i 
Lære som overfor Oldtidens Kunst. Alt sligt havde jo
allerede paa en Maade fundet Sted i Middelalderens Slutning.
Jordbunden var forberedt, det nye var fuldt færdigt til Stede.

Der behøvedes kun et sidste Stød, for at det gamle Dække skulde
briste.

<img>
Fig. 19. Kong Christian den Førstes store Segl.

Det nye, der brød frem, kan simplest udtrykkes ved, at den korte 
Mandsdragt nu for Alvor fortrængte den lange. Men i Virkeligheden 
laa der mere heri. Det, der sejrede, var den gotogermanske Dragt 
i Modsætning til den romerske -- eller blot middelalderligt talt: 
den verdslige Dragt i Modsætning til den kirkelige. Den Grundtanke, 
der gjorde sig gældende, var den for hele Renæssancen fælles: det 
naturliges Ret, for Klædedragtens Vedkommende udtrykt ved, at kun 
det Klædebon er berettiget, der svarer til Legemets Form. Den 
gamle Fordom, som ramtes, var, at der paa disse Omraader skulde 
kunne gives noget i og for sig skønt, forskelligt fra og uafhængigt 
af det hensigtsmæssige.

Det naturlige kom til sin Ret. Men dog kun delvis. Der laa

Muligheder i denne Grundtanke, som Datiden med Forfærdelse
vilde være gyst tilbage for.

Det var kun <sp>Mandsdragten</sp>, der opnaaede det til Legemets Form 
svarende Snit. De to Køn sondredes beklædningsmæssigt fra 
hinanden. Hin forunderlige middelalderlige Trang til at lade
Mandsdragt og Kvindedragt være den samme og fjærne som uskønt 
alt, hvad der kunde betegne Forskellen, vejredes bort. Mand 
og Kvinde fremstod som to modsatte, ligeberettigede Former 
for det menneskelige.

Heri laa Bevægelsens Styrke, men tillige dens Grænse. Thi den 
Udvikling, der blev <sp>Kvindedragten</sp> til Del, svarede kun lidet 
til Fordringen paa det naturlige.

Man løb nemlig nu løbsk i Iveren for ret at sondre mellem det 
mandlige og kvindelige. Derfor overlodes der Manden den korte 
Dragt, medens samtidig den gamle Kvindedragt yderligere
befæstedes. Dette skete gennem en Art Pansring, idet der under
Klædningens to Halvdele anbragtes de to nye Klædningsstykker,
Korsettet og Krinolinen, der tragtformigt afstivede den op- og
nedefter.

Gennem Trangen til det naturlige naaede man altsaa kun til at 
give Kvindedragten den højst unaturlige Timeglas-Form, der
siden da har holdt sig. Tilbageskridtet her var øjensynligt i 
Modsætning til det middelalderlige Kvindeklædebon, der let og 
frit, smukt og folderigt sluttede sig om Legemet.

At tænke sig Fordringen til det naturlige gennemført i Retning
af kort Dragt ogsaa for Kvinden, faldt end ikke Tiden ind. Den
vilde have betragtet sligt som Vanvid eller Højdepunktet af 
Fordærvethed.

Men medens Renæssancen saaledes i Fremskridtets Navn lænkebandt 
Kvindedragten, viste der sig samtidig de første svage Spirer til 
en Bevægelse, der pegede langt videre, end Renæssancen selv var 
i Stand til at skimte. Næppe var den korte Dragt tilkæmpet for 
Mændene, førend den samme Udvikling, der havde krævet 
Aarhundreder for at fuldbyrdes, uformærket tog sin Begyndelse 
ogsaa for Kvindernes Vedkommende. Som i sin Tid den korte 
Mandsdragt var skudt op under Kappens og Kjortelens Klokke, 
saaledes antydedes nu en lignende Dannelse at skulle foregaa 
under Kvindedragtens Skjul. Det 16de Aaarhundrede

blev allerede Vidne til, at de ypperst stillede Kvinder anlagde det Klædningsstykke, der Middelalderen igennem havde gældt for alene mandligt.

Idet vi i det følgende nærmere betragter Mandsdragten og Kvindedragten 
i Norden i det 16de Aarhundrede, skal vi i det enkelte se, hvorledes 
alle disse Omdannelser foregik.

<img>
Fig. 20. Kong Hans. Stenrelief.

*

<h1>3</h1>

De væsentligste Bestanddele af den mandlige Dragt ved det 16de 
Aarhundredes Begyndelse var som tilforn den lange Kappe og Kjortel.

Det yderste Dække var Kappen. Endnu paa Kong Hans's Tid bar man denne 
i den gamle Længde. Han findes afbildet i en saadan baade paa 
Gravstenen i Odense, og paa et Alterskab sammesteds (Fig. 18), samt i 
det store Stenrelief, der nu er anbragt ved Indgangen til 
Nationalmuseet i København (Fig. 20). Ogsaa Christian den Anden synes 
før sin Flugt til Nederlandene at have baaret denne Dragt. I den er 
han gentagne Gange fremstillet paa en gammel Afbildning af det 
stockholmske Blodbad (Fig. 21 og 22). Men under hans Efterfølgere 
blev Kappen bestandig kortere. Allerede under Christian den Tredje 
naaede den ikke engang til Knæene og havde ofte kun eet Ærme, medens 
det andet erstattedes af et

langstrakt Ærmehul. Under Frederik den Anden forsvandt baade
Ærmer og Ærmehuller, og Kappen selv blev til et lille Slag, der
kun naaede til Hofterne. Medens man i Frankrig gav dette 
ejendommelige Klædningsstykke en tilsvarende Lethed og Elegance,
der gjorde det ret klædeligt (Fig. 24), vedblev man i Norden at
udstyre det paa gammeldags Vis, som om der endnu fremdeles fulgte 
en lang Kappe efter. Især Kraven lod man beholde sin gamle 
Størrelse; bred og stiv strittede den ud, parat til at slaas op
om Ørene (Fig. 23), Det var uden Tvivl af Hensyn til det prægtige 
Skindfor, der her ret kunde syne, at man bibeholdt de gamle 

<img>
Fig. 21. Christian den Anden beorderer Blodbadet i Jönköping.
De unge Ribbinger halshugges.
(Efter en Tegning, som Gustav Vasa 1524 lod udføre i Antwerpen.)

Forhold; men Stoffets Ære vandtes i saa Fald kun paa Snittets
Bekostning. Paa lidt Afstand set tog disse korte Kapper sig 
uskønt ud og kastede et latterligt Lys over den hele Person.

Fig. 22. Christian den Anden ved Festligeheder og slagning før i Stockholm.
(Efter en Tegning, som Gustav Vasa 1524 lod udføre i Antwerpen.)

Den lange Kappes gradvise Aftagen fandt ikke blot Sted 
indenfor Hoffets snævrere Kres, men strakte sig til hele Adelen 
og langt ned i Borgerstanden. Her mødte den imidlertid en Klasse, 
hvis Stilling under de nye Forhold var bleven højst vanskelig,
det var <sp>Gejstligheden</sp>. Ved Reformationen løsreven fra den 
gamle Modergrund, nedsunken til at udgøre en Stand, hvortil 
der ikke længer knyttede sig hverken synderlig Ære eller

<img>
Fig. 23. Dystridt paa Gammel Torv i København 1559.
(Efter Stik af Kaspar Ens.)

Fordel, syntes den henvist til vedblivende at søge sin Styrke i 
fortsat Kamp mod alt katolsk. Kunde Præster gifte sig, kunde de 
ogsaa gaa i kort Dragt. Der viste sig derfor en stærk Tilbøjelighed 
hos den lutherske Gejstlighed til at følge nye Moder og ogsaa i det
Ydre kaste Kutten. Ikke blot afskaffedes Munkedragten, men Kappen 
blev kortere og kortere, den holdt Trit med Hofdragten, stumpede 
allerede ved Knæet og fik lange Ærmehuller.

<img>
Fig. 24. Henrik II af Frankrig.
(Efter Herbé.)


Paa dette Punkt stod omtrent Sagerne ved Midten af Aarhundredet, 
da Reformatorerne døde. Betragter vi den lærde Dragt paa denne Tid, som 
jo Gejstligheden i Norden nu var iført, saa var Kappen ganske vist en 
Kende længere end Hofkappen, men Afstanden var ikke større, end at 
den med lidt god Vilje snart kunde indhentes (Fig. 25).<footnote>
Kongl. Hofvet no. 2. Inventarium på Kgl. Maj.'s Lifklädekammer på 
Stockholm Slot 1548. S. R. A. Trykt i Historiska Handlingar II 
(Sthlm. 1862). S. 6. </footnote>

Paa dette Tidspunkt spores to Strømninger, der begge med Kraft gjorde 
sig gældende. Paa den ene Side viste Gejstligheden en paafaldende 
Iver for at følge nyeste Mode og altsaa afkorte Dragten. Hvor mægtig 
denne Bevægelse var kan skønnes af, at Sjællands Bisp Aar 1566 
udtrykkeligt maatte nedlægge Forbud imod, at Præster forrettede
Gudstjeneste i kort Dragt.<footnote>Nye kirkehistoriske Samlinger 
II 488. </footnote> Det er vistnok samme korte 
Klædebon, der tænkes paa, naar Bispen i Fyn forbyder Præsterne 
Hofdragt.<footnote>Suhm: Samlinger til den danske Historie 
II, 2, 146. </footnote> Og Formaningen er ikke til at misforstaa, naar 
Niels Hemmingsen opfordrer Gejstligheden til at lade Krigerne være
ene om den Dragt, der ikke engang dækker Bagdelen.<footnote>
Niels Hemmingsen: Pastor Hafniæ. 1562. S. 128—31. </footnote>

I Modsætning til disse Fremskridtsmænd holdt det sindigere Parti 
paa at bevare den gejstlige Dragt lang. Hovedhensynet var næppe 
alene Ulyst til nye Moder -- de samme gik jo f. Eks. med til de 
nymodens Pibekraver. Det var næppe heller det paafaldende ved at 
se gejstlige for Alteret i kort Dragt -- den

dækkedes jo dog saa nogenlunde ved Messesærk og Hagel. Men der
var een Lejlighed, hvor Præsten umuligt kunde optræde i kort
Dragt uden at støde an mod alle Begreber om Sømmelighed og
Ærbarhed; det var ved Begravelser.

Thi hvor meget man end havde ændret ved Kappens Snit, og hvor
meget end Livets Krav havde gjort sig gældende i den korte,
vævre Dragt -- ved Dødens Tærskel forstummede disse Hensyn. Den 
gammeldags Sørgedragt havde ingen Magt formaaet at fortrænge. 
Den var fremdeles den samme: over Kjortelen en Kappe til 
Anklerne, og enten om Halsen eller om Hatten Sørgeflor ned ad 
Nakken, ligeledes til Anklerne, alt kulsort (Fig.27).<footnote>
Tegnelser over alle Lande 10. og 21. Januar 1559. R. A. -- 
Sjællandske Tegnelser 10. Oktober 1580. -- 29. Oktober og 3. November 
1585. -- 15. Oktober 1586. -- 16. og 29. April 1588. R. A. -- Nye 
Danske Magazin I 142. -- Edvardsen Friis: Schielschiör Kiöbstæd. S. 420—21. </footnote>
Endnu i Slutningen af det 18de Aarhundrede mødte ved Begravelser 
i Bergen alle saaledes klædte.<footnote>Hauch: Minder fra min 
Barndom og Ungdom (Kbhvn.</footnote> Overfor en saadan 
Sørgeskare var en Præst i Jakke en Umulighed. Vilde han ikke 
holde to Slags Embedsdragter, maatte han nødvendigvis i Snit 
som Farve rette sig efter Ligfølget.

<img>
Fig. 25. Hr. Hans Jacobsen. Sognepræst i Skelskør 1560-93.
(Efter Friis Edvarsen: "Schielschiør Købstad" og Abildgaards Tegning.

Hermed var der sat Bom for yderligere Forandringer. I 
Klædebonnets Korthed kunde Gejstligheden ikke gaa videre. 
Omtrent ved Aaret 1570 i Danmark og lidt senere i Norge<footnote>
Norske Magazin II 242. </footnote>
synes da Præstedragten at være standset i sin Sammenskrumpning. Det

<img>
Fig. 26. Biskop Peder Palladius.
(Efter et Stik af Haas.)

var sikkert blot en enlig Efternøler i en afsides Egn, som
Bispen stødte paa i Tegneby i Bahus Aar 1594 og maatte tiltale 
for hans Klædebon: "høj Hue med høj Ræveskindsbræm ligesom en 
Hofkarl, og en stakket Livkjortel".<footnote>Biskop Jens Nilssons 
Visitatsbøger. Kristiania 1880. S. 202—3.</footnote> Hos 
Gejstligheden i det hele voksede Dragten nu jævnt ned efter,
indtil den omsider atter naaede Foden. Samtidig med denne 
Tilbagevenden til oprindelig Længde, synes en anden Forandring 
at være foregaaet. Kappen og Kjortelen (Fig. 26) voksede sammen 
til eet Klædningsstykke, paa hvilket de saakaldte "Vinger" kun 
svagt antydede, hvor Kapperanden før havde gaaet.

Med Gejstlighedens Dragt var ogsaa to andre Klassers Dragt

<img>
Fig 27. Ligfølget ved Frederik II's Begravelse.
(Efter en samtidig Tegning.)


bestemt. Det var ikke den lærde Stands som saadan. Naar slige
Godtfolk endnu fremdeles foretrak en lang, folderig Kappe, saa
var det ikke Præstekjolen, de efterlignede, men det var 
Doktorkappen, som de enten bar med Rette eller dog paa bedste 
Vis antydede, at de egentlig havde fortjent at bære. Men de to 
Samfundsklasser, der med Nødvendighed fulgte Gejstlighedens 
Kølvand, var <sp>Skoledrengene</sp> og <sp>Studenterne</sp>. Hvad var de heller 
andet efter Datidens Opfattelse end lutter vordende Præster
til Hobe? De smaa var paa en Maade allerede ansatte, de sang
jo i Kirken og hørte med til enhver større Begravelse, nogle til
at gaa syngende i Spidsen af Toget, andre, naar det var en rig
Adelsmand, der jordedes, til at bære brændende Vokslys foran
Kisten.<footnote>H. Rørdam: Københavns Universitets Historie 
II 701—3. IV 275—77. -- Nyt historisk Tidsskrift V 187. -- 
Norske Magazin I 270 og 281. -- Kirstine Ulfstands Begravelse. 
Dokum. t. Klevenfelds Stamtavler. (Ulfstand) 1570. R. A. -- 
Sidsel Niels Parsbjergs dito. Sammesteds (Parsbjerg) 1566. R. A. 
-- Sjællandske Tegnelser 12. Maj 1588. R. A. -- Samlinger til 
jydsk Historie og Topografi II 161. -- I Køge brugte man at
bære Lys foran Kisten selv ved borgerlige Begravelser. 
Dette forbødes 1595. Sjællandske Tegnelser 2. April 1595. R. A. 
-- o. s. v. </footnote> Ved ganske særlig højtidelige Lejligheder, 
som ved fyrstelige Begravelser, anvendtes Studenter til Sangen, 
og fra Begyndelsen af det 17de Aarhundrede veed vi med Sikkerhed, 
at disse fik Overtaget over de smaa, idet de nu mere og mere 
optraadte som Ligbærere, en Forretning, hvorpaa de i København
i Tidernes Løb fik Hævd.<footnote>H. Rørdam: Københavns Universitets 
Historie III 307. -- Alt 1587 omtaler en Student, at han har baaret 
Lig, men da den afdøde var en anden Student, tør heraf intet sluttes 
med Hensyn til Skikkens Almindelighed. Kirkehist. Samlinger 3die 
Række II 486.</footnote>

Til Løn for saadan Virksomhed fik smaa og store foruden Penge 
ofte en ny sort Kappe i Foræring, for at de kunde se ordentlige 
ud ved Højtideligheden. Vankede der ikke sligt, kunde de dog i 
Reglen gøre Regning paa ar faa det ved Begravelsen anvendte 
sorte Klæde til Deling.<footnote>De ved S. 29 Anm. 1 anf. Steder. 
-- "Givet for et Stykke Klæde til Peblingerne: 16 Daler .... 
Givet Peblingerne til Aabod paa det Klæde, som de fik, for det 
var ikke godt nok: 24 Mk." Dokumenter til Klevenfelds Stamtavler 
(Ulfstand) 1570. R. A. -- Nyt historisk Tidsskrift V 187—88 o. s. v. 
</footnote> For mangen Pebling og 
Student udgjorde disse Embedssportler vistnok hans eneste 
rimelige Udsigt til at skaffe sig Klæder. Men havde man først 
Kappen, saa var dermed ogsaa det vigtigste opnaaet. Som en 
Kærlighedens Kaabe dækkede den alt det øvrige. Om 
Studenterkappernes Længde faar man et godt Begreb ved at høre, at 
paa en saadan lod der sig dengang laane indtil tyve Kroner.<footnote>
H. Rørdam: Kjøbenhavns Universitets Historie III, 111. </footnote> 
Skoledrengenes Kapper med det lange Ærmehul paa højre Side<footnote>
Worms Skolehist., Videnskabernes Selskabs Skrifter XI 372. </footnote>
-- gennem hvilket Datiden paastod, at meget kunde forsvinde, naar 
saadan en Fyr var ved Køkkendøren for at tigge -- er længst 
forglemte. Om Studenternes lange Dragt stod endnu i det 19de 
Aarhundrede Ligbærernes Kappe som et sidste Minde.

Renæssancen havde fortrængt den lange Kappe. Kun i de kirkelige 
Stillinger som Sørgekappe, gejstlig Dragt og Kroningskaabe 
holdt den ud endnu. Dette var imidlertid i visse Maader et 
Overgreb. Der gaves dog Forhold i det daglige Liv, hvor man

kun var lidet tjent med slig en Skulderkrave som den korte Kappe,
og i det følgende Aarhundrede forsvandt jo selv denne sidste Rest
af Dække. Fortrængt som Festdragt kæmpede den lange Kappe sig da 
atter langsomt frem, idet den ligesom tjente sig op fra neden af 
paany. I det 17de Aarhundredes Krige blev Rytterkappen almindelig, 
og i det 18de havde Rejsekappen vidst at gøre sig saa uundværlig, 
at det gjaldt for nødvendigt, i hvert Fald for fint, at have en 
Slængkappe med overalt, baaren efter sig af en Tjener, indtil der 
maatte blive Brug for den. Først ved den franske Revolution 
afløstes denne af de to indbyrdes saa forskellige: Overfrakken og 
Paraplyen.

Ogsaa indenfor Hjemmets Vægge bevaredes Mindet om Goderne ved den 
lange Kappe. Allerede Henrik Ranzau kunde meddele sine Sønner den 
Erfaring, at en gavnlig Forberedelse til Nattesøvnen var det, naar 
man stod nøgen for at gaa til Sengs, da først at iføre sig en lang 
Kappe, helst foret med Ulveskind "det skyer Lopper og Utøj og 
fremkalder en behagelig Varme".<footnote>Henr. Ranzau: De conservanda 
valetudine. (Lipziæ 1573) p. 94.</footnote> Langsomt og umærkeligt 
trængte Brugen af slig bekvem Hjemmedragt igennem. En senere Tids 
"Slaabrok" (Schlafrock) minder endnu ved sit Navn om dens nære 
Forhold til Søvnen.

*

Kappen havde kun udgjort den lange Dragts yderste Lag. Under den kom 
<sp>Kjortelen</sp>. Det var klart, at denne i endnu højere Grad end Kappen 
kunde være i Stand til at modstaa Tidens Trang til Forkortning.

Dens første Udviklingsform i det 16de Aarhundrede var den
bluselignende Kjortel, saaledes som den båres paa Christian den
Andens og Frederik den Førstes Tid. Den gik ned til en Haandsbred 
ovenfor Knæet og sluttede ikke tæt i Halsen, men lod gerne, 
firkantet udskaaren, Skjorten her tilsyne (Fig. 28 og 29). Den var
endnu fremdeles, som den fra Arilds Tid havde været, til at trække
paa over Hovedet, hvortil dens vide Form gjorde den vel skikket. Men 
kort efter Grevens Fejde viste allerede Forløberne sig for den Bevægelse, 
der skulde forvandle denne Bluse til en stramt sluttende Trøje.

Begyndelsen skete pua en halv umærkelig Maade, idet man

<img>
Fig. 28. Christian den Anden.
(Efter et samtidigt Kobberstik.)

faldt paa at sætte Split paa Kjortelen foran, først ganske vist kun op 
til Bæltestedet, men tilsidst helt op til Halsen. Denne Mode var særdeles hensigtsmæssig. Nu kunde man, naar man red, undgaa, at Kjortelen slog de 
stygge Folder paa Ryggen eller buklede sig sammen forneden, hedende og 
udsat for at gnaves paa Sadelknappen. Kjortelens Skød fulgte jo nu, delt 
i to, Legemets Form. Og forlængede man Splitten lige til Halsen, opnaaede 
man endnu mere. Man behøvede da ikke længere at trække Kjortelen 
møjsommeligt paa over Hovedet; blot begge Ærmer i! saa sad den der. 
Og det bedste af alt: ned ad Brystet var man nu nødt til at anbringe 
en Række Knapper, disse Tidens kæreste Smykker, der

Aarhundredet tilforn havde begyndt at fortrænge Oldtidens 
ypperste Pryd, det store Halsspænde.

Det var den tæt sluttende, korte <sp>Trøje</sp>, mod hvilken der styredes, 
men Tiden var sig det endnu ikke fuldt bevidst. Det stred
aabenbart altfor meget mod det nedarvede Sømmelighedsbegreb
saaledes at blotte Overgangen mellem Krop og Underlemmer.

<img>
Fig. 29. Frederik den Første.
(Efter et Maleri paa Frederiksborg.)


Vi kender det sidste mærkelige Forsøg paa at holde Udviklingen 
tilbage indenfor det passendes Grænser. Det var jo Kjortelskødet, 
hvorfra Forargelsen udgik, forsaavidt det nu splittet i to

<img>
Fig. 30. De danske Hofsinders Dragt Aar 1543.
(Efter Originaltegning i Rigsarkivet.)

kunde vige til Side og i Blæstvejr eller ved Dans give den hæderlige 
Kjortel Udseende af en blot og bar Trøje. Tilsy Splitten paany kunde 
man ikke bære over sit Hjerte. Men hvad om man fortøjede disse to 
flagrende Skødskind, bandt dem, saa at Flyvelysten forgik dem!

Dette gennemførtes i Hofdragten i Danmark af 1543, det Aar, da 
Christian den Tredje paa Slottet i Kiel fejrede sin Søster 
Elisabeths Bryllup med Hertug Magnus af Mecklenborg. Det danske 
Følge fik Befaling til at møde i lysegule Kjortler, paa hvilke 
Skødfligene var bundne fast til Benet. Venstre Skødflig 
fastholdtes af Sværdremmene, der fra Bæltet gik bagom ned og rundt 
om Benet, saa at Sværdet kom til at sidde fastbundet foran paa 
Laaret. Om højre Ben bandtes paa samme Sted, og ligeledes 
fastholdende Skødfligen, et bredt Baand med Sløjfe foran (Fig. 30).

<img>
Fig. 31. Albrecht Gøye til Krenkerup, *d. 1588.
(Efter Maleri i Frederiksborg-Museet.)

Kuren var haard. Enten man saa sad eller stod, red eller dansede, 
var disse Remme om Benet utaalelige. Enhver kunde sige sig selv, 
at denne Mode kun kunde blive af kort Varighed.

Det blev den ogsaa. Snart visnede Kjortelskødet bort, baade 
for og agter, og den blotte Trøje sad tilbage. Skøndt denne 
samtidigt fik -- som vi siden nærmere skal se -- en højst fornøden 
Undsætning i de nu synlige Bukser til Dække for de to Hosers 
mangelfulde Møde, saa forekom den hele Blottelse dog mange

gammeldags endnu for usømmelig. Et allersidste Forsøg blev da gjort 
paa at komme den afskaarne Kjortel til Hjælp. Dens Lidelsesfælle, 
den engang saa lange Kappe, der jo selv var bleven forkortet til et 
halvt latterligt Slag, anvendtes hertil. Henimod Aar 1550 blev det 
Mode at forme de to forhen adskilte Klædningsstykker, Kappe og 
Kjortel, til eet og saaledes skjule, at de hver nu kun var et halvt.

<img>
Fig. 32. Anton Bryske (1554).
(Efter Maleri i Frederiksborg-Museet.)

Sligt lod sig gøre, ved at anbringe Ærmehuller i Kappen (Fig. 31 og 
32) eller ved at forsyne den med ligefremme Halv- eller Helærmer, 
saa at den blev til en Slags Overkjortel. Herved dækkedes 
Hoftepartiets altfor blottede Former. Fig. 33 viser Gustav Vasa 
iført en saadan Fællesdragt. Rigt udstyret paa Kappe, Trøje og 
Benklæder med Guldbroderier, synes den at maatte kunne have udtrykt
baade Pragt og Værdighed.

Men Trøjen lurede derunder. Dens endelige Sejr indtraf omtrent 
samtidigt i Danmark og Sverige. I Danmark besteg Frederik den Anden 
Tronen Aar 1559, i Sverige Erik den Fjortende 1560. Begge var de unge, 
ugifte, muntre og opsatte paa Forandringer. Om saadanne vilde vække 
Mishag hos den ældre Slægt, kunde kun gøre dem dobbelt fristende.

Trøjen var et Klædningsstykke, der ret maatte tiltale dem. Den
var paa engang moderne i Udlandet, havde et forsorent Sving og
stred mod, hvad der ansaas for sømmeligt herhjemme. Af alle


<img>
Fig. 33. Gustav Vasa som ælsre.
(Maleri paa Gripsholm.)

disse Grunde burde den anlægges. I Løbet af kort Tid forvandledes
da ogsaa Christian den Tredjes og Gustav Vasas engang saa adstadige 
Hoffer til en Samling af Landsknægte, blonde og graahaarede, der med 
mere eller mindre Anstand bevægede sig i den nye Ham: blottet 
Hofbeklædning, tætsluttende Trøje og over det hele en kort, fri 
Kappes højst skødesløse Undskyldning. Hvis vi tør stole paa en 
nogenlunde samtidig Afbildning, optraadte Frederik den Anden, og
med ham hans Hoffolk, i denne Dragt ved Kroningen i Frue Kirke i 
Sommeren 1559 (Fig. 34). En gammel Beretning henlægger dog det 
egentlige Omslag først til Efteraaret samme Aar, da det danske Følge, 
der ledsagede Enkedronningen paa hendes Besøg i Sachsen, her havde


hentet beroligende Forvisning om, at man ogsaa ved Kurfyrstens
Hof gik saaledes klædt.<footnote>
Resen: Frederich den Andens Krøniche. S. 43. </footnote>

Trøjen var altsaa med eet Slag bleven godkendt som Festdragt i 
Norden. Derimod kunde man ikke godt finde sig i dens Navn. Man var 
nu engang vant til dermed at forbinde Begrebet om et ringere og 
skjult Klædningsstykke,<footnote>Under Hofdragten af 1543 var der 
f. Eks. Trøje. Danske Samlinger. Klædedragt no. 377. R. A. (Danske 
Magazin V 2.) </footnote> der ligesom "Jakken",<footnote>Gustav Vasas 
"Jakker" 1543, se Historiska Handlingar II (Sthlm. 1862). S. 7—8. 
-- Aar 1548 se: Kongl. Hofvet no. 2. Inventarium på Kgl. Maj.'s 
Liffklede-Cammar 1548. S. R. A. </footnote>
og "Vamsen"<footnote>Min Frue Værtinde har ladet hente nyt Læder 
hjem til mig og Jørgen at forfærdige os "Vamse" ... Brev dat. 
Leipzig 1535. Abend Sct. Petri et Pauli. Dokum. t. Klevenfelds 
Stamtavler (Bilde) R. A. </footnote> til Nød kunde gaa an paa Jagt eller 
under et Harnisk, men ikke burde vise sig ved Fest. Man enedes da 
om at lade det nye, korte Klædningsstykke antage Familjenavnet 
"Kjortel", der havde god, gammel Klang og var husvant ved Hove. 
Aarhundredet ud iagttog man med stor Omhu den herved givne 
Rangforordning. Skøndt begge Klædningsstykker var ens i Snit og 
bares paa samme Maade, kaldtes det dog, forsaavidt der taltes om 
Kongens Trompetere, Spillemænd og andre Drabanter for "Trøje".<footnote>
Se f. Eks. Sjællandske Tegnelser 10. Oktober 1579. R. A. </footnote>
Var Talen derimod om de egentlige Hoffolk, tituleredes det
"Kjortel".<footnote>Naar Trøje omtales hos fornemmere Folk i 
Aarhundredets sidste Halvdel, nævnes næsten altid tillige Kjortel. 
"Trøjen" er i saa Fald = Undertrøje; "Kjortel" er Overtrøjen.</footnote>

<img>
Fig. 34. Frederik den Andens Kroningsridt, 1559.
(Efter en Tegning fra det 16de Aarhundrede.)

Skøndt Kongerne i begge Lande selv gav Tonen an, var det dog 
næsten utænkeligt andet, end at den bratte Forandring maatte

vække Forargelse og denne give sig Luft. Til Held for Trøjen var 
der imidlertid, som vi senere skal se, kort forinden paa 
Benklædernes Omraade opstaaet en ganske anderledes stødende Mode, 
der drog hele Uvejret over sig, og hvor Ordet, i det mindste i 
Danmark, var givet frit, for saa vidt hverken Christian den
Tredje eller Frederik den Anden synes at have yndet denne Mode. 
Trøjen slap da med enkelte, velmente Sidehug, saasom Tale om 
"forsømmelige, unge Folk, der bare og blotte deres Legeme i 
stakkede Kjortler, som ikke naa til Bindegabene"; eller et Suk 
som dette: "alle andre Nationer, ja selv Tatere og Tyrker, have 
deres lange Klæder, men nu gaar man for Fruer og Jomfruer i 
stakkede og opdragne Klæder, opdækkende hvad Gud haver tildækt, 
dér han gav Adam og Eva Skindkjortler o. s. v.<footnote>
En formaning oc atuarsel om den leppede oc forkludede Hosedieffuel. 
Kbhvn. 1556. Blad B. B 2 og C 1. </footnote>

I Virkeligheden var ogsaa den vakte Harme nærmere set kunstig 
fremdreven. Man havde jo dog i lange Tider været vant til at se 
Krigsfolk, især de fremmede Landsknægte, optræde i Dragter saa 
korte og snævre, at Legemets Form var hel synlig. Hvad der nu 
var sket var ikke andet end, at man ved Hoffet for en Del havde 
godkendt denne Dragt, anvendt ved Fest, hvad forhen kun taaltes 
til daglig. Modstanden døde da ogsaa snart hen, og Trøjen var 
Aarhundredet ud og ind i det næste den eneherskende.

Trøjen er et af Renæssancens ejendommeligste Klædningsstykker; 
Tidens Krav paa det naturlige blev her tydeligt og fyldigt
gennemført. Man kan ligesom maale den Frihedstrang, der her
havde skaffet sig Luft, ved at følge Udviklingens senere Gang.
Da Ludvig den Fjortendes Tidsalder brød frem, svarede Trøjen
ikke længer til de raadende Begreber; den maatte forandres.
Man lod da to værdige Skøder vokse ud bagpaa. Trøjen blev til
Frakke. Som en Slags Erstatning aabnedes vel Frakken foran, men 
kun for at give Luft for det nye Klædningsstykke "Vesten", hvis 
Dannelse usynlig var bleven forberedt ved den tidligere 
Undertrøje.

Frakkeskøder saa vel som Vest voksede i Længde under Enevældens 
Sol, den lange Dragt truede næsten med at vende tilbage. Saa 
skete der et brat Omslag, da den franske Revolution voldsomt 
brød med alt det bestaaende. Men hvor stærke end de Kræfter var, 
der her var oppe, Renæssancens Frihedstrang naaede de ikke i 
Styrke. Vel lykkedes det at drive Vesten fra Knæet

bage til Hoften; men af Frakkeskøderne fik man kun klippet det
halve. Saaledes opstod det besynderlige Klædningsstykke, som det 
19de Aarhundrede har anset for pynteligt: <sp>Kjolen</sp>. Den er det 
beklædningsmæssige Udtryk svarende til den samtidigt moderne 
Form for Regering: det indskrænkede Kongedømme. I begge beror 
Formen paa en Overenskomst mellem to modsatte Parter, 
Kongemagten, der ønsker at bevare, Folket, der søger at ophæve, 
Fortidens ærværdige "Skøder".

Kun een Stand i Danmark gjorde Revolutionens Skridt fuldt ud, 
uden dog at kunne faa de øvrige med sig, det var Bondestanden. 
Det er interessant at lægge Mærke til, hvorledes dens 
Frigørelse i det 18de Aarhundrede -- det stærkeste Udslag i
Danmark af den nye Aand -- gav sig sit Beklædningsudtryk i, at
den opvoksende Slægt atter anlagde Trøjen,<footnote>
Historisk Tidsskrift I. Kbhvn. 1840. S. 186.</footnote> en 
Dragt, der dog ved det 19de Aarhundredes Midte igen har 
maattet vige for den købstadmæssige Frakke.

Paa et Par Smaapunkter lader Spor ned til vor Tid af det 16de
Aarhundredes Trøje sig paavise. Den kom saaledes igen i den
Skik, der opstod i det 18de Aarhundrede og endnu tildels har
holdt sig hos den nordiske Bybefolkning: at lade Barnets 
Overgang til Voksen udtrykke sig i en Rækkefølge af Dragter. 
Medens Bønderne paa gammeldags Vis tidligt klædte deres Børn 
som smaa Voksne, forkortedes hos Bybefolkningen først Barnets
lange Bærekjole lidt efter lidt til Bluse, derpaa afløstes 
denne af Trøjen og denne atter af Frakken og Kjolen. Ubevidst, 
men tydeligt, har fælles Vedtægt her genfremstillet selve den 
historiske Udviklings Gang. Hver enkelt maatte ligesom 
gennemløbe det hele Folks Bevægelse fra den middelalderlige, 
lange Dragt til den bluselignende Kjortel og videre til 
Renæssancens Trøje, Ludvig den Fjortendes Tidsalders Frakke 
og Revolutionsaarhundredets Kjole. Hos den danske Bondestand 
derimod kunde Udviklingens Led spores lagvis i Beklædningen. 
Henimod Aar 1900 har i Danmark dog By og Land atter aflagt 
en Del af disse Ejendommeligheder. En ny almenevropæisk Mode 
har gjort sig gældende: at lade Børnedragten efterligne en 
bestemt voksen Klasses Dragt. Hele Norden over er de fleste 
Drenge i Byerne blevne Matroser eller Sportsmænd.

*

<h1>4</h1>

Da den side og folderige Dragt i det 16de Aarhundrede begyndte 
at indsnævres og forkortes, var der opstaaet en Trang til ad 
anden Vej at skaffe sig de Goder, man herved gav Afkald paa.
Den lange Dragt var, eller kunde i det mindste være, magelig; 
Figurdragten maatte nødvendigvis være stram. Hertil kom, at man
i snæver Trøje og Hoser følte en uimodstaaelig Længsel efter at 
bevise, at man dog ikke var saa ryggesløs, som det lod, men at
der virkelig fandtes andre Klæder, indre Lag, ogsaa under disse.

<img>
Fig. 35. En Landsknægt.
(Efter Hans Holbein.)

Begge Goder opnaaedes ved at skære <sp>langstrakte Huller</sp> i Klædebonnet. 
Bevægede man sig, gav disse Spalter efter, udvidedes og aabnedes, 
saa at Bevægelsen blev friere. Og samtidigt lod den indre 
Beklædning sig til Syne gennem Spalterne. Denne Mode at 
"sønderskære Klæderne" gjorde derfor megen Lykke og trængte hurtigt 
igennem (Fig. 35 og 36). Egentlig kun nødvendige ved Albu, Skulder, 
Hofte og Knæ anvendtes Udskæringer allevegne, tilsidst endogsaa paa 
Skoene, hvor dog det uhensigtsmæssige ved Skikken især i Regnvejr 
og daarligt Føre maatte synes indlysende. Aar 1544 skildres 
Tilstanden saaledes: "Skræderne hakke, hugge og stikke Klæderne ud, 
saa at deraf næppelig bliver en Haandbred helt, og hvilken som 
bedst kan stikke og skære ud, han er den kunstigste Mestere. 
Saasnart Børnene kan "traade" paa deres Fødder, maa ogsaa de straks 
have sligt sælsomt og underligt Klædebon".<footnote>
Joh. Spangenberg: Ecteskabs Ordens Speyel oc Regel. Kbhvn. 1601. 
S. 119. og 208. (Fortalen er underskreven 1544). </footnote>

Som det saa ofte gaar ved saadanne Lejligheder, ledsagedes denne 
nye Mode af en Udvikling paa Tilvirkningens Omraade. Tidligere 
havde man især lagt sig efter de sværere Stoffer: Klæde, Fløjl, 
Damask, tyk Silke. Men disse passede ikke ret til at falde i 
lette Folder og tage sig ud som halvt tilfældige Fremvæld af en
indre Beklædning. Man begyndte da paa at tilvirke lettere Stoffer,
tynde Silkevarer, Sirtser o. s. v.<footnote>Quicherat: Histoire du 
costume en France; deuxième édition. Paris 1877. p. 352. </footnote> 
Dette Opsving paa 
Vævningens Omraade var et Led af den store Bevægelse, der medførte 
Fald i Prisen paa alt vævet og sluttelig gjorde Linned almindeligt 
i Norden.

<img>
Fig. 36. "En Bryllupsgæst".
(Efter Schäufelein.)

Foruden denne betydningsfulde Udvidelse af Tilvirkningen foregik 
der en anden mindre, der tydeligt nok ogsaa var fremkaldt ved 
Brugen af de udskaarne Klæder. Alle disse Spalter burde jo kantes,
fattes i Ramme, saa at de baade selv kunde tage sig ud og fremhæve 
det Glimt af Undertøj, der stundom brød igennem. Saaledes opstod 
en hel ny Kunst,<footnote>Sammesteds. </footnote> Forfærdigeisen af alt dette 
Beklædnings-Nips, Baand, Snore, Borter, Pibekruser, der, flade og 
runde, guldtrukne, laadne og bløde, som en Sværm af vidunderlige 
Larver lejrede sig om alle Klædningens Aabninger. Især Italienerne 
og Franskmændene var Mestre i Opfindsomhed paa dette Omraade. 
Under Navn af "passement" førtes deres Arbejde til Norden (Fig. 
37), hvor Navnet fordrejedes til Pusement eller <sp>Possemynt</sp>, men 
Sagerne selv fandt ivrige Beundrere. Aar 1548 omtales en Mængde af 
Gustav Vasas Klæder som besatte med "Paszementt".<footnote>
Historiska Handlingar II (Sthlm. 1862). S. 5 ffg. </footnote> Aar 
1582 havde Frederik den Anden en Possementmager i sin Tjeneste, der 
synes at have været dansk født, i det mindste vilde Borgerne i

København gøre ham til Rodemester. Men først Aar 1634 var Standen
bleven saa talrig i samme By, at der maatte oprettes et selvstændigt 
Lav med særlig Skraa.<footnote>Københavns Diplomatarium III 119—25 
og IV 664. </footnote>

<img>
Fig. 37. Kurfyrst August af Sachsen (1551).
(Efter Maleri i Dresdens Museum.)

Alt dette nye og besynderlige traadte endnu skarpere frem, da man 
ligesom understregede det ved at trække det op med Farver. Det var 
allerede iøjnefaldende nok, naar man forlangte, at Undertøjet skulde 
være af anden Farve end Yderklædningen. Men ret latterligt blev det, 
naar Moden krævede, at hver Spalte for sig skulde fremvise en ny 
Kulør, eller at Figuren skulde deles ved en Midterlinje, og intet 
Parti af den ene Halvpart maatte svare til den anden hverken i 
Spaltemønster eller Farve<footnote>Aar 1540 havde f. Eks. Gustav Vasas 
Drabanter lysegult Underlag for Spalterne i det ene Ærme. Kgl.
Vitterh. Historie och Antiquit. Acad. Handlingar III (Sthlm. 1793). 
S. 92.</footnote> (Fig. 38). Det hele fik
herved noget højst uroligt over sig, der mindede om en Harlekin.

<tab> Hans Klæder var skaarne i Blommer og Roser,
<tab> Vel fire Farver var i hans Hoser,

hedder det i et af Datidens Skuespil ved Beskrivelsen af en
uimodstaaelig ung Mand.<footnote>Danske Samlinger for Historie, 
Topografi, Personal- og Literaturhistorie I 275. -- Smlgn. 
Elias Caspar Reichard: Matthäus und Veit Konrad Schwarz nach 
ihren merkwürdigsten Lebensumständen beschrieben. Magdeburg 1786. 
S. 35, 36, 38, 44 o. s. v. </footnote>

Det var Spalterne, det var det mest udfordrende og det, der
oplod Øjet for Dragtens øvrige Besynderligheder. Intet Under
derfor, at Forbitrelsen vendte sig særligt mod dem. Det er et
meget betegnende Udtryk for Almuens Misstemning i saa 
Henseende, at Dalkarlene under det andet Oprør mod Gustav 
Vasa 1527, da de skulde fremsætte deres Besværinger, anførte
som særligt Klagepunkt, at man ved Kongens Hof bar 
"sønderskaarne Klæder". Gustav Vasas Svar var ikke 
imødekommende. Efter først ret vittigt at have bemærket, at 
om nogen skar sine Klæder sønder, blev det jo hans egen Skade, 
tilføjede Kongen, at han iøvrigt ikke agtede at lade sig byde 
af dem, hvorledes han skulde klæde sine Drabanter og Hofmænd.
Han maatte rette sig efter andre Potentater, Kejseren, Konger 
og Fyrster, "og Svenskerne var da ikke mere Svin og Geder end 
de".<footnote>Se f. Eks. Sveriges Historia från äldsta tid till 
våra dagar III 116—17.</footnote>

<img>
Fig. 38. En tysk Dragt 1518.
(Efter Matthäus Schwarz.)

Spalterne toges altsaa under kongelig Beskærmelse. Men hvad
intet kongeligt Magtsprog kunde værne dem imod var deres egen
Uhensigtsmæssighed og Modens Trang til, efter at de havde 
hersket længe nok, at slaa ind paa nye Veje. Deres Blomstringstid
falder mellem Aar 1500 og 1550. Efter Aarhundredets Midte gjorde 
en helt anden Strømning sig gældende.

Kjortelens gradvise Afkortning til Trøje var i Virkeligheden en 
blot Forskydning opefter. Hvad der tabtes paa den ene Led, lagdes 
stadig til og ophobedes paa den anden. Indenfor visse Grænser 
medførte dette endnu ingen Ulemper, men kunde endog bidrage til 
en magelig Vidde over Skulder og Ærmer. Derfor gik denne Bevægelse 
ogsaa i Begyndelsen fredeligt ved Siden af Spalterne. Ærmerne 
voksede i Vidde, alt imedens Kjortelen blev

kortere, og Spalter anbragtes i de løst hængende Ærmer. Eller
ogsaa blev stundom endog den hele Dragt, baade Benklæder og
Trøje, indsnøret lagvis med Løbegange (Fig. 39). Det var dog
især paa Kvindeærmerne, at denne Dannelse naaede sin højeste
Fuldkommenhed. Lagvis indsnørede og med regelmæssige 
Smaastriber (Fig. 40) kunde de undertiden ligne en Stabel 
skrællede, fladtrykte Appelsiner af aftagende Størrelse.

<img>
Fig. 39. Henrik III af Frankrig.
(Efter Portræt i Louvre.)


Men omtrent ved Aarhundredets Midte indtraadte der en 
Forandring, idet der nu viste sig en stigende Tilbøjelighed 
til at fjærne ikke blot Spalterne, men hvert Hensyn til 
Bekvemmelighed og blot ophobe det opsparede Stof, hvor bedst 
ske kunde. Denne nye Trang ytrede sig allerede i den 
besynderlige Mode at forhøje Skuldrene som to stive, 
opstaaende Poser. Men sin Hovedsejr vandt den dog paa 
Brystpartiets og Halsens Omraade.

I Christian den Andens Tid, saalænge Kjortelen endnu naaede
ned til Knæet, var det staaende Skik at have den firkantet 
udskaaren i Brystet (Fig. 28 og 29). Halsen selv var altid bar, 
Brystet derimod skjultes enten af Skjorten eller hyppigere af 
en særlig Halskrave, gerne af Fløjl eller andet svært Stof, 
som bares under Kjortelen (Fig. 41). Men efterhaanden som 
Kjortelen aftog i Længde og nærmede sig til en Trøje, blev 
ogsaa Halsaabningen mindre. Ved Aarhundredets Midte var Hullet 
helt lukket, og Kjortelen sluttede som en fast Ring om Halsen, 
der nu i Reglen var prydet med en smal, kruset Strimmel (Fig. 42 og 43).

Hermed skulde man antage Maalet for naaet. Men Bevægelsen
forneden standsede ikke. Der maatte da gaas videre ogsaa


foroven. At skaffe Luft ved at give Kjortelen en om faldende 
Krave gik ikke an; Krave tilkom efter Tidens Begreber alene 
Kappen. Man forlængede da Kjortelen rørformigt op om Halsen. 
Herved inddroges et helt nyt Stykke Land, og der blev altid
Plads til et Par Knapper endnu. Samtidigt gav man den krusede 
Halsstrimmel, der truede med at komme i Klemme under Hagen, en 
Udvidelse til Siderne, saa at den stod ud som <sp>Pibekrave</sp>.

<img>
Fig. 40. Margrethe af Angoulème, Dronning af Navarra, (1492-1549).
(Efter De la Mesangére.)

Denne i højeste Grad ubekvemme Mode udgik betegnende nok fra 
Spanien, der dengang for en stor Del var toneangivende i Evropa. 
Den holdtes for en Stund nede, da Henrik den Anden i Frankrig 
ikke vilde følge den. Men efter hans Død 1559 bredte den sig med 
forøget Kraft over hele Evropa.

<img>
Fig. 41. Johan Frederik af Sachsen.
(Efter Lucas Cranach.)

<img>
Fig. 42. Henrik IV af Frankrig som Barn.
(Efter J. Janet.)



I Begyndelsen gjorde der sig dog i Norden som andetsteds et
vist Maadehold gældende med Hensyn til Pibekravernes Omfang. 
De bares af Folk i Almindelighed næppe synderligt brede. Til 
Gengæld indførtes saa ogsaa tilsvarende, pibede Strimler om
Haandleddet (Fig. 44). "Den Helvedes Ild slaar nu ud af alle 
Vinduer", som en bekymret Moralist udtrykte sig.<footnote>
H. Weiss: Kostümkunde. Neuere Zeit. II 643. </footnote>

<img>
Fig. 43. Kansler Johan Friis.
(Efter Maleri paa Hesselagergaard.)

Men Trangen til Overdrivelse gjorde sig snart gældende. 
Pudsigt nok var det i Danmark især Gejstligheden, der gik i 
Spidsen. Baade Biskop Peder Palladius (Fig. 26) i Sjælland og 
Biskop Hans Tausen (Fig. 45) i Ribe, der døde 1560 og 1561, 
bærer paa deres Portræter meget vidt fremskredne Pibekraver.
Hvis dette ikke skyldes omhyggelige Efterlevende, der ved 
senere Ommaling har søgt at holde dem paa Højde med Tiden, 
synes det at røbe, at de ogsaa i Klædedragt har været 
Foregangsmænd. De unge gejstlige fulgte dem i saa Fald 
troligt efter. Aar 1577 maatte Fyns Biskop befale Stiftets 
Præster kun at have enkelt, ikke dobbelt Piberække ("Ruer")
om Halsen.<footnote>Bloch: Den fyenske Gejstligheds Historie. 
S. 41. </footnote> Og samme Aar klagede Rektor Niels 
Krag, der skulde lede Kirkesangen i Frue Kirke i København, 
over, at Studenterne endelig vilde staa paa Pulpituret, for at 
Folk kunde se deres store Pibekraver og moderne Hatte.<footnote>
Nye Kirkehistoriske Samlinger IV 286. </footnote>

Intet syntes at kunne dæmme op for denne Strøm. Aar 1593
maatte Sjællands Bisp meddele sin Gejstlighed, at nu førte 
Øvrigheden Klage over Præsternes letfærdige Klædedragt. De 
optraadte med de moderne, høje Hatte, store Pibekraver, vide 
Bukser og store Knive ved Siden. Ja, nogle var endog i den Grad


fremmelige, at de alt havde anlagt den allernyeste Mode: stivt 
opstaaende Krave, "der staar om Halsen som en Krone, og mange 
vide ikke andet, end at det klæder dem vel, og de gøre sig selv 
derved til Vidundere".<footnote>Nye Kirkehistoriske Samlinger V 32. 
</footnote> Fem Aar efter lød den samme 
advarende Røst, men i en mere blød, fortrolig Form: Al letfærdig 
og overdaadig Klædedragt bør undgaas af Gejstligheden. "Lad os være 
forsigtige, at vi ikke giver Bagtalere Anledning til at formindske 
de Indtægter, der hidtil har været os tilstaaet!"<footnote>
Nye Kirkehistoriske Samlinger V 44. </footnote>
Heller ikke denne Talen til Hjertet forslog imidlertid. Aar 1600 
maatte der udstedes bestemt, klart Forbud imod, at Præster brugte 
de store Pibekraver.<footnote>Nye Kirkehistoriske Samlinger V 48. </footnote>

<img>
Fig. 44. Otto Krumpen.
(Efter Maleri i Frederiksborg-Museet.)

Men nu var det for silde. Thi langsomt, men sikkert, havde 
Øvrighedernes Øvrighed, Moden, samtidigt ført sine Kernetropper
fremad. Løsnet var: bestandig større Pibekraver. Endnu i Firserne 
havde man i Danmark fra Kongens Svoger, Kurfyrst August i Sachsen, 
kunnet hente beroligende Sikkerhed for, at det Kvælnings-Udtryk, 
som Moden krævede, indskrænkede sig til, hvad Fig. 46 viser. 
Men kort efter var Kurfyrsten ikke længer

blandt de ledende. Da han i Oktober 1585 havde mistet sin Hustru, 
den danske Prinsesse Anna, forlovede han sig i November og ægtede 
i Januar den tolvaarige Agnes Hedvig af Anhalt, hvorefter han døde
af et Slagtilfælde i Februar. Men Pibekraverne skred roligt videre. 
Snart hørte man allevegne fra, hvor store de nu var blevne. I 
Frankrig 1589 saa Kongen, Henrik III, ud, som Fig. 47 viser. I 
England tog f. Eks. Dronning Elisabeths meget betroede Hofmand, den 
i Moden toneangivende Sir William Russell, sig ud, som Fig. 48 viser.
Intet Under da, at Danmarks unge udvalgte, men endnu ikke kronede 
Konge, Christian IV (Fig. 49) holdt Trop og Aar 1595 saa næsten lige 
saadan ud.

<img>
Fig. 45. Biskop Hans Tausen.
(Stik af Menzel efter Maleri i Ribe Domkirke.)

Hvad hjalp det, at Moralister og gammeldags Gnav gav ondt af sig! 
Disse Folk paa Moden lignede ganske vist Brushaner. Men burde 
man ikke snarere glæde sig over, at de ikke tillige skulde 
anlægge Halefjer, saa at de kom til at ligne virkelige Haner?

I hvert Fald: de, der forargede sig over "Møllestenskraverne", 
som man kaldte dem, maatte søge deres Storhed i selve Forargelsen.
De kunde ikke tillige forlange at være de smaa, til hvem Herren
sigtede med Ordene: Det var bedre, at hine med Møllesten om Halsen 
kastedes i Havet, end at de skulde forarge en af disse smaa. De 
vedblev ikke heller at forlange det. Inden ret længe tog ogsaa de 
det nye om Halsen og forligtes venligt dermed. Kort efter Aar 1600 
var de store Pibekraver saa almindelige hos baade Adel, Gejstlighed 
og velstillet Borgerstand i Norden, at næppe nogen mødte til Fest 
uden at være iført en saadan.

<img>
Fig. 46. Kurfyrst August af Sachsen.
(Efter Medaillonportræt i Dresdens Museum.)

Videre kunde der ikke godt gaas. Man maatte tænke paa Forandring.
En kortvarig Afveksling, der dog næppe ret slog an, opnaaedes ved
at gøre Pibekraverne blaa. Præsten Hans Sthen mente i sin Vrede
over denne Mode at turde erklære, at saadanne "blaadictens Kruser og 
Kraver om Halsen" vidnede om, at Vedkommende selv skulde ende i den 
blaa Helvedes Lue.<footnote>Hans Christenssön Sthen: Ligprædiken 
over Mette Ulffstand. Kbhvn. 1602. Bl. D. 8. </footnote> 
Denne Mode, der andetsteds gjorde 
Lykke, tabte sig imidlertid hurtigt i Norden, og Pibekraverne selv 
veg her som i det øvrige Evropa for den brede, opretstaaende, der 
atter afløstes af den nedfaldende.

Hvad der giver Pibekraven en særlig Interesse i Klædedragtens
Historie, er, at den -- efterat tidligere Forsøg var faldne uheldigt
ud -- udtrykker Linnedets første, kraftige Fremtrængen som <sp>synlig</sp> 
Beklædningsgenstand, den hvide Farves sejrrige Krav paa at optages 
blandt de klædelige. Den Plads, der anvistes den, Halspartiet, har 
den siden vidst at bevare. Den brede Krave afløstes i det 17de 
Aarhundrede af det hvide Halsklæde. I det 18de Aarhundrede 
udvidedes Omraadet, idet Linnedet kamformigt brød frem paa Brystet 
som Kalvekrøs. Det 19de Aarhundrede har indført Flippen og den 
stærkt nedskaarne Brystaabning.



Som bekendt har Pibekraven i Danmark og Norge holdt sig indtil vore 
Dage som særligt Tilbehør til den gejstlige Dragt. Man kommer i 
første Øjeblik til at smile ved, at den samme yderliggaaende Mode, 
som Gejstligheden i det 16de Aarhundrede saa ivrigt søgte at følge, 
blev til den Fælde, hvori den holdtes fast. Og dog var dette ganske 
naturligt. Manglen af bestemt Embedsdragt havde lokket den lutherske 
Gejstlighed ind paa den mislige Vej at ville gaa i Spidsen for de 
vekslende Moder. Dette vakte efterhaanden Anstød baade hos andre og 
hos de besindige indenfor Standen selv. Da saa en tilfældig, men 
stærkt iøjnefaldende Mode var bleven fælles for alle, tillod ikke 
den offentlige Mening Gejstligheden atter at forlade denne, skøndt 
Adel og Borgerstand senere begyndte at følge en ny. Netop Bevarelsen 
af den gammeldags Form for Krave gav i Folkets Øjne nu de Gejstlige 
den Værdighed i Ydre, som deres 

<img>
Fig 47. Henrik den Tredje af Frankrig.
(Efter Portræt i Louvre.)

<img>
Fig. 48. Sir William Russell, betroet 
Hofmand hos Dronning Elisabeth af England.
(Efter Fairholt.)

<img>
Fig. 49. Christian IV som ung.
(Kobberstik, signeret: Crispian de Passe. Köln 1595.)

Stikling krævede. Moden fra omkring Aar 1600 blev da fastslaaet
som gejstlig Embedsdragt.

I Sverige, hvor den lange Deltagelse i Trediveaarskrigen medførte 
livligere Paavirkning fra det øvrige Evropa, fortsattes

Udviklingen en Kende længere end i de to andre nordiske Lande.
Det truede vel en Tid med at ville gaa i Sverige som i Danmark
og Norge. Endnu i Aaret 1634 brugte den svenske Gejstlighed
Pibekraver. "Juledag var jeg i en af Stockholms større Kirker.
Tvende Præster stod ved Alteret, begge havde Pibekraver paa,
hvilket ser besynderligt ud", skriver et Medlem af et fransk 
Gesandtskab.<footnote>Charles d'Ogier: Dagbok öfver dess resa i Sverige 
1634. (Sthlm. 1828). S. 21. </footnote> Men senere afskaffedes denne Dragt, 
og den svenske Gejstlighed anlagde en Halsbeklædning, der holdt
Mellemvejen mellem den fordums lærde Dragt og Moden ved Midten 
af det 17de Aarhundrede. Dette blev det fremtidige Standstegn. 
Dets mest fremtrædende Mærke var og er to hvide, firkantede 
Snipper, der hænger ned paa Brystet (Fig. 50).

<img>
Fig. 50. Biskop i Lund: Andreas Rydelius. *d. 1738.
(Efter: Sveriges Historia IV. 1881.)

Medens Gejstlighedens Dragt i Norden saaledes i omtrent 300 Aar 
har været sondret i to forskellige, en dansk-norsk og en svensk, 
har den indbyrdes Afstand mellem disse ikke altid været saa 
urokkelig, som den nutildags gør Indtryk af. Omkring Midten af 
det 18de Aarhundrede opstod der i Danmark og Norge en Lyst til 
at anlægge den svenske gejstlige Dragt. Ligesom i sin Tid, da 
Pibekraverne indførtes, gik ogsaa Bisper nu i Spidsen, da det 
gjaldt om at aflægge dem. To af Sjællands Biskopper: Peder 
Hersleb (Fig. 51) og Balle samt Bergens Biskop, Erik Pontoppidan 
(Fig. 52), haves afmalede i svensk gejstlig Dragt. Og i samme 
Dragt ses stundom almindelige danske Gejstlige gengivne paa 
Billeder af Datidens Folkeliv. Man tør næppe søge nogen 
skandinavisk Bevæggrund bag ved dette Røre. Snarere laa Grunden 
i de dengang brugelige lange Parykker og de senere lange 
Haarpiske, der begge fik et pudsigt Fald, naar de bagtil

mødte Modstand af en udstaaende Pibekrave. Da disse to Moder
havde tabt sig, var ogsaa Uviljen mod Pibekraverne omme.

<img>
Fig. 51. Sjællands Biskop Peder Hersleb 1745.
(Malet af J. A. Brünnich, stukket af J. M. Berningeroth.)

Pibekraven, som den svenske Gejstlighed opgav, gik i enkelte
Egne i Arv til Almuen og afbrugtes af denne. I Helsingeland 
var det i lange Tider Skik, at Brudgommen mødte i Kirken i 
gammeldags Præstekrave og lang Præstekappe. Først i Aaret 
1760 afskaffedes denne Skik i Delsbo Sogn.<footnote>
K. N. Lenæus: Delsboa Illustrata. (Sthlm. 1764.) S. 204.</footnote>

*


<img>
Fig. 52. Biskop i Bergen Erik Pontoppidan 1749.
(Malet af J. A. Brünnich.)

<h1>5.</h1>

Idet Kappen og Kjortelen gradvis forkortedes, rullede ligesom Tæppet 
langsomt op for den hidtil saa temmelig skjulte <sp>Benbeklædning</sp>.

De to vigtigste Klædningsstykker her havde været <sp>Brogene</sp> og <sp>Hoserne</sp>. 
Af disse spillede, i det mindste ved Middelalderens Slutning, 
Hoserne ubetinget den vigtigste Rolle. Kun de var ret udsatte for at 
blive sete, medens de kortere Broge, der blot dækkede Hoftepartiet, 
saa godt som altid var skjulte. Naturligt vilde det have været, nu 
da begge Klædningsstykker blev synlige, at udstyre dem i Forhold 
dertil. Men dette kom i Strid med det

gamle Sømmelighedsbegreb, der betegnede Brogene som et 
Klædningsstykke, der ikke maatte vises. Man gjorde da først 
et Forsøg paa at lade Hoserne, saa vidt muligt, overtage 
ogsaa Brogenes Rolle.

Hoserne blev altsaa omdannede. Først og fremmest forlangtes 
der, at de hos alle og enhver skulde have den tilbørlige 
Længde og naa op til Hofterne. Til et Par Hoser medgik nu et 
Stykke Tøj omtrent to Alen i Kvadrat.<footnote>Af tre Alen bredt 
Klæde gerne 5—6 Kvarter. Danske Magazin VI 318 og 3die Række 
VI 6. -- Malmøhus Lensregnskab 1541: Borgekokken til Hoser 5 
Kvarter engelsk Klæde; Mester Hans Voldmester til Hoser 2 Alen 
dito; Jacob Redesvend til Hoser 1 1/2 Alen; Ridefogden 4 1/2 Alen 
(3 Par); Slotsfogdens Svend 1 1/2 Alen R. A. -- Naar Hoserne ikke 
skulde gaa helt op, kaldtes de med det gamle Navn: Sokker. 
Christ. Gøye til sin Hustru 1565: Send mig en Alen sort Engelsk 
til to Sokker. Dokum. til Klevenfelds Saml. (Gøye). R. A. </footnote> Dernæst 
syedes de sammen saa vidt gørligt. Hvor dette ikke kunde ske,
anbragtes der en "Kile" eller Kapsel, som stundom dækkedes af 
en uopløselig Roset eller Sløjfe.

<tab>
Fig. 53 Kalkmaleri i Vallensbæk Kirke.
(Magnus Petersen: Kalkmalerier.)

Dette var imidlertid to utilstrækkelige Forholdsregler. Thi 
for det første havde Hoserne aldrig været tilbøjelige til at 
sidde fast; de faldt saa let ned om Hælene, naar man bevægede
sig. Allerede de første, der bar Hoser, Kain og Abel, kunde 
bevidne dette (Fig. 53). Og denne Vane blev snarere værre nu, 
da Hoserne forlængedes helt op til Hofterne, hvor jo Hosebaand 
ikke kunde anbringes (Fig. 54). Og dernæst havde mange Mænd 
-- maaske de fleste -- efterhaanden vænnet sig til slet ikke at 
bære Broge, da den lange Kappe og Kjortel


hidtil havde ganske dækket saadan Mangel. Men nu med kort Kjortel 
blev -- om Hoserne saa var aldrig saa lange og sad som de burde -- 
Manglen af Broge i visse Stillinger lidt vel iøjnefaldende (Fig. 55).

Ikke desto mindre, Moden bød, og de lange Hoser erklæredes for 
præsentable. -- Vanskeligt blev det at følge Modens Bud med Hensyn 
til Udskæringer og Spalter. Paa intet Klædningsstykke var de saa
nødvendige som paa de snævre Hoser baade ved Lænderne og paa Knæene. 
De bidrog jo væsentlig til at skaffe Bevægelighed og Frihed. Men 
saadan at spalte lige ind til Skindet var dog baade for koldt og for
uhøvisk. Under denne Form trængte Moden ogsaa kun igennem hos
Landsknægte, hvis Drabelighed fandt Behag i sligt Bevis for, at de 
ikke kendte til Kulde.

<img>
Fig. 54. Hoserne falder ned under Bevægelse.
Figur i et Kalkmaleri i Herstedvester Kirke paa Sjælland.
(Efter Akvarel af J. Kornerup i Nationalmuseet i København.)

Hvo, der ellers ønskede Spalter, var henviste til et af to. Enten 
kunde de fore Hosespalterne med andet Tøj; men dette ansaas dog for 
mindre smukt og var i Strid med den gamle Regel, at Hosen skulde 
være det inderste Stykke. Eller ogsaa kunde de jo gøre Hosen selv 
til Undertøjet og saa anbringe et spaltet og udskaaret "Overtøj" 
udenpaa. Denne Skik sejrede, og snart gik alle, der gjorde Fordring 
paa at være passende klædt, med saadant "Overtøj" fra Hoften og ned 
mod Knæet (Fig. 36-38 og 56).

I Virkeligheden var dette Overtøj jo ikke andet end Broge, der var 
komne igen, blot saa gennemskaarne, at de tog sig ud som en Række 
brede Baand fra Hofte til Knæ. Datiden selv skulde imidlertid af Anstændighedshensyn vel vogte sig for at benævne dem Broge. De 
kaldtes altid for "Overtøj", hvorved de jo betegnedes


<img>
Fig. 55. En Mand ligger under for Lasten.
Kalkmaleri i Herrested Kirke paa Fyn.
(Magnus Petersen: Kalkmalerier.)

som kun Hosetilbehør. -- Hoser med gennemskaaret "Overtøj" var 
i bestandig stigende Yndest i Norden til henimod Aarhundredets 
Midte. Ser vi f. Eks. Fortegnelserne over Gustav Vasas og hans 
Sønners Klæder fra denne Tid, saa viser de os en Mængde "Overtøj",
medens der slet ikke nævnes de gammeldags "Broge", og kun omtales 
et eneste Par "Bukser".<footnote>Kongl. Hofvet no. 2. Inventarium 
på Kgl. Maj.'s Lifklädekammer på Stochholm Slot 1548. -- Dito: 
Inventaria opå Hertog Johans Cleder 1553. S. R. A. -- Trykte i 
Historiska Handlingar II (Sthlm. 1862). -- Jeg benytter Lejligheden 
til at tilbagekalde min (i Danske Samlinger 2den Række, 6te Bind, 
Side 174, Anm. 7) udtalte Gisning om Betydningen af "Overtøj".</footnote> 
Men da ved Aarhundredets 
Midte den sidste Kjortelflig svandt, idet Kjortelen blev til en 
blot og bar Trøje, stod man overfor en Form af Dragt, der med 
Rette maatte forekomme Datiden stødende. Man trængte aabenbart 
til Erstatning for det Nedhæng, som man var gaaet Glip af. Paa 
den anden Side var det Hosernes medfødte Særret at vise Legemets 
Form. Af disse to modsatte Strømninger fremgik da det besynderlige 
Klædningsstykke, som Datiden kaldte for "<sp>Pludderhoser</sp>". Hensynsløst 
og modsigende allerede i sin Oprindelse, gengav det Legemets Form 
foroven og endte som Skørt forneden.

Klædningsstykket opstod, idet man udvidede "Overtøjets" Spalter, saa at 
der tilsidst ikke blev andet Dække tilbage end smalle Strimler, der som 
løse Ballonbaand hang ned fra Bæltestedet til Knæet. Samtidigt udposede 
man selve Hoserne, idet man noget under Hofterne gav dem en aldeles

<img>
Fig. 56. Johan Ernst af Sachsen Coburg 1546.
(Efter Lucas Cranach.)

overdreven Vidde og lavede dem af tyndt Stof, saa at de hang ud
af alle Spalterne. Ifølge Tyngdens Lov sank de ned og slæbte som
Skørter efter den, som bar dem, medens Hoftepartiet ofte frembød 
et højst anstødeligt Skue (Fig. 57 og 58).

<img>
Fig. 57. "Bryllupsgæster" 1553.
(Efter H. Aldegrever.)

Moden bragtes til Danmark ved Pinse 1555 af nogle Landsknægte, 
der skulde tjene ombord paa Flaaden.<footnote>Om dette og det 
følgende se: En formaning oc atuarsel om den leppede oc forkludede 
Hosedieffuel. (Kbhvn. 1556). Oversat og forsynet med Efterskrift af Peder
Palladius. </footnote> Det første 
Indtryk var et blot latterligt, og Folkevittigheden sammenlignede
straks dette nye, flagrevorne Klædebon med Pjalterne om Benene
paa Tyve, der hang i Galgen. Men Eksemplet smittede hurtigt, først 
hos Hofsinderne<footnote>A. Huitfeld: Danmarckis Rigis Krønicke. 
4to. Pars IX Bl. Xx 3. </footnote> og dernæst med rivende Fart nedefter.
Allerede et halvt Aar efter maatte Sjællands Biskop med Sorg
udbryde: "Den Hosedjævels Ild brænder allerede mange Steder her i 
Danmarks Rige og tændes op jo mere og mere."

Hvad der forargede ved disse Pludderhoser var et dobbelt. Det var 
for det første den utrolige Mængde Tøj, som brugtes dertil.

<tab> Nu er alle Ting vendte omkring,
<tab> Høviskhed agtes for ingen Ting.
<tab> Af Synd og Ondskab monne hver Mand sig rose,
<tab> Kaabe er Kjortel, og Kjortel er Hose.
<tab> Man monne mere i et Par Hoser skjære,
<tab> End tilforn i et helt Par Klæder monne være,<footnote>
Børne Speigel, fordansket af Niels Bredal. Kbhvn. 1568. 4to. S. 23.</footnote>

hedder det i et Digt fra hin Tid. Og endnu tydeligere udtrykkes
det samme i Biskop Peder Palladius' fyndige Sprog: "En ung

Bengel eller Spyttegjøg skal nu, længe førend det gule vokser af 
Næbet paa ham, have flere Penge til et Par Hoser, end hans Fader 
havde Behov til sine Bryllupsklæder. For mig er tilkendegivet, at 
det nu er almindeligt at købe 20, 30 eller 40 Alen Silke og Sajen 
til Underfoder og Helvedes Flammer. Men" -- tilføjes der lunt -- 
"hvorledes man kommer det deri, der lader jeg Skræderne sørge for; 
jeg holder saa for, at de beholde vel ogsaa deres Del deraf".

<img>
Fig. 58. Tyske Lnadsknægte-Førere.
(Efter Jost Amman.)

Et mere folkeligt Udtryk fik Misbilligelsen i Præsten Rasmus
Reravius' Ord til Ungdommen:

<tab> Mangen slem "Omflat" [Laban] man finde maa,
<tab> Der tør drage saadanne Hoser paa.
<tab> Forlumpet, forhakket, saa lange og vide
<tab> At deri kunde vel lange Tide
<tab> En fed So ligge med alle sine Grise
<tab> Og deri puste, stønne og f . . .<footnote>
Hus-Taffle vdsæt paa Dansk aff Rasmus Hansson Reravius. 
Paa ny trykt 1639. Fortalen Bl. C. 3.</footnote>

Brodden i disse Ord ligger ikke, som man nu vilde tro, i det
sidste Udtryk. Det betegnede for Datiden kun en ærlig Sag. Men
det ugudelige i Moden laa i denne himmelraabende Overdrivelse,
baade hvad Rumfang og Spalter angik, der syntes at forudsætte en
Evne langt ud over den Mennesket af Gud nu engang tilmaalte.


30-40 Alen var dog kun Begyndelsen i Raseriet. Selv i Danmark drev 
man det til i et Par Hoser at have "80 Alen, mere eller mindre, 
hvoraf otte til ti Mennesker kunde have haft nok".<footnote>
A. Huitfeld: Danmarckis Rigis Krønicke. 4to. Pars IX Bl. Xx 3. </footnote>
Andetsteds gik man langt videre. I Tyskland berettes om Hoser,
hvortil var medgaaet 130, ja indtil 200 Alen.<footnote>
Hefner-Alteneck: Trachten des christlichen Mittelalters III 120—21. </footnote> 
Hvor der regnedes med saadanne Størrelser, glippede tilsidst Evnen 
til at opdage Forskel; man modtog kun et ubestemt og fortumlende 
Indtryk af noget uhyre. Denne Tallets bedøvende Klang udtrykte
en Landsknægt ret træffende, da han havde købt sig 99 Alen Tøj
til Hoser, og blev spurgt om, hvorfor han ikke havde taget lige
100. "Nej", svarede han, "thi ni og halvfemsindstyve er et langt
Ord, som falder vel i Landsknægtes Munde, men Hundrede er et 
stakket Ord og falder ikke saa vel, ej heller saa stolt og 
hovmodigt i Talen."

Det var i Reglen dyre Stoffer, der anvendtes til Pludderhoserne. 
Hvo, der var i Stand dertil, bar Silke til flere Kroner Alen. 
Man forstaar derfor tilfulde, at den hele Mode kunde vække
Betænkelighed hos enhver, der saa alvorligere paa Sagen. Ikke
uden Grund kaldte Christian den Tredje disse Hoser med det bitre 
Navn: Von Hus, Von Hof.<footnote>A. Huitfeld: Danmarckis Rigis 
Krønicke. 4to. Pars IX. Bl. Xx 3. -- Krag og Stephanius: Christian 
den Tredies Historie. Oversat. (Kbhvn. 1776.) S. 386. </footnote> 
Et vel udstyret Par svarede i Værdi til flere Bøndergaarde.

Men foruden denne pekuniære Side frembød Sagen en anden af fuldt 
saa mislig Art. Det hele Klædebon var i høj Grad anstødeligt. 
Peder Palladius siger: "Vore unge Kompanerlade gøre Kilen forpaa 
med Helvedes Flammer og Klude umaadelig stor, [saa] at Djævelen 
sidder og koger [*c: kigger] der ud paa alle Sider, aleneste til 
Forargelse og et ondt Eksempel, ja arme, vanvittige og uskyldige 
Piger forledes og forlokkes deraf.... Man siger for sandt, endog 
jeg har ikke selv set det, at i dette Aar en mægtig Mands Søn 
skulde have ladet sig gøre tre Kiler paa saadanne Pludderhoser. 
Jeg haver stort Under derpaa, at Jorden ikke har opslugt saadant 
et overgivent og gudsforgaaende Menneske".<footnote>En formaning 
og atuarsel om den leppede oc forkludede Hosedieffuel. Bl. B. -- 
Ungeheure Hosenlätze gesellten sich dieser Tracht würdig bei, und 
waren oft entweder so gebildet, dass sie das, was sie bedecken 
sollten, in der Form nachahmten, oder gar so, dass sie es bei jeder 
Bewegung enthüllten. Otto Henne-Am-Rhyn: Allgemeine Kulturgeschichte. 
IV (2te Aufl. Leipzig 1879). S. 585. </footnote>

Det var maaske næppe ganske tilfældigt, at denne uvorne Mode
baade opstod og kun trængte ret igennem indenfor de Landomraader, 
hvor Luthers Lære var bleven forkyndt. Med Sorg maatte man 
tilstaa, at "dette utugtige og uærlige Klædebon ingen Steds 
i noget Land findes saa almindeligt og saa forfærdeligt som

i de samme Lande og Stæder, udi hvilke Gud har udøst sin Naade 
og har ladet prædike sit hellige Ord og rene Evangelii Lærdom. 
Hvo, der har Lyst til at skue saadan ufledig [*c: skarnsagtig] 
Kludedjævel, han tør ikke lede efter dem i Pavedommen. Men gaa 
han i de Stæder og Lande, som nu nævnes lutherske og 
evangeliske, dér fanger han dem at se noget nær Hus fra Hus
indtil paa den højeste Vederstyggelighed og Væmmelse".<footnote>
En formaning oc atuarsel o. s. v. Bl. C. 3. </footnote> 
I Frankrig spillede den hele Mode saa godt som ingen Rolle.<footnote>
Quicherat: Histoire du costume en France. Paris 1877. deuxième édition. </footnote>

Men saa meget des mere Grund var der da for den lutherske
Gejstlighed til af al Kraft at bekæmpe Ondet. Rundt om prædikede 
Præsterne derfor imod Pludderhoserne. I Tyskland udgav Biskop 
Musculus et særligt Stridsskrift, hvori han godtgjorde, at 
Uvæsenet skyldtes en enkelt, i høj Grad ondskabsfuld Djævel, 
"Hosedjævelen". I Danmark oversatte Sjællands Biskop, Peder 
Palladius, Skriftet og ledsagede det med en fyndig Efterskrift, 
afpasset efter danske Forhold. Bogen haves endnu og bærer den 
malende Titel: "En Formaning og Advarsel mod den lappede og 
forkludede Hosedjævel".

Dog, hvad hjalp al Prædiken og Skriven? Den udsendte Djævel 
hoverede øjensynlig og drev aabenbar Gæk med Prædikanterne. 
Biskop Musculus beretter selv, hvorledes det gik en af hans 
egne Præster. "Som han havde prædiket haardeligen og 
drabeligen paa Prædikestolen mod disse utugtige, forkludede
Hoser, gjorde samme Hosedjævel ham det til Spot og Trods, at
han hængte den anden Søndag saadanne lumpne Hoser tværtover 
fra Prædikestolen".

Ogsaa i Danmark drev Hosedjævelen Gæk med Prædikanterne. Vel 
hængte han ikke her de "lumpne Hoser tværtover fra 
Prædikestolen", men han gjorde det, som næsten værre var.
Han indskød den Maler, der for fromme Folks Penge og 
Menigheden til Opbyggelse skulde afmale de hellige tre Konger 
i Estruplund Kirke i Nørrejylland, den gudsforgaaende Ide: at 
afbilde dem paa Kirkens Kormur -- i skinbarlige Pludderhoser
(Fig. 59). Medens hine ophængte Pludderhoser i Biskop Musculus' 
Menighed forlængst er forsvundne, sidder den letfærdige
Hosedjævels Jærtegn i Danmark den Dag i Dag endnu synligt for 
Hvermand.

Tilsidst lader det til -- hvis man tør tro de tvende Bisper --



at Bevægelsen er vokset selve Djævelen over Hovedet. "Som man 
siger for vist, at nu en kort Tid forleden var en frommer Mand hos 
en Maler og bestilte sig en Tavle [et Maleri] og bad, at han vilde 
male Dommedag derpaa med stor Alvorlighed og Gruselighed, og 
besynderlig, at han vilde male Djævelen paa det allergrummeste. Og 
Maleren gjorde sin allerstørste Flid dertil og malede Djævelen paa 
det allergrummeste med saadanne formaledide [*c: forbandede] Hoser 
med Overtøj, ligesom de unge Kompaner nu drage dem. Da er Djævelen 
kommen og gav den Maler

<tab>
Fig. 59. De hellige tre Konger i Pludderhoser.
Kalkmaleri paa Kormuren i Estruplund Kikre i Nørrejylland.
(Efter Akvarel af Eigil Rothe (1899) i Nationalmuseet i København.)


en vældig Kindhest og sagde, at han havde gjort ham Vold og
Uret, at han saa havde malet ham. Thi han sagde sig aldrig at
være saa grum og gruselig, som han havde afkontrafejet ham
med de pjaltede Lumpehoser eller Vadestøvler".

Under disse Forhold var der kun et yderste Middel tilbage, som 
Gejstligheden ogsaa ivrigt opfordrede til at anvende: den
verdslige Magt maatte række den aandelige en hjælpsom Haand,
bruge Sværdet, hvor Ordets Hørelse ikke var nok for de 
forstokkede Sind.

Regeringen lod sig i flere Lande bevæge hertil. Men Magten
maatte anvendes med Snildhed, thi saa godt som alle de Forbud,
der i hin Tid ellers var udstedte mod Overdrivelser paa 
Klædedragtens Omraade, havde kun ført til, at den forbudne 
Frugt fristede endnu mere. Det er interessant at lægge Mærke 
til, hvorledes man her, paa dette ene Punkt, hvor Faren ogsaa 
var mest overhængende, virkelig hævede sig et Øjeblik til at 
se klart, forstaa, hvad der ellers ikke var gaaet op for Tiden, 
at en Mode ikke lader sig besejre ved Magt, men kun ved Latter.

I Stedet for disse unyttige Trusler med legemlige Straffe,
Fængsel og Bøder, anvendte man da her for første og sidste Gang 
i det 16de Aarhundrede et virksomt Middel. Allerede Biskop 
Musculus havde vist sig snedig som en Slange, da han opfordrede 
Øvrigheden til at "bestille en Hob skalkagtige Drenge, der 
kunde løbe efter Folk med Pludderhoser som efter Havtrolde og 
Fastelavnsgække", og desuden "lade de unge Drenge paa Gaden 
kaste Skarn paa dem, og Pigerne desligeste raadne Æg". Kurfyrst 
Joachim af Brandenburg tog Sagen paa lignende Vis, da han lod 
tre Landsknægte med Pludderhoser gribe og anbringe i et stort, 
aabent Bur med Tremmer for. Her maatte de sidde og lade sig 
vise frem i tre Døgn, medens efter Kurfyrstens Befaling en 
Violinspiller forhøjede Munterheden hos den tilstrømmende 
Mængde ved at staa udenfor Buret og stryge paa sin Fedel. Et 
andet Sted gav Regeringen Befaling til, at Bødlen og hans Svend 
samt Rakkeren og hans Dreng skulde være klædte i Pludderhoser 
af allermest overdrevne Art. I Danmark endelig anvendte 
Christian den Tredje et Middel, der ganske vist nærmede sig 
stærkt til Vold, men hvorved Latteren dog i endnu højere Grad 
paakaldtes. For at helbrede sine Herremænd lod
han anbringe paa Gader og Stræder Betjente med Knive, der ved
et Par velrettede Snit gjorde Klædebonnet endnu mere flagrevornt 
og mangelfuldt som Dække end oprindeligt paatænkt. Ved saadan 
offentlig Sundhedspleje lykkedes det Kongen at faa Bugt med 
Ondet og formentlig atter vække hos sine Undersaatter "Lysten
til god, tarvelig Skik".<footnote>Arrild Huitfeld: Danmarckis 
Rigis Krønicke. 4to. Pars IX Bl. Xx 3. -- Krag og Stephanius: 
Christian den Tredies Historie. Kbhvn. 1776. Oversat. S. 386—87. </footnote>

<img>
Fig. 60. Erik den Fjortende. 1562.

I Sverige synes Sagen at være bleven tagen paa en hel anden Maade.
Her vides ikke at være blevet udstedt noget Forbud eller truffet 
andre Forholdsregler. Vi ser tværtimod Gustav Vasa som gammel 
(Fig. 33, Side 36) iført spaltet "Overtøj" og Erik den Fjortende 
paa et Billede fra Aar 1562 fremstillet med virkelige Pludderhoser 
(Fig. 60). Maaske har netop dette, at Kongerne gav Tonen an, 
bidraget til at holde Moden indenfor nogenlunde passende Grænser. 
De Pludderhoser, som Erik den Fjortende er iført paa Billedet, er i 
hvert Fald kun lidet overdrevne og naar ikke længere end til Knæene.

*

Pludderhoserne havde ført det sidste, afgørende Bevis for
Nødvendigheden af til kort Dragt at bære de gammeldags Broge.
Noget efter Aarhundredets Midte afskaffedes da de løsthængende


Baand ("Overtøjet"), og virkelige Broge indførtes paany. Nu som
før lød imidlertid Navnet usømmeligt som Betegnelse for et synligt 
Klædningsstykke. Man omdøbte dem da til "<sp>Bukser</sp>" og bar dem ugenert 
under dette nye Navn. Endnu i Aaret 1548 forekom i Gustav Vasas 
Klædekammer, paa en enkelt Undtagelse nær, lutter "Overtøj". Blandt
Peder Oxes Efterladenskaber (død 1575) nævnes kun to "Overtøj", 
Resten er "Bukser".<footnote>Danske Samlinger, 2den Række VI 174—75. 
-- Historiska Handlingar II (Sthlm. 1862). S. 5—42. -- Aar 1557 
fik den danske Prins, Hertug Magnus, syet tre Par
Overtøj og et Par Bukser. Diplomatarium Flensborgense II 1038—40. </footnote>

Som sædvanligt ved slige Overgange begyndte man ved Genindførelsen 
af Benklæderne med at gaa til Yderligheder. De første "Bukser" var 
ganske vist kun korte for og bag, men stod til Gengæld ud til alle 
Sider som to trivelige Græskar (Fig. 61 og 64). For at de ikke 
skulde tabe deres Huld, brugte man at udstoppe dem med Krølhaar; 
"tre Kalveskinds Fæhaar til hvert Par" var Reglen.<footnote>
Weiss: Kostümkunde (Neuere Zeit) II (Stuttgart 1872) 641. -- 
Quicherat: Histoire du costume en France. (Paris 1877). p. 383. </footnote> 
En varm Overgang for dem, der kort forinden havde gaaet med 
Pludderhoser.

<img>
Fig. 61. Grev Egmont.
(Efter Simon de Passe.)

Senere tabte Bukserne lidt efter lidt deres oprindelige Fylde. 
Inden man dog gik helt over til at lade dem falde i deres 
naturlige Folder, dækkede man dem fortil, idet man lod Trøjen 
fra Halsen og ned over Underlivet skyde kamformigt fremad (Fig. 
39 og 62). Det er den samme Form, som endnu har holdt sig i de 
sydligere Landes Polichinel-Figur og i Begyndelsen af det 20de 
Aarhundrede atter er bleven moderne som Kvindedragt. Datiden 
kaldte det for "Gaasemaver". I Norden synes disse at have 
spillet en vis Rolle henimod det 16de Aarhundredes Slutning. 
Præsten Niels Arctander anfører i sin Ligtale over Niels Viffert 
som en særlig Ros, at den afdøde ikke skøttede om

"de forbandede, lange Pibekraver (Ruer), de store, hængende
Buge" og anden saadan overdaadig Dragt.<footnote>Niels Lauritzsön 
Arctander: Ligprædiken over Niels Jonssøn Viffert. Kbhvn. 1596. 
Bl. C. 6. </footnote>

Inden det 16de Aarhundredes Udløb naaede man til den Form for 
Knæbukser, der i de følgende to Aarhundreder skulde være den 
herskende. Hermed var deres Overvægt sikret. Siden da har 
Benklæder udgjort en overalt anerkendt, nødvendig Bestanddel 
af den evropæiske Klædedragt. Kun i Skotland forsøgte den
keltiske Stamme en lidet betydende Modstand til Gunst for 
deres gamle Klædebon, Skørtet.

<img>
Fig. 62. Deltagere i Festtog.
(Efter I. de Ghein.)

Renæssancen gennemførte Knæbukserne som synlig 
Beklædningsgenstand, fælles for det kultiverede Evropa. 
Det næste store Udslag af de nye Folkeslags Aand, den 
franske Revolution, forlængede dem fra Knæet ned til Foden.

Henimod Aar 1900 viste Knæbenklæderne sig atter som
"Sportsdragt".

En Følge af Benklædernes Gennemførelse i det 16de Aarhundrede 
blev Brugen af <sp>Lommer</sp>. Tidligere havde man baaret, hvad 
man ønskede at have hos sig, i en Pung eller Pose, der 
hang ved Bæltet, gerne paa højre Side. Men da nu Benklæder

som Yderdragt blev almindelige, fandt man paa at anbringe et
Gemmested i dem. Ideen var ikke helt ny, for saa vidt man i
Frankrig alt fra det 11te Aarhundrede kan paavise en Kjortel
med Lomme, og Saadanne findes, om end meget sjældent, omtalte 
i den senere Middelalder. Men lidt efter Midten af det 16de
Aarhundrede blev det almindelig Skik og Brug at have Lomme.
De runde, udstoppede Bukser var som skabt til slige 
Bekvemmeligheder. Udvendigt kun lidet synlig, dannede Lommen 
her om Sommeren en kærkommen Luftspalte mellem det meget 
Krølhaar, om Vinteren en lun lille Rede for forfrosne Fingre. 
Intet Under, at de hurtigt trængte igennem.

Men næppe blev Lommerne almindelige, førend man opdagede, at 
de var i høj Grad farlige. Nu kunde jo enhver uden at vække 
Mistanke komme en nær paa Livet og saa pludselig trække en Dolk 
eller Pistol op af Lommen og gøre det af med en. Og hvo i 
Alverden var nu mere i Stand til at se, hvem der var Tyven, 
naar denne ikke længere behøvede at gaa med Kosterne i Haanden, 
men straks kunde forputte dem i disse hemmelige Kældere! Af 
disse Grunde rejste der sig da en Storm mod Lommerne. I 
Tyskland nøjedes man med at udskælde dem for "Tyveposer" 
(Diebsäcke). I Frankrig blev det ved Forordning af 1563 
ligefrem forbudt at bære Lommer af Hensyn til Faren for 
Snigmord.<footnote>Quicherat: Histoire du costume en France. 
Paris 1877. p. 400—02. </footnote> De miskendte Lommer tyede under disse
Forhold for en Stund til Ærmerne, indtil det endelig blev dem
tilladt at vende tilbage til deres Hjemsted, Benklæderne, som 
de siden ikke har forladt.

Det er rimeligt nok, at de samme Svingninger i Betragtningsmaaden, 
der fandt Sted i det øvrige Evropa, har haft deres tilsvarende i 
Norden. Vi er imidlertid ikke nu i Stand til at paavise dem i det 
enkelte. Vist er det kun, at Lommer tidligt blev almindelige 
heroppe. Aar 1589 omtales de i Helsingør som noget dagligdags, der 
ikke trænger til nærmere Forklaring: "Tyven bekendte," hedder det 
i Stadens Tingbog, "at han saa Vippen af Pungen hænge udenfor 
Bukserne paa Johan Frederiksen, og som Johan skulde gaa ud af en 
Dør, saa samme <sp>Tyv</sp> sin Lejlighed og listede Pung og Penninge af 
Bukserne".<footnote>Helsingørs Tingbog. 12. Juni 1589. R. A. </footnote>

Interessant er det at lægge Mærke til, hvorledes man i de 
forskellige Sprog kom i nogen Forlegenhed med, hvilken

Benævnelse man skulde give Lommerne. I Reglen synes man at have
foretrukket at lade dem arve Navnet efter den frit hængende
Beholder: "Pung", "Pose", "Taske", der tidligere båres ved
Bæltet. Paa Fransk og Engelsk kaldte man saaledes en Lomme
for "Pung" (Fransk: poche, Engelsk: pocket), paa Hollandsk for
Zack, paa Tysk for Tasche. Paa Dansk kaldte man dem først for 
"Taske".

<tab> Mange, der laa i Skarn og Aske,
<tab> De have nu Guld og Penninge i Taske,

hedder det i et Skuespil fra det 16de Aarhundrede,<footnote>
Danske Samlinger I (Kbhvn. 1865—66). S. 262. </footnote> og 
i en Mængde Ordsprog er denne Ordets tidligere Betydning bevaret.
Senere trængte den, vistnok fra Italien stammende, Benævnelse
"Fik" igennem, der endnu benyttes i Sverige og det nordlige Norge. 
I Danmark og det sydlige Norge derimod sejrede den lune, hyggelige 
Benævnelse: "Lumme". Hvor varmt der kunde være i en saadan synes at 
fremgaa af de nu forældede Tillægsord: "lummebagt", "lummestegt". 
Disse tabte sig, og større Kølighed indtraadte, da Lummerne 
udvandrede og efterhaanden befolkede ogsaa Trøje, Frakke, Vest. 
Herved blev baade Lyd og Lukke mere aabent. Lumme blev til Lomme. 
Den hele Udvikling fra det 16de Aarhundrede til vore Dage er 
tydeligt gengivet i Benævnelsen paa dem, der vilde slige Gemmer 
til Livs. Hvad man oprindelig kaldte en "Taske"- eller "Pung-Snider" 
blev siden til en "Lumme-Søger", i vore Dage: en "Lommetyv".<footnote>
Om Bevissteder og Henvisninger se nærmere O. Kalkar: Ordbog til 
det ældre danske Sprog. "Lumme".</footnote>

*

<h1>6</h1>

Naar man nu overser det lange Tidsrum, lige fra Oldtiden indtil 
Midten af det 16de Aarhundrede, i hvilket <sp>Hoserne</sp> uafbrudt og 
saa godt som uforandrede har tjent til Beklædning, saa undres 
man uvilkaarligt over Kulturudviklingens Langsomhed.

Thi de frembød store Ulemper. Først og fremmest var de ikke
beregnede paa at skiftes. Som ethvert andet Yderklædningsstykke 
brugte man dem saa længe, til de blev aflægs. Og Beholdningens 
ringe Størrelse viste noksom, at det ikke var Hensigten at 
lade dem holde Hviledage. Hvor vi kan kontrollere det, gik

der lange Tider hen, stundom Aar imellem, at vedkommende anskaffede 
sig nye Hoser; og altid var det kun et, højst to Par ad Gangen.<footnote>
Se f. Eks. Mogens Gyldenstjernes Regnskabs-Bog over Udgifter til 
hans Børn. no. 1320 C. N. K. S. — o. fl. St. </footnote>
De uformuende Skolebørn i Sorø, der nød kongeligt Underhold, var 
gunstigt stillede, for saa vidt de erholdt to Par Hoser om Aaret, 
et Par tykke ved Mikkelsdag, et Par tynde ved Pinsetid. Gustav Vasa 
og hans Børn havde hver især ligesaa mange Hovedbeklædninger som 
Hoser.<footnote>Nyerup: Hist.-statist. Skildring af Tilstanden i 
Danmark og Norge III 1 (Kbhvn. 1804). S. 35. -- Historiska Handlingar 
II (Sthlm. 1862). S. 5—42. </footnote> Peder Oxe ejede til seksten 
Kjortler kun syv Par Hoser eller rettere Strømper, som de paa hans Tid var 
gaaede over til at kaldes.<footnote>Danske Samlinger, 2den Række 
VI 174—75. </footnote> Endnu langt ind i det næste 
Aarhundrede lader Sporene sig forfølge. Ingeborg Rosenkrans, død
1636, efterlod sig saaledes ialt tretten Par Handsker, men kun 
fem Par Strømper.<footnote>Nye danske Magazin VI 62—64. </footnote>

Foruden denne store Ulempe havde de en anden, der heller ikke 
var ringe. De sluttede ikke fast til Benet, men var lavede af 
svært Stof, der, da det ikke var elastisk, maatte have omtrent 
samme Vidde overalt. Dette stødte dog kun Synet. Men det 
umagelige Stof havde desuden Sammensyninger, hvor Folderne af 
Skønhedshensyn vendte indad. Som en Pind langs Foden skar og 
gnavede disse, naar man bevægede sig.

<img>
Fig. 63. En Mand trækker Hoser paa.
(Efter en Tegning i et Haandskrift fra omkring 1450 i Kalmar Skole-Bibliotek.)

For Varmens og Holdbarhedens Skyld var det især to Slags Stof, 
der anvendtes til Hoser: <sp>Klæde</sp> og <sp>Læder</sp>. "Halvanden Alen Engelsk 
[Klæde] til et Par Hoser" er et staaende Udtryk i det 16de 
Aarhundrede. Fra Kongen og Dronningen til de lavest stillede gik 
alle med Klædes Hoser, om end naturligvis af forskellig Finhed.<footnote>
Klædeshoser til fattige, se f. Eks. Universitets Udgifter 1540. 
Danske Magazin 3die Række VI 6. -— Til Hoffets Damer: Kgl. 
Vitterhets Historie och Antiquitets Academiens Handlingar 
III (Sthlm. 1793). S. 93 ffg. -— Til Børn: N. K. S. no. 1320 C. 
-— Til Tyende: Malmøhus Lensregnskaber. R. A. -— Til Gustav Vasa: ´
Historiska Handlingar II (Sthlm. 1862). S. 9 ffg. -— Tilskæring af 
Klædeshoser Betingelse for Optagelse i Københavns Skræderlag. 
Københavns Diplomatarium II 504 o. s. v., o. s. v. </footnote> 
Ser vi til udenlandske Forhold, f. Eks. til Skotland, saa gentager 
det samme sig. I Maria Stuarts Regnskaber fra lidt efter 
Aarhundredets Midte er det en stadig Udgiftspost: To Alen skotsk 
Klæde til Hoser til Dronningen.<footnote>Inventaires de la  Royne 
Decosse, Douairiere de France. Edinburg 1863. Jeg skylder Hr. Prof. 
Schiern Tak for at have gjort mig opmærksom paa disse interessante 
Regnskaber. </footnote>

Kun ved enkelte, festlige Lejligheder brugte man Hoser af Fløjl 
eller Silke. Herluf Trolle efterlod sig saaledes et Par Fløjls Hoser, 
Peder Oxe nogle af Silke.<footnote>Danske Adelsbreve, Fasc. 23. Gøye. 
Salig Herluf Trolles Klæder. R. A. Kbhvn. -— Danske Samlinger, 2den 
Række VI 175. </footnote> I November 1559 fik den 
gamle Gustav Vasa sig syet et Par af Silkeatlask.<footnote>
Räkenskaper rör. Guld, Silfver, Perlor. 1552-73. Utgift på Ko. 
Mttz. Sidentyg 1559. S. R. A.</footnote> Det 
var mest Kvinder, der kunde bruge dem af saa sart et Stof. De fleste

bekendte Damer fra Aarhundredets Midte besad flere Par saadanne, 
især af rødt Fløjl. Mænd, der maatte være forberedte paa at bære 
dem udækkede i Regn, foretrak i Reglen selv til Fest det mere 
haardføre Klæde.

Til Vinterbrug eller i daarligt Vejr var intet saa hensigtsmæssigt 
som Læder. Læderhoser brugtes baade af Mænd og Kvinder. Gustav 
Vasa besad den efter Datidens Forhold storartede Forsyning af ikke 
mindre end 35 Par Læderhoser.<footnote>Historiska Handlingar 
(Sthlm. 1862) II 11. </footnote> Andre nøjedes naturligvis 
med langt mindre. Aar 1548 hører vi tilfældigt, at Dronningen af 
Sverige fik Hoser af Raadyrskind.<footnote>Handlingar rör. 
Skandinaviens Hist. XXXVII 53. </footnote> I Sommeren 1556 fik 
de danske Prinsesser røde Læderhoser.<footnote>Rentemester 
Regnskab 1556. R. A. </footnote> Udgiften til 
"Hoseskind" var i Aarets Løb ikke ringe, hvor mange skulde forsynes. 
Aar 1563 betaltes f. Eks. ved det danske Hof 1720 Kroner for Hoseskind 
og Sadelmagerarbejde.<footnote>Rentemester Regnskab 1563, Joachim 
Becks: "Hoseskind købte, og Remmesnidere og Sadelmagere for Arbejde = 
99 1/2 Mk. og 451 1/2 Daler". R. A. -— I Joh. Grundtvig: Frederik den Andens Statshusholdning (Kbhvn. 1876). S. LXXV, er "Hoseskind" her fejlagtigt forklaret som "Hestehuder" (Horseskind). </footnote> Endnu ind i det følgende Aarhundrede 
træffer vi en gammeldags Husmoder, der holder paa, at hendes Barn, der 
skal i Sorø Skole, bør udstyres med Læderhoser.<footnote>
Danske Magazin 3die Række I 46. </footnote>

Man vilde tage fejl, hvis man tænkte sig disse Læderhoser i Lighed med 
et Par langskaftede Støvler i Nutiden. De var ofte af det fineste Skind 
og aldrig sværtede som nu til Dags. Man havde dem i alle Farver: hvide, brandgule, kødfarvede, røde, rosinfarvede og papegøjegrønne.<footnote>
Historiska Handlingar II (Sthlm. 1862) 11—42. </footnote>
Men hvor smukke de end kunde være, de led af samme Mangel som de Klædes. 
Naar de i længere Tid havde været brugte, kunde de ikke med Rette kaldes 
rene, og Ulykken var, at de ikke lod sig vaske.

Den første store Forandring heri skete, da omtrent ved Aarhundredets 
Midte Priserne paa Linned sank saa betydeligt. Det blev da almindeligt, 
hvad tidligere havde været anset for en storartet Overdaadighed, som 
end ikke altid Konger tillod sig, at gaa med <sp>Linnedhoser</sp> om Sommeren. 
Fordelene ved disse var indlysende.

Det er interessant at se den Iver, hvormed Tiden greb dette længe 
savnede Gode. Kaster vi saaledes et Blik paa Forholdene ved det 
svenske Hof 1554, saa viser de os Gustav Vasas unge Dronning, 
Katharina Stenbock, i en sand Begejstrings Rus over de nye Forhold. 
Paa Stockholm Slot udleverede hun otte Alen fint hollandsk Lærred 
til at lave "Linhoser" af til Kongen og tretten Alen til de "unge 
Herrer". Da man kom til Gripsholm i

Juni Maaned, tog hun tolv Alen til sig selv og "Frøknerne" til
samme Brug. I Juli Maaned fik Kongen atter ti Alen, Frøknerne
seks og "lille Magnus" halvanden Alen. I Oktober endelig paa
Kopparberget udtog hun igen et Stykke hollandsk Lærred til
Linhoser for sig og Frøknerne.<footnote>Räkenskaper rör. Guld, 
Silfvor o. s. v. 1552—73. (Låreffts Register 1554). S. R. A. 
</footnote> Et saadant Forbrug 
vilde blot et halvt Hundrede Aar tilforn være blevet anset for 
en Umulighed.

Ganske lignende Forhold lader sig iagttage i Skotland. Nogle
Aar efter kunde Maria Stuart paa een Gang af 18 Alen hollandsk
Lærred lade sig forfærdige omtrent 30 Par Linhoser, en Forsyning, 
der med korte Mellemrum siden stadigt forøgedes.<footnote>
Inventaires de la Royne Decosse, Douairiere de France. Edinburg 
1863. S. 128: Plus je deliure a Mademoiselle de Raalle vng reste 
de toille de Hollande, qui a este employe pour faire des chausses 
pour la Royne, contenant 18 aulnes. — Smlgn. S. 137.—S. 147 af 
3 3/4 Alen hollandsk Lærred laves 6 Par "chose" til Dronningen. </footnote>

Iveren forplantedes nedefter. Aar 1582 anskaffede saaledes den 
unge Holger Ulfstand sig paa sin Rejse i Tyskland paa een Gang 
7 Par Lærreds Sokker.<footnote>Cancelliets Aflevering. Skab 14, 
Pakke 151. Holger Ulfstands Rejse-Udgifter. R. A. </footnote> 
Fire Aar efter kunde det 
bestemmes i Fundatsen for Sorø Skole, at hver af de fattige 
Elever en Gang om Aaret skulde have et Par Linnedhoser i 
Foræring.<footnote>Nyerup: Hist. stat. Skildring af Tilstanden 
i Danm. og Norge III 1, 35. </footnote>

Brugen af Lærredshoser holdt sig endnu ned i det 17de Aarhundrede. 
Ingeborg Rosenkrans, død 1636, efterlod sig saadanne.<footnote>
Nye Danske Magazin VI 63. </footnote>
Aar 1669 omtales de som fremdeles brugelige i Danmark.<footnote>
Processer XII 8 R. A. </footnote>

Der kan næppe være nogen Tvivl om, at denne Udvikling vilde være 
endt med, at man havde brugt Linhoser ikke blot om Sommeren, men 
om Vinteren tillige under Klædes- og Læderhoserne. Saa vidt kom 
det imidlertid ikke. Det opnaaede Gode krydsedes af et nyt, et 
endnu større Fremskridt paa Tilvirkningens Omraade.

Alle de syede Hoser led fremdeles af to Ulemper, deres Mangel paa 
Elasticitet og det umagelige ved Sammensyningerne. Begge disse 
Mangler ophævedes ved det 16de Aarhundredes største Opfindelse paa 
dette Omraade: <sp>Strømpestrikningen</sp>.

Det gaar med denne Opfindelse som med saa mange andre. Det, der 
først og fremmest undrer, er ikke, at den skete, men at den ikke 
var sket længe før. Strikning havde været kendt i Aarhundreder. 
Allerede i det 12te Aarhundrede strikkede man i Frankrig Handsker; 
senere strikkede man ogsaa Huer. Og dog gik der tre Hundrede Aar 
hen, førend man fandt paa det tilsyneladende saa simple, at 
tilvirke Hoserne paa lignende Vis.

Tre Lande kæmper om Æren af at have opfundet Strømpestrikningen: 
Italien, Frankrig og Spanien. Florents vides at have begyndt 
paa at filere Damehoser. Ordet "Tricot", hvormed de

strikkede Hoser benævnedes, er uden Tvivl af fransk Oprindelse.
Det første Par endelig, om hvilket Historien melder, kom fra
Spanien.<footnote>Quicherat: Histoire du costume en France. 
Paris 1877. p. 384. -— Weiss: Kostümkunde. Neuere Zeit 2te 
Abtheilung (Stuttgart 1872). S. 528 og 554. </footnote> 
Kort før sin Død (1547) modtog nemlig den 
engelske Konge Henrik den Ottende fra Spanien et Par strikkede 
Silkehoser, der med Rette vakte Forbavselse som noget ganske 
enestaaende. Hans Søn, Eduard den Sjette, ejede ligeledes kun eet
Par, ogsaa fra Spanien. I Frankrigs Historie henlægges Indførelsen 
af strikkede Silkehoser enstemmigt til Aar 1559, da Henrik den 
Anden under Festlighederne i Anledning af Freden i Câteau
Cambrésis for første Gang optraadte i et Par saadanne. End ikke
Festlighedernes sørgelige Slutning, Kongens bratte Død, da han
under Turneringen fik et Lansestød i Hjelmens Visir, har formaaet 
at udviske Erindringen om hin vigtige Begivenhed.<footnote>
Foruden de sædvanlige Kilder, Baudrillart: Histoire du luxe III 
(Paris 1880). p. 434. </footnote>

Den af Evropas Herskere, der imidlertid fik mest Betydning for 
den nye Opfindelse, var dog sikkert Dronning Elisabeth i England. 
Ikke blot var hun, saa vidt vides, den første Kvinde, der bar 
strikkede Hoser, men hun gjorde tillige alt for at gøre
Opfindelsen saa frugtbringende som muligt, I Begyndelsen dreves 
Strikningen blot af Mænd. Aar 1564 udøvedes den saaledes i 
England alene af William Rider. Men med stor Iver tvang 
Dronningen igennem, at Kunsten skulde læres af mange og fremtidig
være en kvindelig Syssel. Under hendes Opmuntring begyndte da 
Strikningen, ikke blot med Silketraad, der i Følge Sagens Natur 
altid maatte blive kostbar og kun have ringe Marked, men først og 
fremmest med Uldgarn. Det varen udsøgt Opmærksomhed og det bedste 
Bevis for hendes Bestræbelsers Kraft, da man ved hendes Indtog i 
Norwich 1579 ikke sendte hende blomsterstrøende Børn i Møde, men 
havde opstillet en dobbelt Række Smaapiger, hvoraf den ene spandt 
Uldgarn, den anden strikkede Uldstrømper.

Dronning Elisabeths Bestræbelser kronedes med Held; hun tilkæmpede 
sit Køn en ny og rig Virksomhed. Havde hendes Blik været endnu 
videre, vilde det kunne være lykkedes hende at føje hertil 
Grundlæggelsen af Englands Maskin-Tilvirkning. Men paa dette Punkt 
laa Grænsen for hendes Fremsyn. Da Magister William Lee i Cambridge 
Aar 1589 opfandt "Strømpestrikkestolen", en kunstig Maskine, der i 
et Øjeblik kunde strikke flere Hundrede Masker, var det ikke blot Strikkerskerne, men

Regeringen tillige, der efter Evne søgte at holde denne nye Fare
nede. William Lee maatte flygte og tog efter Indbydelse af Henrik 
den Fjerde Ophold i Nordfrankrig, der blev Hovedsædet for Evropas Strømpetilvirkning.

Opfindelsen naaede til Norden efter Pludderhosernes Tid. Som det 
vil erindres, afløstes Pludderhosernes "Overtøj" af virkelige
Knæbenklæder. Da altsaa Kunsten kom herop, var det ikke længere 
nødvendigt at strikke indbyrdes forbundne Hoser, der skulde
dække Hoftepartiet. Det var nok, naar de blot naaede et Stykke op 
over Knæet. Denne nye Form for Hoser kaldte man: Strømphoser,<footnote>
Top. Saml. Odense no. 8 R. A. Trykt i Vedel Simonsen: Bidrag til Odense
Byes ældre Historie III 87-88. </footnote> eller snart med det kortere 
Navn, der har holdt sig indtil vore Dage: Strømper.

Det var dog langtfra alt, hvad der nu kaldtes Strømper, der var
strikket. Tværtimod, Folk i Almindelighed vedblev længe endnu at 
have Strømperne som i sin Tid Hoserne af Klæde, Fløjl, Læder eller 
Linned. Birgitte Gøyes Strømpeforsyning f. Eks, var Aar 1565, 
foruden de daglige af Klæde: et Par røde Fløjls, et Par sorte
Fløjls, et Par sorte Damaskes og et Par af "Setteni" (en Slags
Silketøj).<footnote>Birgitte Gøyes Klæder 1565. Adelsbreve Fasc. 23.
Gøye. Rigsarkivet Kbhvn. </footnote> Endnu en halv Snes Aar efter omtales 
blandt Mette Rosenkrans' Strømper ikke en eneste strikket.<footnote>
Danske Samlinger 2den Række VI 176. </footnote>
Aar 1566 fik den lille Frants Gyldenstjerne lavet Strømper af 
Læder.<footnote>Mogens Gyldenstjernes Regnskabsbog over Udgifter til 
hans Børn. Nr. 1320 C. N. K. S. </footnote> 1577 fik Arild Huitfeld 
syet et Par af Klæde for 3 Daler.<footnote>Danske Magazin V 4, 343. 
Flikning af Strømper omtales oftere i samme Regnskab. </footnote> 
Aar 1605 bestemtes, at de fattige Skoledrenge i Ribe skulde have 
deres Strømper af laaddent Faareskind.<footnote>P. N. Thorup: 
Disciplenes Stilling i de lærde Skoler fordum og nu. (Ribe 
Skoleprogram 1819.) S. 16. </footnote> Linnedhoser holdt sig som 
ovenfor omtalt til langt ind i det 17de Aarhundrede.

Men det nye var der dog. Den Form for Strømper, der skulde
fortrænge alle andre, banede sig langsomt, men sikkert Vej. Det
første Par strikkede Strømper, der vides at være kommet til
Norden, anskaffedes betegnende nok af Erik den Fjortende i
Sverige. Aar 1559 var Silkestrømper for første Gang komne til
Syne i Frankrig, Aar 1562 kunde Erik den Fjortende (Fig. 64) 
optræde deri i Sverige; det maatte siges at være meget godt fulgt
med. Selve disse faa Aar havde imidlertid været nok til at skabe
Konkurrence i Tilvirkningen og derved synkende Priser. De
første strikkede Hoser havde været Kostbarheder. Nu kunde
strikkede Strømper leveres til 60 Kroner Parret. Kongen 
anskaffede sig ogsaa straks fire Par.<footnote>Räntekammer 
böcker 1562: Joenn Personns Utgift 1562. S. K. A. </footnote>

Adelen i begge Lande fulgte efter. Peder Oxe synes saaledes at

have ejet strikkede Strømper, det samme gælder om Pontus de la
Gardie.<footnote>Danske Samlinger, 2den Række VI 175. -- Framlidne 
Her Ponti de la Gardie ägedeler. Anno 1586. S. R. A. — Danske 
Magazin I 63. </footnote> Om den Anseelse, som strikkede Strømper nød,
faar man et Begreb ved at læse et Brev af 1586 fra Johan den Tredje 
til Grev Brahe. Blandt andre vigtige Hverv, som Kongen paalægger
ham, er ogsaa det at skaffe et Par af de bedste Silkestrømper, som 
Doktor Theophili Broder skal have bragt med til Sverige.<footnote>
C. C. Gjørwell: Svenska Magazinet (Sthlm. 1766). S. 706. </footnote>
Endnu i Aaret 1626 fik en Mand i Helsingør ti Daler til Laans paa et 
Par Silkestrømper.<footnote>Helsingørs Tingbog 5 Marts 1627. R. A. </footnote> 
-- Derimod hører vi i Norden intet til den Form for Galanteri, der 
i Frankrig bød altid at overlade sin udvalgte først at gaa nogle 
Dage med det nye Par Silkestrømper, førend man selv drog dem 

<img>
Fig. 64. Kong Erik den Fjortende i Sverige.
(Nationalmuseet i Stockholm.)

paa. Strikkede Uldstrømper trængte igennem i Norden samtidig med 
dem af Silke. Man havde tidligere gjort Forsøg paa at "knytte"
korte Hoser, Sokker, som de kaldtes, af grovt Uldgarn. Men denne
højst ufuldkomne Tilvirkningsmaade ophørte af sig selv, da 
Strikningen blev almindeligere. Den sidste Gang "knyttede Sokker"
vides omtalte, er Aar 1566, da en dansk Adelsmand under Krigen
skrev hjem til sin Hustru om at sende ham et Par Saadanne til
Lejren.<footnote>Skrivelse fra Christoffer Gøye til Birgitte Bølle, 
dat. Elfsborg 2 August 1566. Dokum. t. Klevenfelds Stamtavler. 
R. A. </footnote> At "knytte", kniple og sprange (brodere) 
havde før været den kvindelige Ungdoms næste Fag, naar det 
begyndte at gaa flinkt med Syningen.<footnote>"Hun lærte at knytte, 
kniple og sprange og andet saadant, som Ungdommen plejer at tilholdes", 
siges der om en Adelskvinde, født 1542. J. Nielsön: Ligprædiken over 
Fru Karine Gyldenstjerne. Kbhvn. 1596. Bl. A. 6. </footnote> Nu føjedes 
hertil et nyt, det at strikke eller, som man gerne kaldte det, 
at "binde". "Den 23de August 1587 fik jeg Brev fra min Søster 
Kirstine med et Par Strømper, bundne og gran ferdit [helt 
færdige], Gud være med hende!" skriver en fattig Student i sin 
Dagbog.<footnote>Kirkehistoriske Samlinger, 3die Række II 487. </footnote> 
En saadan Gave var større, end vi nu tænker 
os, thi ogsaa Uldstrømper vedblev Aarhundredet ud at være 
mærkeligt dyre. Endnu i Aaret 1596 var den staaende Pris i 
Stockholm, og vel altsaa i hele Norden, for et Par Uldstrømper 
8-12 Kroner.<footnote>"Garnstrømper" i ikke ringe Antal til den 
tyske Prædikant, Didrik Lakaj, Jon Persson o. s. v., o. s. v. 
omtales til følgende Priser: 1½ Daler, 2 Daler (hyppigst), 19 Mk. 
(En Speciedaler = 4 Mk.) Räkenskaper öfver de Fürstliga Hofhålningarne 
1565—95. S. R. A.</footnote>

Vil man have en tydelig Maalestok for den Opsigt, som de
strikkede Strømper vakte ved deres Fremkomst, og den Magt,
hvormed de gjorde sig gældende, behøver man blot at lægge
Mærke til enkelte af deres Virkninger. Her som altid førte 
Moden hurtigt til Overdrivelse. Det viste sig allerede i selve 
de nye Klædningsstykkers Antal. Vor Tid, der er vant til ganske 
anderledes høje Tal paa disse Omraader, har ikke ret nogen 
Følelse af, at Forholdet forandredes. Datiden derimod saa med 
Betænkelighed, at den gammeldags Tarvelighed, der Aaret rundt 
havde kunnet nøjes med et og samme Par Hoser, nu afløstes af en 
farlig Lyst til Afveksling, for hvilken tre, fire, fem Par 
Strømper ikke var for meget.

Mere iøjnefaldende for os er imidlertid en anden Form for
Overdrivelsen. Arm- og Benbeklædning havde hidtil saa 
nogenlunde holdt Skridt sammen. Men nu var strikkede 
Strømper blevne indførte for Benenes Vedkommende; de maatte 
da bringes i Anvendelse ogsaa for Armenes. Forsøget udførtes 
virkelig i Begyndelsen af det 17de Aarhundrede. Ligesom 
Benbeklædningen endte i Strømper og Sko, saaledes endte nu 
ogsaa Armbeklædningen i "Haandstrømper" og "Haandsko" (Handsker).

Ingeborg Rosenkrans efterlod sig ikke mindre end ni Par 
"Haandstrømper", medens hendes Forsyning af Fodstrømper kun 
udgjorde fem Par.<footnote>Nye danske Magazin VI 62—64. </footnote> 
Aar 1611 maatte Christian den 
Fjerde betale en ikke ubetydelig Regning for modtagne Nathuer, 
"Haandstrømper" og "Støvlestrømper".<footnote>Rentemester 
Regnskab 1611. R. A. </footnote> Moden synes 
atter at have tabt sig efter en Snes Aars Forløb.

<img>
Fig. 65. Christian den Fjerde som Barn.
Tegning af Magnus Petersen.
(Efter Hans Kneipers Tapet i Nationalmuseet.)

Men hvad der ikke tabte sig var Lysten til de strikkede 
Fodstrømper. Der maatte da sættes en Stopper for det stigende 
Forbrug, og Folket belæres om, hvem saadanne strikkede Strømper 
var bestemte for. Her møder os det mærkeligste Udtryk baade for 
den vakte Bevægelse og for, hvorledes denne tog sig ud, set med 
Tidens Øjne. Efter at man i Tyskland oftere havde gjort Forsøg 
paa at hæmme Uvæsenet ved Forordninger,<footnote>Saaledes f. Eks.: 
Ernewerte Policey Ordnung der Statt Franckfort 1598. p. 4. "Es soll 
hinfuro kein Manns Person oder junger Gesell gestrickte Strümpff, so 
vber vier oder zum höchsten fümff Gulden werth seyn, antragen, bey 
Straff zween Guiden. O. fl. a. St. </footnote> skred 
endelig Christian den Fjerde til Aar 1636 for Hertugdømmernes
Vedkommende at udstede Forbud mod Brugen af strikkede Strømper. 
Fremtidig maatte ingen uadelig Kvinde gaa med Silkestrømper. 
Borgemestres og Raads Hustruer og Døtre skulde som særlig Ære
have Lov til at bære Uldstrømper, men Koner og Døtre af simple
Borgere og Haandværket maatte under ingen Omstændigheder
understaa sig at bære strikkede Strømper.<footnote>
Chr. IV's Policeyordn. 27 Septbr. 1636 f. Schleswig & Holstein. 
Glückstadt 1636. C. 4. </footnote>

En Beklædningsgenstand, der Aarhundredet igennem havde 
været underkastet de samme Svingninger som Hoserne og

Strømperne, var <sp>Strømpebaandene</sp>. Ved Aarhundredets Begyndelse
forrettede de deres Tjeneste i det skjulte under Kjortelen og 
fastholdt prunkløst Hoserne under Knæet. Det var denne Tarvelighed, 
som Gustav Vasa senere forgæves søgte at kalde tilbage, da han som 
gammel af Sparsommelighedshensyn begyndte at gaa med Strømpebaand 
af "Kartek" i Stedet for af Taft.<footnote>Dalin: Svearikes historia 
III 1,507. </footnote> Men da Benbeklædningen 
blev fuldt synlig, rykkede Hosebaandene op til højere Værdighed. 
I Virkeligheden var de slet ikke mere nødvendige, for saa vidt de 
lange Hoser jo maatte fastgøres ved Hofterne. Men som Smykke kunde 
Hosebaandene tage sig ud, og de udvikledes hurtigt til sirligt bundne 
Sløjfer og Rosetter, helst af Silke og forsynede med gyldne Spænder.

<img>
Fig. 66. Hosebaand med Dupper (<i>points</i>).
(Efter Fairholt.)

Da Strømperne indførtes, voksede Baandene paany i Betydning. Dette 
laa ikke blot i, at Strømperne var korte og altsaa maatte fastholdes 
ved Knæet, men Brugen af de strikkede Strømper havde lært at stille 
store Fordringer til Benbeklædningens Glathed. "Stramt som Skindet 
paa en Tromme"<footnote>H. Weiss: Kostümkunde IIte Abteilung 
(Stuttgart 1872). S. 590.</footnote> skulde Strømpen slutte om Benet, hvad 
enten den var syet eller strikket, og dette kunde kun opnaas ved 
Hjælp af Strømpebaandet. Mod Aarhundredets Slutning indførtes da 
meget brede og kraftige Strømpebaand, der som en Slags Bind om Benet 
paa een Gang skjulte Strømpens Begyndelse og forsvarligt fastholdt 
den (Fig. 65). En saadan Størrelse medførte nødvendigt forøget 
Udsmykning. I England var Strømpebaandene gerne pyntede med 
Metaldupper og Spidser, hvorfor de ogsaa hos Shakespeare benævnes 
<i>points</i> (Fig. 66). "Hans <i>points</i> gik op, ned faldt hans Hoser". Denne
Mode synes dog ikke at være naaet Norden. Først ind i det 17de
Aarhundrede tabte Strømpebaandene atter.i Omfang og Betydning, da 
man begyndte at ombinde Benet og fastgøre Strømpen ved Hjælp af 
Knæbuksernes nederste Rand.

*

Den yderste Fodbeklædning i det 16de Aarhundrede var af Navn 
den samme som i Nutiden: <sp>Sko</sp> og <sp>Støvler</sp>. Nærmere set spillede 
disse imidlertid en ringere Rolle end nu til Dags. Fra 
Oldtiden af havde man været vant til at betragte det yderste

<img>
Fig. 67. Ludvig Munk. Tegning af Magnus Petersen.
(Efter Maleri paa Rosenborg.)


Lags Betydning blot som den at dække Fodsaalen, tage mod det
værste Slid under Gangen. Opstaaet af Sandalen var det ikke
alene sprogligt, at Skoen hos enkelte af de indvandrede Folk
betegnedes som en blot Saal (Sko: Fransk = <i>soulier</i>, af <i>solea</i>
Saal). I Virkeligheden var den Middelalderen igennem ikke
stort mere.

Dette stemmede vel med den øvrige Benbeklædning. Indenfor Skoene 
bares jo Hoserne, af tykt Stof, Klæde eller Læder; de maatte i 
Regn og daarligt Føre skærme Fodens Overdel, tjene som en Slags 
Overlæder. Idet Skoens Rande saaledes kun gik svagt op om Fodens 
Sider, blev det nødvendigt at fastholde dem under Gangen ved Baand 
omkring Anklen, Skoremme eller Skotvinger, som de kaldtes.

<img>
Fig. 68. Kalkmaleri i Roskilde Domkirke.
(Efter Magnus Petersen.)

Denne Form for Sko svarede omtrent til de paa Færøerne endnu 
brugelige og anvendtes, som Fig. 67 viser, i det 16de Aarhundrede 
endnu ogsaa stundom af Landets øverste. De havde den store Fordel 
at kunne laves af enhver, der blot havde et Stykke Skind, en Kniv 
til at stikke Huller med, og Snor til Remme. Men hvor lette de end 
var baade at lave og at gaa paa, hvor stærke og hensigtsmæssige de 
end i mange Henseender kunde være, saa led de dog af to følelige 
Mangler. De dækkede ikke Foden synderligt mod Væde fra oven, og de 
var ens for alle, lod sig ikke rigt og pynteligt udstyre. Baade 
Folk, der skulde færdes Dagen lang i Søleføre, og de, der ved Fest 
kunde ønske at sætte bedste Fod frem, iførte sig da gerne anden 
Slags Skotøj.

I Danmark hjalp Landarbejdere og Købstadalmuen sig til daglig 
med de solide og varme Træsko. Men saadanne brugtes den

Gang saa lidt som nu i Sverige og Norge.<footnote>Træsko til fattige 
Disciple i Ribe. P. N. Thorup: Disciplenes Stilling i de lærde Skoler 
fordum og nu. Ribe Skoleprogram 1819. S. 16. — Historisk Tidsskrift 
III 307. Aar 1658 siges om Kvinderne i Danmark: "Ikke blot paa Landet, 
men ogsaa i Stæderne bære de Sko af Træ" -— "Bønderne i Sverige gaa 
med Læder-, ikke med Træsko". Charles d'Ogier: Dagbok öfver dess resa 
i Sverige 1634. Sthlm. 1828. S. 8. — Hans Hildebrand: Sveriges Medeltid, 
1,162. </footnote> Og det var 
naturligvis kun rent forbigaaende, at Moden i Norden som i det 
øvrige Evropa omkring Aar 1400 en kort Stund gjorde Trætøfler til 
fornem Paaklædning (Fig.68). De, der Middelalderen igennem vilde
vise sig festklædte efter fattig Lejlighed, anvendte da den 
nærliggende Fremgangsmaade: paa Foden at drage Dobbelthose.
Det var vistnok denne ydre Fodhose af Læder, der af Folkets
Flertal i Norden især hædredes med Navnet "Sko", men af det
forfinede Mindretal, i Danmark i det mindste, senere betegnedes
blot som "Bondesko".<footnote>Kbhvns. Diplomatarium II 441.</footnote> 
Den udmærkede sig fremfor den 
ovennævnte Bindesaal ved at have Fodens Form, dække den helt og
ikke behøve Baand. Den svarede til Nutidens Galosche. I 
Middelalderen, i de lange Klæders Tid, var den vistnok ofte 
bleven brugt til ogsaa at stikke en bar Fod i, i det mindste om 
Sommeren, naar til Højtid Dobbelthose blev for varm. At Sko af 
denne Art endnu i det 16de Aarhundrede ansaas for almindelig og 

<img>
Fig. 69. Kristi Himmelfart. (Skoene lades tilbage.)
(Niels Hemmingsens Postille 1576.)



passende Fodbeklædning for vandrende kan ses af, at paa Billedet
i Niels Hemmingsens Postille af Kristi Himmelfart (Fig. 69) er
Frelseren iført saadanne. De lades dog tilbage paa Jorden.

En meget forfinet Udløber af denne Art Sko, udstyret med solide 
Saaler, Snørehuller paa Siden og Broderi foroven, vides stundom at 
have været anvendt af den fornemste Gejstlighed i Middelalderen. 
Saadan varm Fodbeklædning egnede sig ogsaa særligt for ældre, der 
timevis om Vinteren skulde sidde eller staa paa et fliselagt Gulv 
i en iskold Kirke. De her gengivne to Pragteksemplarer (Fig. 70) 
har tilhørt Biskop Kort Rogge (d. 1501), der genopførte den 
afbrændte Domkirke i Strengnäs.

<img>
Fig. 70. Snøresko, der har tilhørt Biskop i Strengnäs Kort Rogge (*d. 1501).

Men naar det var fint og hensigtsmæssigt at drage Dobbelthose blot 
paa Foden, saa maatte det da være endnu finere til Fest at møde med 
hele to Par Hoser paa. At dette virkelig har været Skik blandt Bønder 
i Sverige kunde synes at fremgaa af nogle af de fortræffelige 
Folkelivsbilleder, hvormed Maleren Mester Albert fra Stockholm 
omkring Aar 1500 har smykket Kirker, især i Uppland. Paa et af dem, 
i Husby Sjutolfts Kirke, har han malet Kristi Fødsel og Hyrdernes 
Dans af Glæde paa Marken (Fig. 71). Hyrderne, der selvfølgelig er 
klædte som svenske Bønder paa Mester Alberts Tid, danser omkap med
Gederne til Sækkepibe. De er højtidsklædte, iførte to Par Hoser.
Og -- et Træk, der sikkert viser Malerens Virkeligheds-Troskab -- 
næsten alle har de ladet det ydre Par glide ned, saa at man


kan se, at de ogsaa har to Par paa. Hvad Glæde var der ellers
ved det?           

To Par Hoser paa, et indre og et ydre. Maatte man saa ikke kalde 
det ydre Par for <sp>Støvler</sp>? Ja og nej. Det var ikke Støvler i 
Nutids Betydning, men kun deres Forløbere. Støvler i vor Forstand 
af Ordet blev egentlig først til i det 16de Aarhundrede.

<img>
Fig. 71. Jesu Fødsel. Hyrderne paa Marken danser af Glæde.
(Malet af Mester Albert fra Stockholm i Husby-Sjutolfts Kirke i Uppland omkring 1500.)

Allerede selve Navnet Støvle (Stiefel, af <i>æstivalis</i>: sommerlig) 
peger hen paa en Oprindelse og Brug forskellig fra Nutidens.
De brugtes hidtil kun af fornemme Folk som et Luksusstykke,
en Slags Sommer-Overtræk til Skærm for lyse Hoser paa Jagtture 
eller ved Dans i fugtigt Græs. Det er højst sandsynligt, at
det var Saadanne fine Støvler, der havde givet Anledning til den
Skik, vi nys saa for Sveriges Vedkommende, at Bønder mødte til 
Fest i to Par Hoser. De fine Støvler fik en forøget Anvendelse
hos Folkets øverste, da henimod Midten af det 16de Aarhundrede
først Linhoser og siden strikkede Strømper kom i Brug. Over
saadanne var det næsten en Nødvendighed i Regn eller vaadt Græs 
at bære Overtræk.

Vi ser da ogsaa paa Portræter fra det 16de Aarhundredes Midte 
en stigende Tilbøjelighed til at bære "Støvler". Allerede

Gustav Vasa (Fig. 33) som gammel ses iført saadanne, der hænger i 
Folder som en Slags Sokker uden om et Par rimeligvis Fløjls Hoser. 
Men de til de nye fine Hoser og Strømper svarende Overtræk standsede
ikke, førend de var naaet til at gaa helt op over Knæet. Som et godt 
Eksempel paa disse elegante "Støvler", der for enhver Kender i 
Datiden forraadte, at de dækkede over noget endnu finere, kan 
henvises til hosstaaende Portræt af Hertug Adolf af Holsten (Fig. 72).
Brugen af disse lange Overtræk var -- ligesom de Aarsager, der 
betingede dem -- i stadig Tiltagen det 16de Aarhundrede ud og ind i 
det næste. Intet Under da, at en nidkær Hustru som f. Eks. Fru Kirsten
Lykke nok kunde ønske begge sine Mænd paa deres Ligsten i Kongsted 
Kirke (Fig.73) udstyrede paa denne hæderlige Vis.

<img>
Fig. 72. Hertug Adolf af Holsten.
(Efter Maleri paa Eutin Slot.)

Blev disse Overtræk efterhaanden næsten en Nødvendighed til 
Festbrug, saa maatte de blive det endnu mere til Krigsbrug. Fra den 
Stund, man ikke længer som fordum kunde regne paa den indre Hose som 
uigennemtrængelig, men bar den maaske af Fløjl, Silke, Linned, ja
strikket, saa maatte den, hvor det virkelig gjaldt, dækkes af noget
solidt. Selv et Par Hoser af hjemmelavet Vadmel eller af Klæde,

som man nu i Norden var begyndt mere almindeligt at bruge,
maatte vise sig uholdbare og utilstrækkelige, naar man ugevis, 
ja maaske Maaneder igennem skulde færdes i opkørt Vejpløre, 
Moser og Snedriver, uden Mulighed for at skifte eller blot en 
Nat faa Laserne tørret. Det blev derfor et stigende Krav, til
Krigsudstyr at være forsynet med langskaftede Støvler. Første 
Gang, vi hører Tale herom efter en større Maalestok, er i den
nordiske Syvaarskrig. Da det Aar 1563 tegnede til et 
Vinterfelttog, maatte Frederik den Anden lade Hæren forsyne med 
Knæstøvler. Hver Skomager i Danmark fik Befaling til skyndsomst 
at sy ti Par.<footnote>Tegnelser over alle Lande 1 og 7 Oktober 
1563. R. A. (V. Simonsen: Bidrag til Odense Byes Historie 
II 2,129. </footnote> Lidt senere under samme Krig skrev 
blandt andre Kristoffer Gøye hjem til sin Hustru om at skaffe
ham et Par langskaftede Støvler. "Lad dem sy over mine egne 
Læster; de ligger i mit Kammer, og kan man skille dem ad bag i
Hælen, derpaa kan Du kende dem".<footnote>Dokumenter til 
Klevenfelds Stamtavler. (Gøye.) Skrivelse af 1565 fra Christoffer 
Gøye til Birgitte Bølle. R. A.</footnote> Der kan ikke være 
nogen Tvivl om, at de "Støvler", vi ved disse Lejligheder hører 
Tale om, var Støvler i Nutids Forstand.

<img>
Fig. 73. Ligsten i Konsted Kirke paa Sjælland over:
Rigsraad Ejler Grubbe til Lystrup, Rigskansler, 1532-85.
Fru Kirsten Lykke, *d. 1630.
Niels Gyldenstjerne til Bjørnsholm, f. 1558.

Overskuer vi alt, hvad vi hidtil har set om Brugen af Hoser, 
Sko og Støvler i Norden, saa tegner Gangen sig tydeligt i den 
hele Udvikling fra Oldtiden ned til vore Dage. Man begyndte 
med at lade det indre Dække, Hosen, være det egentlige solide, 
det, der skulde være af Skind eller Læder. Det stærke Slid


der Foden gjorde dog tidligt Brug af særskilte, paabundne Saaler
nødvendig. Denne Tilstand holdt sig temmelig uforandret hos
Folkets brede Lag indtil det 16de Aarhundrede. Men saa lærte man 
Goderne at kende ved at bære magelige Hoser af blødere Stof, der 
tillige tillod at skiftes. Følgen heraf maatte nødvendig blive, 
at det svære, beskyttende Lag, Læderlaget, der hidtil havde
udgjort det indre, Hosen, nu maatte forlægges til et ydre Lag,
blive til Støvlen.

Omslaget foregik som sagt i det 16de Aarhundrede. Fra den Tid 
har Læderstøvlen med dens solide Saal og Hæl tilkæmpet sig en 
hurtig voksende Betydning. I det 17de Aarhundredes Begyndelse 
lagde den sig endnu først logrende, bredkravet ned, som om den 
venlig var villig til at omslutte det hele Ben, selv hvor det 
var tykkest. Saa rejste den sig trodsig, langskaftet op, 
strittede bestandig videre, indtil den i Begyndelsen af det 
18de Aarhundrede, paa Karl den Tolvtes Tid, naaede sin fuldeste 
Førlighed. Som en vældig Læderbeholder, med lange Sporer bagud
og Skyklapper foroven, syntes den at sigte efter at gælde for et
selvstændigt Befordringsmiddel omtrent mellem Baad, Bærestol og 
Karosse.

Hele Evropa blev overvunden. Alle Mænd brugte nu langskaftede 
Støvler, Rytterstøvler med en Pandedusk foroven, dér, hvor
Støvlen mødtes med Knæbukserne. Selv da den store, franske
Revolution havde indført et nyt ydre Lag, de lange Benklæder,
holdt de langskaftede Støvler sig fremdeles. Først efter Midten
af det 19de Aarhundrede maatte de vige, overvundne af ydre og
indre Fjender. De lange Skafter viste sig nemlig upaalidelige,
brød ud og blev selvstændige som Gamascher. Og samtidig sneg
det nye Stof, Kautschuk, sig frem, gjorde sig nyttigt baade som
Elastikker og som vandtætte Galoscher, indtil der af den 
svækkede, lange Støvle snart ikke var stort mere tilbage end en 
almindelig Sko, blot med lidt høj Stævn om Vristen for og bag. 
Formelt blev dog Æren reddet ved den Bestemmelse i den foreløbige
Fred: at fremtidigt skulde ikke blot Mænd, men ogsaa Kvinder
være iført "Støvler".

Medens Støvlen saaledes i dens forholdsvis korte Levetid har
lært Lykkens Ustadighed at kende, har Skoen derimod i hele
dens historiske Udvikling bestandig holdt sig nærmere ved
Jorden. Dens beskedne Opgave var jo ogsaa fra første Færd blot den
at lade sig træde paa. Saa længe den som Bindesaal trofast røgtede 
dette Hverv, var den Hvermand tilpas. Det samme gjaldt delvis endnu, 
da den som dobbelt Fodhose eller som lun Snøresko søgte at værne 
mod Væde og Kulde. Men ogsaa den fik sin Rasetid, hvor den stræbte 
efter at blive andet og mere. Og ogsaa den vistes sluttelig tilbage, 
beriget med dyrekøbte, bitre Erfaringer.

Skoens Rasetid falder i det 15de og 16de Aarhundred. Medens Norden
senere paa Støvlens Omraade gladelig gik med til alle Overdrivelser, 
holdt man sig den Gang for Skoens Vedkommende mere tilbage. Jordbund 
og Vejrlig heroppe fristede heller ikke til at vove sig altfor vidt 
ud. Dog lod de fleste af Besynderlighederne sig tilsyne ogsaa i 
Norden.

<img>
Fig. 74. Georg Spalatin 1543.
(Efter Lucas Cranach.)


Skoens første Forvildelse foregik i det 15de Aarhundrede, da den 
anlagde sig en Snabel. Vi har tidligere set, hvor vidt denne Mode 
blev dreven. Ved det 16de Aarhundredes Begyndelse var dog Faren 
væsentlig overstaaet. Men saa begyndte man paa en ny Led. Skoen 
skulde ikke løbe ud i en Snabel, men tværtimod brede sig, give 
Plads for Fodfingrene, blive til en Haandsko. De brede Næser 
(Fig.74) gjorde megen Lykke i Norden som andetsteds. De afgiver 
den Dag i Dag en paalidelig Vejledning ved Bestemmelsen af gamle 
Billeders Ælde. Moden herskede nemlig omtrent fra Aar 1515 til 
1550. Man fulgte i Norden med baade til de Sko, der kaldtes 
"Andenæb", og til de saakaldte "Komuler" (Fig. 75 og 76). Spidsen 
af Foden var her betydeligt bredere end Foden selv. Til de danske 
Hofsinders Dragt for Aar 1543 (Fig. 30) var saaledes paabudt 
"Komuler". Men herved standsede man, saa vidt vides, ogsaa i 
Norden. Man gik ikke her som andetsteds med til at lade Skoen som 
en Handske særskilt omslutte hver enkelt Fodfinger (Fig. 77).

Skoen havde haft Snabel og siden anstillet sig som Haand. Hvad 
om man nu lod den faa Pæle-Saal og lod den blive til Stylte!
I Frankrig, Spanien og Italien var man ivrigt med til dette nye
Forsøg. I Frankrig kaldtes disse Sko for "patins" og gjorde
megen Lykke (Fig. 78 og 79). I Venedig synes man dog at have
drevet det videst og holdt længst ud, langt ind i det 17de 
Aarhundrede. Fordelen ved disse Sko var, at man ved dem kunde lægge
en Alen til sin Vækst. De højeste var virkelig en Alen høje og
kunde jo, for saa vidt de brugtes af Kvinder, helt skjules under
en lang Kjole. Men der hørte megen Øvelse til at bevæge sig frit
og naturligt paa dem.

<tab>
Fig. 75. "Komule".
(Efter Weiss.)

<tab>
Fig. 76. "Komule".
(Efter Fairholt.)

I Norden holdt man sig tilbage. Man synes her at have haft et 
aabent Øje for det latterlige ved Moden. Det hjalp vist ogsaa 
betydeligt, at man ikke for stærkt blev fristet ved Eksempel 
fra Tyskland. Derimod fulgte man i Norden ivrigt med, da Moden 
kort efter Aar 1600 bundfældede i Brug af høje Hæle, der hidtil 
synes at have været ukendte. Saadanne høje Hæle omtales allerede 
i de københavnske Skomageres faste Priskurant af 1605. Og snart 
blev det Skik at fremhæve dem ved iøjnefaldende Farver. Paa en 
Mindetavle over Borgemester Albert Andersen i Skelskør ses 
t. Eks. denne afbildet med røde Hæle og Saaler.<footnote>
Edvardsen Friis: Schielschiør Kjøbstad. 264. </footnote>

Det Punkt, hvor Skoene i det 16de Aarhundrede dog maaske gjorde 
deres dristigste Udslag, var, hvad Stoffet angik. Man havde
hidtil været enige om, at de burde værne Hosen mod Slid og Væde. 
De havde derfor været af Læder. Men nu brød de nye Moder frem, 
hvorefter Skoene ikke blot skulde være spaltede som den øvrige 
Dragt (Fig. 80), men ikke længer være af Læder, men af Klæde, 
Fløjl eller Silke i straalende Farver og Figurer (Fig. 81).

Man tænke sig denne nye Skik omplantet paa nordisk Grund!

Fløjls- eller Silkesko til Værn om Silkehoser paa Vej gennem 
Gadernes Møddingevand blot saa meget som fra Københavns Slot 
til Frue Kirke. Eller Mænd og Kvinder i slige Sko til Dans over
fugtig Eng og Skovbund. Det maatte svuppe i saadant Fodtøj og 
strippe ind ad Spalterne, nogle faa Øjeblikke efter at man var 
begyndt. Hvad hjalp det saa, at man maaske redeligt havde 
forsøgt at gøre sine Hoser grønne, naar meget snart alles -- 
baade Herremændenes og "Fruentimrets" -- maatte siges at være
"møjet skidne".

<img>
Fig. 77. Henrik den Ottende af England.
(Efter H. Holbein.)

Men helt tilbage kunde man heller ikke blive i Norden, naar 
baade Tyskland og England var med. Man gik da en Mellemvej. 
Synligst var Udviklingen naturligvis ved de to Hoffer. "En halv 
Alen askefarvet Fløjl til Sko til kongelig Majestæt", "en Alen 
grønt Fløjl til Sko til min Frues Naade", "rødt Fløjl til Hoser, 
Trøjer og Sko til de unge Herrer" o. s. v. er Udtryk hentede fra 
Gustav Vasas Udgifter i hans sidste Leveaar.<footnote>Se f. Eks. 
Utgifft på Konung. Mattz Sidentyg 1559. S. R. A. </footnote> De 
stemmer med tilsvarende fra Skotland: "Sort Fløjl til Sko til 
Dronningen (Marie Stuart) og en halv Alen Taft til Foer"; "en 
hel Alen Fløjl til et Par Sko og et Par Tøfler til Dronningen" 
o. s. v.<footnote>nventaires de la Royne Decosse Douairiere de 
France. Edinburg 1863 p. 125.</footnote>

<img>
Fig. 78. Styltesko.
(Efter Weiss.)

<img>
Fig. 79. Styltesko.
(Efter Fairholt.)



<img>
Fig. 80. Spalte-Sko.
(Efter Fairholt.)

Baade i Danmark og i Sverige gik man vel livligere paa, efter at 
de unge Konger havde besteget Tronerne. Men hvad Skotøj angik, 
synes man -- i det mindste efter Billederne at dømme -- at have 
stadigt iagttaget et vist Maadehold. Selv saadanne Sko, som Kong 
Johan III er iført paa hosstaaende Billede (Fig. 82), vilde i 
Udlandet vist næppe have kunnet gøre Fyldest som fuldt moderne. 
I Danmark synes saa vel Frederik den Anden som hans Broder, 
Hertug Hans den Yngre, at have foretrukket det bekvemme og 
hensigtsmæssige for det pyntelige. Vanskeligt vil man f. Eks. 
blandt Datidens Portræter træffe, i Forbindelse med en Figur i 
fuld moderne Dragt, et Par Sko saa gammeldags tarvelige som dem, 
Hertug Hans den Yngre er iført paa vort Billede (Fig. 83). Skøndt
oppyntede med gyldne Skobaand vilde de for en Modedomstol næppe
have kunnet bestaa Prøven, men maattet blive til bage ligesom de 
ovenomtalte Sko paa Himmelfarts-Bjærget, hvilke de ogsaa ligner 
i Form.

<img>
Fig. 81. En engelsk Adelsmand.
(Efter H. Holbein.)

En af de Maader, hvorpaa man i Norden søgte uden om de værste 
Overdrivelser, hvad Skoens Stof angik, var at lade dem være af 
fint Skind, der nu tilberedtes og farvedes med stor Kunstfærdighed, 
saa at det endog fik en svag Metalglans. En saadan Sko kunde

<img>
Fig. 82. Kong Johan III af Sverige.
(Maleri paa Gripsholm.)

efter Gadedaab dog mulig holde tæt, maaske blive Sko igen, men
en lys Fløjls- eller Silkesko: aldrig. Disse nye, fine Skindsorter
gik under det fælles Navn: "Korduanskind". Aar 1560 i Februar
Maaned bestilte Frederik den Anden sig paa een Gang seksten Par 
Sko, hvoraf de seks skulde være af "Korduanskind".<footnote>
Tegnelser over alle Lande, 7 Februar 1560. R. A. (Trykt i Kbhvns Diplomat. 
IV 568). </footnote> Lignende brugtes ogsaa meget af Sveriges Dronning, Karin
Månsdatter.<footnote>Ahlqvist Karin Månsdotter. Sthlm. 1874. S. 12. </footnote> 
Hvor yndede Korduanskind overhovedet
var, men tillige hvor nær ogsaa disse nødtes ud i Modens
Ubesindigheder, kan ses af de københavnske Skomageres Priskurant 
af 1605. I Følge denne kunde man faa fem Slags Sko af Korduanskind 
til Købs. Selve Enkelt-Betegnelserne viser imidlertid, at heller 
ikke de alle havde kunnet holde sig i Skindet, men naar de saas
efter i Sømmene gengav hele Udsigtsskalaen fra vaad Fod til tør 
Fod. De fem Slags Korduansko hed: "med indhullede Hakker", 
"udprikkede", "med Puntlæder", "med Korksaal" og "med høje 
Hæle".<footnote>Kbhvns. Diplomat. II 523—24. </footnote> 
En Trøst var det, at Udviklingen dog nu  tydeligt nok gik mod det solidere.

<img>
Fig. 83. Hertug Hans den Yngre.
(Efter Maleri Paa Fredriksborg.)

Efter Rasetiden i det 15de og 16de Aarhundrede er Skoen atter 
falden til Ro. Siden Hosen helt er afskaffet og afløst af den
bløde, men værgeløse, strikkede Strømpe, har det staaet klart for
enhver, at Skoens Hovedopgave var at værne om denne, og at den 
hverken i Form eller Stof kunde have særlige Opgaver, der afveg 
herfra. Fod, Strømpe, Sko har siden da haft det jævnt godt sammen. 
Som ovenfor berørt, er der henimod Aar 1900 foregaaet en stigende 
Tilnærmelse mellem Sko og Støvle. Enige i det

væsentlige plages de kun begge endnu af det Maalestykke, som deres 
Overmænd stadigt kræver løst af dem: stor indvendig, lille udvendig.

<img>
Fig. 84. En Skobod. 1568.
(Efter Jost Amman.)

Blandt al den megen anden Uro og Forstyrrelse, som de bevægede Forhold 
paa Fodtøjets Omraade førte med sig i det 16de Aarhundrede, var det 
ikke en af de mindste, at bittert Fjendskab og Had opstod mellem de 
Handlende. I København førte dette til aabenlys Fejde. Og ikke uden
Grund. Thi det gamle Skel var nu ganske forrykket. Tidligere havde
Forholdet været klart. En Tøffelmager syede og maatte kun sy Tøfler, 
en Skomager kun Sko. Og de faa, der ønskede sig et Par Overtræks-Hoser,
de saakaldte "Støvler", henvendte sig naturligvis til en Skræder herom.
Men nu var alt i grænseløs Forvirring. Thi hvad var nu en Tøffel og 
hvad en Sko? Grænsen var lige saa blød og vigende som Bagkappen paa et 
Par Fløjls. Den gamle Regel: Tøfler paa hjemme, Sko ude, slog ikke 
længer til. Mangen hoffærdig Kvinde trak nu i Sko fra tidlig Morgen, 
Hverdag, selv om hun slet ikke skulde til Kirke. Sko! at sige det 
kaldte hun dem for. Men hver retsindig Tøffelmager kunde vel forstaa, 
at de ikke var Sko, naar de manglede Skorem. Det skulde ogsaa nok vise 
sig. Hendes Mand var lige godt under Tøflen, og inden Maanedsdag var de
nedtraadte og blot Slæber. Nej, nej, skulde nu alt være Sko, saa blev 
jo hver ærlig Tøffelmager ikkun en Bønhas. Men Forholdet var ogsaa det 
stik modsatte. Selv de fornemste Sko, hvorom de, der havde været Gesell 
i Udlandet, vidste saa meget at melde, "Styltesko", var ikke andet end 
en Tøffel paa en Pæl.

Sejren syntes dog foreløbig at hælde til Skomagerne. De fik
endog Bestillingen Landetover paadenye Knæstøvler til Hæren
i Skaane. Tøffelmagerne syntes snart henviste til kun at falbyde
deres Kram til Spotpris paa Markeder.

Men Høg over Høg. Da de nye, fine Overtræks-Støvler kom i Mode, 
saa henvendte Lysthavende sig hverken til Skrædere eller 
Skomagere i Danmark, men til fremmede, der syede baade dette og 
andet Fodtøj fiksere og mere moderne end de danske.

Dette hjalp. De før saa uenige Tøffelmagere og Skomagere
sluttede sig sammen for at bekæmpe den truende Fare.<footnote>
Se f. Eks. Jyske Tegnelser 6 December 1591. R. A. </footnote>
Men hvad nyttede det? Disse Udlændinge forstod nu en Gang bedre
end de indfødte at sy Kunderne til Behag. Man faar et Indtryk af
deres Overvægt og Indflydelse, naar man ser selv Kancelliet 
udtrykke sig paa halv Tysk, hvor Talen er om Skomagerarbejde:
Formedelst Hudernes "Dyring", kan Arbejdet ikke gøres 
"wolfeiler".<footnote>Kbhvns Diplomat. II 523. </footnote>

For Folk med den allerkræsneste Smag var dog heller ikke en 
Gang disse Tyskere -- saa lidt som deres danske Modstandere i 
"Skoboderne" -- i Stand til at arbejde efter Ønske. De fineste 
Kunder i Slutningen af Frederik den Andens Tid søgte til den 
hollandske Skomager i Færgestræde<footnote>Kbhvns. Diplomat. IV 568. </footnote> 
og senere under Christian den Fjerdes Mindreaarighed, da hans Søstre skulde 
have Udstyr, til den frantzösiske Skomager Jacob Ricard.<footnote>
Nye Danske Magazin I 138. -— Rentemester Regnskaber 1588 og 1591. R. A. </footnote>
De kunde sy, saa det sad. Og derfor fik de ogsaa Lov til at 
blive siddende i Fred, trods alle Spektakel-Tøffel- og Sko-Magere.

*

<h1>7</h1>

<sp>Kvindedragtens</sp> Udvikling i det 16de Aarhundrede var af en 
ganske egen, sammensat Natur. To modsatte Strømninger mødtes 
og frembragte tilsammen et Resultat, der paa væsentlige 
Punkter var et Tilbageskridt fra det oprindelige.

Den middelalderlige Grundregel havde været, at Mands- og
Kvindedragt burde være ens. Begge Køn bar inderst en Skjorte
og oven over denne den fodside Kjortel og Kappe. Kun de 
usynlige Broge dannede Forskellen mellem de to Arter Dragt.

Da ved Renæssancen Mandsdragten frigjordes, skete dette

gennem en Forkortning. Det Forbillede, der anviste Vejen, var
Trøjen, det bekvemme Klædningsstykke, som var skabt af det daglige 
Livs Krav, men indtil da havde været holdt nede som blot Underdragt.

Ganske paa lignende Vis tegnede det til, at Kvindedragtens
Udvikling skulde foregaa. Ogsaa her var skabt et bekvemt 
Understykke: <sp>Livstykket</sp>, der egnede sig ypperligt til at antyde
noget nyt.

I Samklang med Mandsdragtens Forandring forkortedes da ogsaa 
Kvindeklædningen, det lange Slæb afskaffedes. Og efter en hel ny 
Grundregel, men hensigtsmæssigt og naturligt, deltes det hidtil 
sammenhængende Klædebon midtvejs i to: Livstykke og Skørt.

Men her standsede Frigørelsen. Det var, som om den nye Tids
Aand, forfærdet over sin egen Bevægelse, med eet besindede sig
og atter tilbagekaldte, hvad den havde skænket.

Det var jo ikke blotet løst og let Klædebon, der skulde dannes,
men først og fremmest en Dragt til Værn for Kvinden. Livstykket
omdannedes da til et stramt Korset, Skørtet til en stiv Kuppel.
Og over det hele anlagdes atter den lange Kjortel, nu blot delt
paa langs, saa at den ikke som forhen behøvede at drages paa
over Hovedet, men som en Mandsdragt lod sig knappe.

Dette er i store Træk det 16de Aarhundredes Udvikling. Hvad
Renæssancen gav med den ene Haand, tog den atter med den anden. 
Men idet den saaledes fængslede Kvindefiguren og tvang hele den 
følgende Udvikling ind i en Bane, som selv den franske
Revolution kun for en kort Stund har vovet at bryde, antydede
den dog samtidigt to Muligheder for en kommende Befrielse.

Hvert Folkeslag greb sin. Af Klædebonnets Søndring i to: 
Livstykke og Skørt, fremgik en fortræffelig Arbejdsdragt. Det 
er betegnende, at i saa godt som alle Nordens nuværende 
Folkedragter -- Genklang af de skiftende Moder siden det 16de 
Aarhundrede -- er denne Deling gennemført, skøndt den ikke altid 
har været synlig i de samme Moder ved deres Fremkomst. En hel 
modsat Vej indslog Samfundets øvre Lag. Fra den Stund, det stive 
Skørt var indført, begyndte de at anlægge Mandsdragt derunder.

Den Dragt, der ved det 16de Aarhundredes Begyndelse var den 
herskende, var i flere Henseender ret bekvem. Kjortelen

sluttede naturligtom Livet, hvor den fastholdtes ved Bæltet; 
fra Hoften til Foden faldt den ned i frie Folder. Et fælles 
gennemgaaende Træk var den firkantede Udskæring i Halsen, der 
hyppigst lod denne blot, sjældnere dækkedes af et Lin. Hos de
højest stillede kom hertil endnu det lange Slæb og de stærkt 
udvidede Ærmeaabninger, der som to sænkede Vinger hang ned
paa Siden. I denne Dragt er Kong Christian den II.s Dronning 
Elisabeth afbildet paa det store Stenrelief, der en Gang prydede
Københavns Slot (Fig. 85). Og i samme Dragt er hun fremstillet 
paa det malede Portræt, der bevares paa Slottet Hampton Court i 
Nærheden af London (Fig. 86). Omtrent samme Dragt genfindes paa 
et Portræt af hendes samtidige, den franske Dronning Claudia 
(død 1524).

Fig. 85. Dronning Elisabeth af Danmark.
(Stenrelief i København.)

Naar man ser, hvorledes denne Mode videre uddannedes i Aarhundredets 
første Aartier, skulde ingen ane, hvor Udviklingen sluttelig vilde 
ende. Alt gik endnu i Retning af det frie og ubundne. Kjortelen blev 
bestandig videre om Livet, Bæltet løsere, Folderne rigere forneden,
og samtidig bredte Udskæringen sig foroven, saa at Skuldre og Bryst 
næsten ganske blottedes (Fig. 87a). Det er uden Tvivl denne dristige 
Dragt, der endnu ikke var bleven bekendt i Norden, hvortil Erik 
Valkendorf sigter, naar han i sit rørende Brev

<img>
Fig. 86. Christian II.s Dronning Elisabeth.
(Efter Maleri i Hampton Court.)

til Christian den Anden med Melding om, at han lykkelig og vel
er naaet med den kongelige Brud fra Holland til Helsingør, 
udtrykker sig saaledes: Hendes Naade er vel værd, at I modtager
hende godt, thi hun er ædel, vis, dydig og dejlig. "Men hendes
Naades Klædebon behager mig ikke vel".<footnote>Danske Magazin II 29. 
</footnote> Det er samme 
Dragt, som en lidt senere Moralist, dog vist med nogen Overdrivelse,
beskriver saaledes: "For nogle Aar siden havde Kvinder, Jomfruer og 
Piger nedenfor lange, efterslæbende Kjortler, men oven til var de 
udskaarne hart ad til Bæltestedet og under Brystet. Det var 
forargeligt".<footnote>Joh. Spangenberg: Ecteskabs Ordens Speyel oc 
Regel. Kbhvn. 1601. S. 119. (Fortalen er underskreven 1544.)</footnote>

<img>
Fig. 87. To kvindelige Figurer.
(Efter Hans Holbein.)

Man var naaet til en saadan Yderlighed, at et Omslag naturligt
maatte indtræde. Den tilbagegaaende Bevægelse, der nu begyndte,
var imidlertid af et underligt, uklart Præg. Tilsyneladende fulgte
den Mandsdragtens samtidige Udvikling. Den lange Kvindekjortel 
blev gradvis indsnævret og forkortet, Midjens Folder glattedes
ud, og Slæbet svandt ind, indtil Sømmen overalt blot naaede

Jorden. Og samtidig fandt den velbekendte Forskydning opefter 
Sted, idet Brystaabningen lukkedes, alt som Slæbet tog af.

Flygtigt set var man altsaa nu ogsaa for Kvindedragtens 
Vedkommende inde paa en Retning mod det korte, til Legemets
Form svarende Klædebon. Men Tidens ledende Kræfter styrede i 
Virkeligheden mod et andet Maal. Dette vil forstaas, naar vi 
nærmere betragter Datidens toneangivende.

<img>
Fig. 88. Kvinde i Korset og Krinoline.
(Efter Braunius: Theatrum urbium.)

Den Indflydelse, der afgjort var den stærkeste i Evropa, var 
den spanske. Det var denne stive, kolde, afmaalte Retning, som 
Kejser Carl den Femte tilhørte, han, der, da han som tyveaarig 
Yngling holdt sit Indtog i Antwerpen og modtoges med en 
ejendommelig Form for Galanteri af Stadens skønneste og fornemste 
Jomfruer, alle kun klædte i tyndt, gennemsigtigt Flor, end ikke 
værdigede dette Optog et Blik. Til samme Retning hørte hans Søn, 
Philip den Anden, der forbød sin unge Brud, hidtil Modens 
Beherskerinde i Frankrig, nogensinde mere at veksle sit Klædebons 
Snit.

<img>
Fig. 89. Krinoliner i det 16de Aarhundrede.
(Efter Fairholt.)

I Modsætning hertil stod vel det franske Hof under Frants 
den Første og Henrik den Anden, med hele dets lette Tone 
og den nydannede Hofstat af skønne, meget frie Kvinder. Men 
alt Catharina af Medicis havde Finhed nok til at forstaa, 
at en saadan Kres blev dobbelt tiltrækkende, naar den

tilsyneladende kun dannede Ramme om en sørgeklædt Enke, den frie
Tone dobbelt pikant, naar den paa Skrømt modsagdes af en streng
og tvungen Dragt.

I England taalte Henrik den Ottende ingen Spøg paa Klædedragtens 
Omraade. Dronning Marias forsmaaede Kærlighed til hendes Mand, 
Philip den Anden, var rede til langt større Ofre end det blot at 
paabyde den spanske Dragt. Og Dronning Elisabeths aldrende 
Jomfruelighed blev ung paany, naar et strengt Klædebon bestandig 
mindede om, at den var frivilligt valgt.

<img>
Fig. 90. Anna, Prinsesse af Danmark, gift 1548 med Kurfyrst August af Sachsen.
(Efter K. v. Weber: Anna Churfürstin z. Sachsen.)


I Tyskland endelig affødte den protestantiske Aand et nyt
kvindeligt Ideal. I bevidst Modsætning til den katolske Opfattelse 
tænkte man sig den ypperste Kvinde hverken som den unge,


yppige eller den klosterviede, men som den forstandige, med
Børn rigt velsignede Husmoder. Til dette Billede af Kvinden
svarede bedst en lidt stiv, tætsluttende, ærbar Matronedragt.

Ad de mest forskellige Veje naaede man da overalt til samme
Resultat. Den korte, tætsluttende Dragt burde forsvarligt 
underbygges, saa at den hverken tillod den altfor frie 
Bevægelighed eller dristigt aftegnede Legemets Form.

Intet var i saa Henseende saa hensigtssvarende som de to 
nye Beklædningsstykker: <sp>Korset</sp> og <sp>Krinoline</sp> (Fig. 88).

<img>
Fig. 91. Fru Ide Gøye, Otto Rosenkrans's Hustru, død 1563.
(Maleri paa Gaunø.)

I Følge deres Oprindelse var disse, ligesom den Dragt, de 
nu skulde tjene til at gøre stiv, et Udtryk for det lette 
og naturlige. De var Kjortelen delt i sine to Bestanddele,
Livstykke og Skørt. Men omtrent fra Aar 1520 i Frankrig --
lidt tidligere vistnok i Spanien -- begyndte man at gøre dem 
af meget stift Tøj, begge snævre og tragtformigt tilspidsede 
mod Midjen. Under denne Form kaldtes Livstykket for "vasquine" 
eller "basquine" og Skørtet for "vertugale", eller som det for 
Spøg fordrejedes til: "vertus guardien" *c: Dydsbeskytter. I 
Fortegnelsen over den svenske Prinsesse Elisabeths Udstyrssager 
(Aar 1581) er Navnet blevet til: "Färdigard".<footnote>
<sup>1<sup> Kongl. Hofvet no. 2. S. R. A. </footnote>
Først ved Midten af Aarhundredet fandt man paa ikke blot at 
lave dem af Kanevas eller andet stivt Tøj, men tillige at 
styrke dem med Metaltraade og Fiskeben. Under forskellige 
Navne, men i Principet de samme, fandt de især i denne 
overdrevne Form stærk Udbredelse over hele

Evropa (Fig. 89). -- Med Indførelsen af disse to Klædningsstykker 
var Kvindedragtens Udvikling i det 16de Aarhundrede afgjort.
Alle de følgende Moder gik ud fra dem som det givne og var
egentlig kun en videre Uddannelse af samme Grundtanke. Herved 
fik Kvindedragten i det hele en Fasthed og Sikkerhed, der lod 
den være den toneangivende, stadig nogle Aar forud for 
Mandsdragten, hver Gang det gjaldt om at finde en endnu mere 
stiv og unaturlig Form.

*

<img>
Fig. 92. Margrethe Lejonhufvud, Gustav Vasas anden Dronning.

Den første Følge af Korsettets Indførelse var <sp>Tildækningen af 
den blottede Hals</sp>. Kun nødig forlod man her den gamle Skik, 
at have i det mindste en firkantet Brystaabning. Man søgte 
først at bevare denne ved at tildække den med et hvidt, halvt
gennemsigtigt Lin, saa med en Modest (Fig. 87b), den 
saakaldte "Koller", og endelig med en Underkrave af Fløjl 
eller Klæde. Men ubønhørligt skred Udviklingen frem og 
standsede ikke, før Kjolen helt var lukket og havde skudt sig 
kvælende op om Hals og Hage tillige.

Som Eksempler paa den lange Modstand i Norden paa dette Punkt 
kan anføres, at hvide Halsklæder til at dække Brystaabningen 
omtales næsten lige til Aarhundredets Midte.<footnote>Se f. Eks. 
Malmøhus Lehnsregnskab 1561. R. A. (Anna Miszener med flere
omtales som brugende Linned Halsklæde.) </footnote> Med 
et saadant, om end lille, hvidt Halsdække er den danske 
Prinsesse Anna endnu afbildet, kort efter at hun Aar 1548 
havde ægtet Kurfyrst August af Sachsen (Fig. 90). Fru Anna 
Anefeld efterlod sig i Aaret 1550 fire Kjoler, opskaarne i 
Halsen.<footnote>Dokumenter til Klevenfelds Stamtavler (Anefeld). 
R. A. (Vedel Simonsen: Samlinger til Hagenskov Slots Historie. 
S. 44.)</footnote> Fru Ide Gøye,

død 1563, haves malet i en saadan (Fig. 91). Prinsesse Dorothea
af Danmark fik til sit Udstyr Aar 1561 endnu to "Koller".<footnote>
Prinsesse Dorotheas Udstyr. Pergaments Breve. Brunsvig no. 5 c. R. A. 
</footnote>

Det lukkede Kjolebryst med den tæt indesluttede Hals omgærdedes 
foroven med noget nyt, med <sp>Pibekraven</sp>.

<img>
Fig. 93. Katharina Stenbock, Gustav Vasas tredje Dronning.

Denne synes at være kommen i Brug lidt tidligere hos Kvinderne 
end hos Mændene. Ogsaa paa dette Punkt var Modstanden langvarig, 
thi kun nødig opgav man, hvad man nys havde lært at sætte Pris 
paa, de smaa, hvide, broderede Kraver. Tilvirkningen af 
Kniplinger var opstaaet omkring Aar 1500<footnote>Først Aar 
1536 overførtes Opfindelsen til Tyskland (fra Venedig). 
Weiss: Kostümkunde IIte Abtheilung. S. 625. </footnote> og havde 
snart fremkaldt en levende Begejstring, især hos de adelige
Kvinder, for al Slags Kravesyning og hvidt Broderi. Vi kan 
endnu fornemme denne Iver i et tilfældigt bevaret Brev fra hine 
Dage, et skriftligt Skudsmaal, som den lille Karine Lykkesdatter 
fik med sig hjem, da hun Aar 1529 forlod Ring Kloster, hvor hun 
havde gaaet i Skole: "Jomfru Karine har ikke været her uden et 
Aar, og kan hun godt Linnedsøm og at gøre Halsklæde-Kraver med 
de smaa "Heden-Søm" i Render, og veed vel, hvor hun skal fly det 
baade med aabne Gange og andre Render imellem. Og kan hun og vel 
gøre de Edderkoppe-Kraver baade smaa og grove, som hun kan vel 
selv sige Eder. Og kan hun og virke tre eller fire Sinde; dog 
kan hun ikke vel kruse eller drage paa Lærred, for hun har ikke 
draget uden to Kraver; hun har endnu ingen Understandelse dertil, 
før hun fanger mere øvet sig derpaa og bliver lidt ældre".<footnote>
Skrivelse fra Mette Ovesdatter til Fru Sophie Esge Bildes. Dat. Ring 
Kloster Sct. Pedersdag ad vinculam 1529. Adelsbreve, Fasc. 7. Bille. 
Rigsarkivet, Kbhvn.</footnote>

Al denne Kunstfærdighed maatte nu opgives til Gunst for de pibede 
Kraver, hvor det alene var Strygningen, det kom an paa.<footnote></footnote>

Man lod da Broderiet gaa i Arv til de nyopfundne Lommetørklæder 
og rettede sig efter Modens Bud, hvad Kraverne angik.

<img>
Fig. 94. Katharina af Sachsen-Lauenborg, Gustav Vasas første Dronning.

At pibe disse Kraver og de dertil svarende Mansketter -- 
"Rue-Forhænder", som de kaldtes paa Dansk -- blev efterhaanden en
Kunst, hvori der krævedes megen Øvelse for at være Mester. Den 
danske Prinsesse Anna, der var gift med Kurfyrst August af
Sachsen, kunde ikke faa dem tilpas i sit nye Fædreland, 
men forskrev dem fra sin Tante, Hertuginde Elisabeth i 
Mecklenborg<footnote>K. v. Weber: Anna Churfürstinn zu Sachsen. 
Lpzg. 1865. S. 175. </footnote>. Frankrigs kvindagtige Konge, Henrik 
den Tredje, kom ved to Hovedbegivenheder i sit Liv, hans 
Bryllup og hans Kroning, for silde til Kirken, saa at man i 
den Anledning glemte at synge Te Deum, begge Gange fordi han 
havde travlt med selv at stive og pibe sin Krave, i hvilken 
Kunst han overgik alle samtidige.<footnote>P. de l'Estoile: 
Journal de Henri III, ou memoires pour servir à l'histoire de France. 
A. la Haye 1744. I. p. 179 Note 59. </footnote>

<img>
Fig. 95. Erik den Fjortendes Dronning, Karin Månsdatter.
(Maleri paa Gripsholm.)

Pibekraverne voksede og voksede, hos Kvinderne ligesom hos
Mændene, i den forholdsvis lange Tid af et halvt Aarhundrede.
Omkring Aar 1600 var begge Køn i dette Kapløb naaet til 
de vældige "Møllestenskraver". Pibekravens Størrelse danner 
derfor ofte en af de sikreste Vejledninger, hvor det gælder 
om at bestemme et Portræts Alder fra Slutningen af det 16de

<img>
Fig. 96. Fru Sophie Brahe, Hr. Jørgen Lunges Hustru, 14 Aar gammel. 1602. (1588-1659.)
(Maleri paa Rygaard.)

Aarhundrede. Dog maa Historikeren ogsaa paa dette Punkt være
forberedt paa mangehaande Snarer og Underfundigheder. En forøget 
Pibekrave var et Gode, som, om end man selv var død, dog ens 
Portræt kunde opnaa ved omsorgsfulde efterlevendes Hjælp. Et
Eksempel paa saadan Efterhjælp afgiver maaske de svenske 
Dronningers Portræter i Samlingen paa Gripsholm. Af Gustav Vasas 
tre Hustruer bærer her den anden Dronning, Margarethe Lejonhufvud 
(Fig. 92) og den tredje, Katharina Stenbock (Fig. 93), hver især 
en Pibekrave, der svarer til deres Tid, altsaa en mindre og lidt 
større. Men mærkeligt nok har Gustav Vasas første Dronning, 
Katharina af Sachsen-Lauenborg (Fig. 94), der døde allerede 1535, 
en Pibekrave af en Størrelse, hvortil man først langt senere 
naaede. Og Erik den Fjortendes ulykkelige Ægtefælle, Karin 
Månsdatter (Fig. 95) -- der ganske vist levede 1550-1612, men 
hvis Velmagtstid var omme, da hendes kongelige Husbond 1568 
fængsledes og senere vistnok dræbtes som Fange -- bærer til et ungt 
Ansigt en Pibekrave af et Omfang, der først blev kendt da hun 
var gammel. Begge Besynderligheder synes kun naturligt at kunne

<img>
Fig. 97. Kvindeligt Pibekrave-Stativ.
(Efter Fairholt.)

<img>
Fig. 98. Fru Lisbet Bille til Næsbyholm (1576—1656), Sivert Beck's Hustru.
(Maleri paa Bosjø Kloster.)

forklares paa een af to Maader. Enten forestiller disse to Portræter 
slet ikke de Personer, efter hvem man har givet dem Navn. Til dette 
Resultat er en kyndig svensk Gransker for nylig, om end ad anden Vej, 
naaet.<footnote>S. Sjöberg: Svenska Porträtt i offentliga samlingar 
II Del. S. IV—V. </footnote> Eller ogsaa er Portræterne selv ægte nok, men 
velvillige efterlevende har her hædret de hedengangne kære ved at 
lade deres Pibekraver følge med Moden. -- Omkring Aar 1600 bar altsaa
alle -- baade levende og de velplejede blandt Portræterne -- Pibekraver 
af et umaadeligt Omfang. Den fjortenaarige, nygifte Fru Sophie Brahe
(Fig.96), der blev malet 1602, viser os en saadan Pibekrave, bredere
ved Skuldrene. Man mene om denne Mode, hvad man vil, een Ting vil 
sikkert alle være enige om: den tog sig bedst ud, set forfra. Thi 
bagtil var det allerede nu nødvendigt at underbygge Pibekraven for at 
give den Rejsning. Selv om man nemlig stivede og pibede den nok saa 
trofast, var det umuligt at hindre den i paa Grund af dens egen Vægt at 
svuppe paa Ryggen under Gangen. Og kom man i Blæst og skulde bruse imod, 
blev Vinden let den stærkere og tog Bruset af den, saa at den sank 
ned som en almindelig Papirskrusedulle om Yderstumpen paa en Bedekølle. 
Nej, den krævede Støtte bagtil for at vise sig, som hvad den 

<img>
Fig. 99. Christian IV.s Dronning, Anna Katrine, som Barn.
(Maleri paa Frijsenborg.)

<img>
Fig. 100. Fru Sophia Rosenkrans, Anders Billes Hustru, i hendes 32te Aar. 1632.
(Maleri paa Gaunø.)

var: en hvidlig Straaleindfatning om et himmelsk Aasyn. Men bagfra 
set kunde den Vidjekurv, der bar hele den himmelske Tilsyneladelse, 
hvor sindrigt et Stillads den end var, umuligt tage sig ud til sin 
Fordel (Fig. 97). -- Som saa mange andre Mangler, saae man imidlertid 
denne ikke hos sig selv, men kun hos andre. Pibekraverne gik videre.
Her begyndte dog Mændene for en Del at falde fra. Det praktiske Livs 
Krav og Hindringer blev for mange. Men Kvinderne holdt kækt ud,
baarne af Bevidstheden om, at Udlandet gik i Spidsen. Pibekraverne 
gjordes endnu længere og forsynedes med Kniplinger langs Yderkanten, 
saa at der uden om Mundingerne af Kravens dobbelte Piberække stod
endnu en Krans af fældede "Spitzer". Fig. 98 viser et Eksempel paa 
denne Mode i Danmark.

<img>
Fig. 101. Frederik den Andens Dronning, Sophia.
(Efter Maleri paa Rosenborg.)

Men det var, som saa ofte ved Moder, netop disse "Spitzer", 
der ophævede den. De pegede ud efter, men virkede ind efter. 
Thi saadanne Kniplinger var jo i Følge Sagens Natur langt 
kostbarere end den pibede Krave. Hvorfor saa ikke lade denne 
ophøre med at være pibet? Som broderet og stivet afgav den en 
langt finere Plantegrund for Kniplingerne. Men hvorfor saa ikke

lade den hel og holden selv være Knipling? (Fig. 99). Men var man 
først naaet hertil, saa laa det saa snublende nær at lade den uden 
al Stivestads i ædel Simpelhed synke blødt ned og udtrykke, hvad 
den virkelig var. Hermed var en Rundgang afsluttet i Modens 
Spiralbevægelse. De hvide, broderede Kraveborter, Kniplingerne, 
som -- nyopfundne -- omkring 1530 var blevne hundset af de stivede 
Piber, jaget væk og tilsidst havde maattet tjene som Pryd paa en 
uhyre Pibekrave, de samme Kniplinger laa nu, knapt 100 Aar efter, 
da de stive, strittende Kraver efter alle Overdrivelser tilsidst 
var klapset sammen, som en fin, udsøgt Prydelse, dækkende hele 
Brystet, skjulende alle fordums Smykker. Fig. 100 viser, hvor 
smukt disse store, nedfaldende Kniplingskraver -- "Christian den
Fjerdes Kraver", som man i Danmark kalder dem -- kunde tage sig ud, 
og hvor grundigt de afløste Fortidens Overhængning med Metalsmykker.

*

<img>
Fig. 102. Elisabeth af Frankrig, gift med Philip II af Spanien.
(Efter De la Mesangère.)

Med Hensyn til Hals og Krave var ved Midten af det 16de Aarhundrede 
opnaaet alt, hvad man kunde forlange i Retning af Stivhed og Anstand. 
Men <sp>Brystet</sp> lod endnu en Del tilbage at ønske. Det var aabenbart 
upassende, om man endnu trods Korsettets Tryk kunde skælne Barmens 
Hvælving. For at hindre dette, anvendtes to Midler. Korsettet gjordes 
saa højt og stramt foroven som muligt. Og dernæst vatteredes der stærkt overalt, hvor der manglede Fylde, saa at Figuren fik Lighed med et solidt

Strygebræt (Fig. 101). Intet er maaske et bedre Bevis for den
franske Prinsesse Elisabeths Smag, end at hun, tvungen af sin
Mand, Philip den Anden af Spanien, til aldrig at fravige dette Snit,
dog forstod at forme det til et tiltalende Hele (Fig. 102).

<sp>Armene</sp> havde hidtil bevaret en vis Frihed. Men i og for sig var 
det jo ligesaa anstødeligt at vise disses Form som Brystets.
Naar man betænker, at det lige fra Romernes Dage indtil den
franske Revolution aldrig har været Mode for Kvinder selv ved
den største Fest at have blottede Arme,<footnote>Fremhævet gentagne 
Gange af Viollet-le-Duc (Dictionnaire raisonné du mobilier 
français, Tome III—IV) og gendrives næppe ved Keysers Udtalelser 
(Efterladte Skrifter II 2,71).</footnote> vil man 
lettere forstaa den Iver, der greb Datiden, for ogsaa at skjule 
disses Form. Dette kunde ske ved at udpuffe dem behørigt. Og 
intet var her naturligere end at anbringe et til Korsettet 
svarende Stykke paa hver Arm, behørigt udspilet med Fiskeben 
eller Metaltraade.

<img>
Fig. 103. Catharina af Medicis.
(Efter De la Mesangère.)

<img>
Fig. 104. Maria Stuart.
(Efter De la Mesangère.)

Sin Yderlighed naaede denne Mode kort efter Aarhundredets Midte. 
Istedetfor de tidligere glatte Ærmer med kun halvt skjulende 
Overkjortel-Ærmer eller de lagvis indsnørede Former indførtes nu 
rene Gevækster, især paa Skuldrene, hvor de lettest lod sig 
anbringe uden helt at hindre Armens Bevægelighed. Fig. 103 og 
104 viser os Catharina af Medicis og Maria Stuart, hver med
sin Form for saadan udpuffede Skuldre.

Der var dog ogsaa en anden — om man saa vil: mere ærlig — 
Vej at gaa. Det var med Forsæt at fremhæve, hvor tynd, grim


og stilket en Tingest dog egentlig en Kvindearm i Virkeligheden
var. Den skulde umuligt kunne bringe noget Hjerte i Brand. Denne 
Vej synes man fortrinsvis at have indslaaet i Danmark. Efter 
Portræterne at dømme rummede de danske Kvindeærmer fra 1570 til 
henimod Aar 1600 kun lutter ærbare magre Knækstilke. De ligner 
en Sum af mislykkede, sorte og hvide Pølser, som man i 
Slagtetiden for Løjers Skyld havde forsynet med Albuled. Dette
gjaldt ikke blot nygifte, smaa Pippip som Fru Birgitte 
Rosensparre (Fig. 105). Armene syntes tværtimod kun at tyndes og
længes ved Ægteskab som hos Fru Birgitte Laxmand (Fig. 106).
Selv Alderens Fylde hos Fru Karen Gyldenstjerne nægtede dem Sul 
(Fig. 107). Og hos Enker som Anna Hardenberg snævrede de næsten 
uhyggeligt ind (Fig. 108) for tilsidst hos Birgitte Gøye at 
minde om blotte indre Knokler, først med Kunst fremdragne af en 
senere Tid ved Hjælp af Röntgenske Straaler (Fig. 109).

*

Fra Hoften og ned førte "Vertugalen" eller <sp>Krinolinen</sp> Kommandoen. 
Den bestod gerne af Kanevas eller senere maaske mest af Filt, 
gennemtrukket med Fiskeben eller Metaltraade. I Tyskland (og i 
Norden?) kaldte man den i Spøg for en "<sp>Klokke</sp>", hvilket Navn 
siden bibeholdtes om det Klædningsstykke, der arvede dens Plads. 
Den bandtes ovenpaa Korsettet og udgjorde saaledes det underste 
"Skørt".

Dens Hovedbetydning bestod i, at den udspændte de overliggende 
Klædningsstykker og saaledes hindrede dem i at aftegne Legemets 
Form. Da det folderige Klædebon jo var afskaffet, og Kjortelen 
sluttede fast og glat om sit indre Stativ, fremkom herved en hel 
ny Maade at syne paa, hvor Stoffets Flade kom til at spille 
Hovedrollen.

Dette stemmede vel med Tidens vakte Sans for "Besætning". Medens 
det tidligere havde været Kjortelens Folder, der gjorde Udslaget, 
fremkaldtes nu Skønhedsindtrykket væsentligt ved det spillende 
Liv af Knapper, Sløjfer, Baand og Borter, alt det meget 
"Passement", der rigt tatoverede den glatte Flade.

Her opstod imidlertid et Spørgsmaal, hvis Afgørelse skiftevis

delte Evropa i to forskellige Lejre. Korrekt burde man jo drive
Strengheden saa vidt, at kun det yderste Klædebon, den egentlige 
Kjole, var synlig. Men hvilken Farvevirkning kunde man ikke paa 
den anden Side opnaa ved at lade Overkjolen staa aaben, saa at 
indenfor dens skindforede eller guldbræmmede Kantning en ny Kjole 
viste sig med nyt Farveskær, med ny Besætning! Skøndt Pligtens 
Stemme stadig lød, bukkede dog de enkelte Lande, om end til 
forskellige Tider, under for denne altfor fristende Lagdeling.

Norden var her let at lokke. Dens Skønhedsbegreb gik netop i 
Retning af det spraglede, som jo ad denne Vej saa let lod sig
frembringe. Og Spanien og Frankrig med deres strenge Fordringer 
om fuld Tilknapning laa saa fjærnt. Kun undtagelsesvis var man 
da heroppe helt korrekt. Blot til Ridning synes man til 
Stadighed at have anvendt helt lukket Kjole.

Som en Følge heraf uddannede der sig da i Skandinavien, ligesom 
for en stor Del i Tyskland, en ny Inddeling af Kjoler, der 
gjorde det dobbelt kostbart at være fuldstændigt forsynet. Man 
brugte nu baade <sp>Overkjoler</sp>, <sp>Livkjoler</sp> og <sp>Underkjoler</sp>. 
Overkjolerne deltes atter i de "vide" og de "enge", hine
beregnede paa at staa aabne lige fra Halsen, disse kun fra Midjen
og ned. Under en "vid" Overkjole maatte der nødvendigvis bæres 
Livkjole, under en "eng" kunde man nøjes med en Underkjole, der 
enten var et blot Skørt eller dog havde et tarveligt udstyret 
Livstykke, da dette jo ikke kunde ses. Fru Sidsel Urne havde 
saaledes tre "vide" Overkjoler, en af sort og en af hvidt Fløjl, 
en af leverfarvet Silke,<footnote>Dokumenter til Klevenfelds 
Stamtavler. (Oxe.) Inventarium over Albrit Oxes Efterladenskaber 
6 Marts 1577. R. A. </footnote> Pontus de la Gardies Hustru 
havde syv.<footnote>Pontus de la Gardies ägedeler. Acta Historica. 
S. R. A. </footnote> Den danske Prinsesse Dorothea fik Aar 
1561 til sit Udstyr 6 "vide" og 18 "enge" Overkjoler samt 14 
Underkjoler.<footnote>Inventarium over Prinsesse Dorotheas Udstyr. 
Pergamentsbreve. Brunsvig no. 5 c. R. A. </footnote> Den svenske 
Prinsesse Elisabeth fik Aar 1581 20 "vide" Overkjoler, 22 Livkjoler 
og 13 Underkjoler.<footnote>Inventarium over Prinsesse Elisabeths 
Udstyr. Kongl. Hofvet no. 2. S. R. A. </footnote>
Christian den Fjerdes Dronning, Anna Catharina, mødte her i Landet 
Aar 1597 med 20 "vide" og 14 "enge" Overkjoler.<footnote>
Inventarium over Dronning Anna Catharinas Udstyr. Pergamentsbreve. 
Ægteskabssager no. 34 R. A.</footnote> Det 
var andre Forhold, end da man ved Aarhundredets Begyndelse havde 
sin Datter rigt udstyret ved at give hende blot en Kjortel i hver 
af Regnbuens Farver.

Der var da saaledes aabnet Vej for paa een Gang at vise to Kjoler. 
Men hvad var der egentlig til Hinder for at vise Skørtet

<img>
Fig. 105. Fru Birgitte Rosensparre,
Præben Gyldenstjernes Hustru, d. 1583.
(Maleri paa Gammel Køgegaard.)

<img>
Fig. 106. Fru Birgitte Laxmand,
Peder Billes Hustru.
(Maleri i Bosjø Kloster.)

<img>
Fig. 107. Fru Karen Gyldenstjerne til Avnsbjerg,
Jørgen Marsvins Hustru, d. 1589.
(Maleri paa Rosenholm.)

<img>
Fig. 108. Fru Anna Hardenberg,
Enke efter Oluf Mouritsen Krognos.
(Maleri paa Hvedholm.)

<img>
Fig. 109. Fru Birgitte Gøye (1511—74), Hr. Herluf Trolles Enke.
(Maleri af 1587 i Odense Kloster.)


med? jo flere Lag, man fik Indtryk af, des mere passende blev
aabenbart Klædedragten. At lade det Skørt, der viste sig, være
selve den hemmelige Gangkurv, gik dog ikke vel an, da Ribberne 
let kunde syne gennem Overtrækket. Man indførte da et særligt 
Skørt over Vertugalen, af Fløjl eller andet, beregnet paa at 
titte frem enten forneden af Livkjolen eller foran i en lille,
aaben Split. Herved fremkom endnu en Inddeling af Kjolerne i
de lange og de "stakkede", de opskaarne og de uopskaarne. 
Betegnelsen "de opskaarne" var særlig vildledende, da den baade
kunde betegne, at Kjolen ikke var højhalset, og at den havde en
Split forneden.<footnote>En halvstakket Kjortel af blommet Fløjl". 
Dokumenter til Klevenfelds Stamtavler. (Oxe.) Inventarium over 
Albrit Oxes Efterladenskaber. R. A. — En sort, lang Fløjls Kjole 
-- En sort, uopskaaren Fløjls stakket Kjole. — En stakket Fløjls 
Kjortel. Danske Samlinger, 2den Række VI 175—76. </footnote>

<img>
Fig. 110. "En ærbar Frue og Jomfru i Festdragt".
(Efter H. Weigel: Trachtenbuch 1577.)

Sit pudsige Højdepunkt naaede endelig den hele Tilbøjelighed,
da man foruden de tre forskellige Kjortellag indførte endnu et
fjerde. Man tog et <sp>Forklæde</sp> paa, og for at intet herved skulde
gaa tabt, drejedes Underkjolens Split hen paa Siden, hvor saa
Skørtet fik Lov at syne (Fig. 110).

Forklæder var især ret i Brug i Norden i Aarene 1560—90.
Mette Rosenkrans besad saaledes "et rødt bræmmet Fløjls

Forklæde paa Sølvbund", "et rødt blommet Fløjls Forklæde paa
Guldbund" og flere ringere af Fløjl og Silke.<footnote>
Danske Samlinger, 2den Række VI 175—76. </footnote> Sidsel 
Urne havde dem ligeledes af Fløjl i alle Farver.<footnote>
Dokumenter til Klevenfelds Stamtavler (Oxe). Inventarium over 
Albrit Oxes Efterladenskaber. R. A. </footnote> Den 
svenske Prinsesse Elisabeth fik til sit Udstyr ikke mindre end 
tyve Forklæder, hvoraf to vurderedes til 3200 Kroner Stykket.<footnote>
Inventarium over Prinsesse Elisabeths Udstyr af 6 Maj 1581. -— 
Kongl. Hofvet no. 2. S. R. A. </footnote>
I Sverige lader det til, at man har brugt til saadanne Forklæder 
tillige at bære Halværmer og Brystsmække af samme Slags. Pontus 
de la Gardies Hustru besad saaledes seks Forklæder af Gyldendug 
og Fløjl, alle med tilsvarende Ærmer og Bryststykke.<footnote>
Pontus de la Gardies ägedeler. Acta Historica. S. R. A. </footnote>

Paa dansk gav man dette Klædningsstykke straks Navnet: Forklæde. 
Det tilsvarende af Linned derimod, til blot husligt Brug, synes 
undertiden at være blevet kaldet "Formave", Prinsesse Anna fik 
fjorten Par saadanne med sig, da hun Aar 1548 forlod Danmark<footnote>
Pergamentsbreve. Sachsen no. 9 R. A. </footnote>
(Fig. 111). Paa svensk kaldte man dem "Forskørter".<footnote>
Pontus de la Gardies ägedeler. Acta Historica. S. R. A. </footnote>
Paa tysk derimod kaldte man dem blot for "Skørt" (Schurz eller 
Schürze), en stadig Kilde til Forvirring, i det mindste for 
Nordboere.<footnote>I de mange paa Tysk affattede nordiske 
Inventarier søgte man paa forskellig Vis at gøre sig forstaaelig. 
I det ovennævnte over den svenske Prinsesse Elisabeths Klæder 
skelnedes saaledes mellem almindelige Schürze og Schürze, 
welche sie über die Kleider vorbinden.</footnote>

<img>
Fig. 111. Kurfyrstinde Anna af Sachsen med Overkjole, Underkjole og Forklæde.
(Efter Maleri i Dresdens Museum.)

Vertugalens Hovedøjemed, at skjule Formen, var for største Delen 
opnaaet. Kun paa et enkelt Punkt stod endnu noget tilbage at ønske. 
Selve Hoftepartiet var altfor tydeligt. Her blev da gaaet lidt 
efter. Øjet skulde her ligesom foroven, vildledes ved Udpuf.

Omtrent ved Aarhundredets Midte begyndte man at paabinde 
Puder baade for og bag. De sidste, der anvendtes efter størst 
Maalestok, kaldtes for "fessues", de andre gik under forskellige 
Navne. Det er maaske saadanne, til hvilke der sigtes, naar det


hedder, at Prinsesse Anna af Danmark Aar 1548 udstyredes med
to Par "Upstotte Mawen".<footnote>Pergamentsbreve.  Sachsen no. 9. </footnote>

<img>
Fig. 112. Dronning Elisabeth af England, død 1603.
(Efter et samtidigt Kobberstik.)

"Fessuerne" voksede i Løbet af en halv Snes Aar i en 
foruroligende Grad, indtil man endelig, ved Anbringelse af 
temmelig store Hoftepuder, begyndte at udligne deres Uformelighed. 
I Frankrig tiltog derpaa Hoftepuderne saa stærkt, at der allerede 
Aar 1561 maatte udstedes Forbud mod større Hoftebredde end

<img>
Fig 113. Fransk Hofdragt under Henrik iV.
(Efter De la Mesangère.)

to Alen i Tværsnit. Lidt efter lidt faldt dog Bevægelsen i Ro, og
Dannelsen foregik jævnt over hele Omkresen. Ved Aarhundredets 
Slutning var Forholdet dette, at Legemets Form var ganske skjult 
(Fig. 112). Fiskebensskørtet stod som en omvendt Urtepotte stivt 
og fladt ud fra Midjen, opretholdt ved en usynlig Pudekrans og 
bærende selv et eget Kjolelag i Pibekraveform (Fig. 113). Da 
Prinsesse Anna Catharina Aar 1597 ægtede Christian den Fjerde, 
hørte der til hendes Udstyr et livfarvet og et grønt Fiskebens 
Skørt, hvert med sin tilsvarende Fløjls Pudekrans.<footnote>
Pergamentsbreve,  Ægteskabssager no. 34 R. A. </footnote>
Fig. 114 viser Rigsraad Christen Skeels Hustru, Fru Margrethe 
Brahe, iført usynlig Pudekrans og synlig Hofte-Pibekrave.

*

Kvindekjortelens Udvikling, der begyndte saa frit, var saaledes
tilsyneladende endt i lutter Unatur. Nærmere set gjaldt dette dog 

kun en snæver Kres af Samfundet. Folkets lavere Lag, hvis Sysler 
ikke tillod dem fuldt at følge saa uhensigtsmæssige Moder, høstede 
desmere Nytte af Tidens væsentligste Fremskridt: Kjortelens 
Søndring i Livstykke og Skørt. Med en mærkværdig Hurtighed trængte 
denne praktiske Delingsmaade igennem. Ser vi f. Eks. Listerne over Kvindeklæder, pantsatte af Landbefolkningen omkring Ribe henimod 
Aarhundredets Slutning, vil det vise sig, at Delingen her næsten 
overalt var gennemført.<footnote>Samlinger til jysk Historie og 
Topografi. III 182-85. </footnote>

<img>
Fig. 114. Fru Margrethe Brahe (Rigsraad Christen Skeels) død 1614.
(Maleri paa Gaunø.)

Men ogsaa i Samfundets øverste Lag brød Moden Vej for en betydningsfuld 
Nydannelse. Fiskebens Skørterne var nemlig paa deres Vis fuldt saa
anstødelige som nogen tidligere Dragt. Den tyske Præst, Lucas Osiander, 
udtrykte i en af sine Prædikener deres Hovedmangel ved at sige: "Naar 
en Kvindeperson, iført Fiskebensskørt, staar nær ved et Bord eller vil 
sætte sig ned, saa løftes hendes øverste Klædedragt en halv Alen til 
Vejrs ... Vovede en Skalk at gøre sligt ved en ærlig Kvinde, saa gjorde 
I ham hans Ret, om I slog ham i Næse og Mund, saa det blødte. Men nu 
lave I selv Klæderne, saa at de staa op, og dette kaldes en passende 
Prydelse".<footnote>I. P. Schmidt: Fastelabends-Sammlungen. Rostock 
1742. S. 12-13. (L. Osiander i en Prædiken af 1594.) </footnote>

Noget maatte der aabenbart gøres, saa meget mere, som de lange Hoser 
efterhaanden fortrængtes af de korte Strømper. Man blev da tilsidst 
ogsaa i Norden tvungen ind paa den Vej, som de sydligere Lande 
allerede havde betraadt. Kvinder anlagde mandlig Benbeklædning.


Hvor stridende dette var mod gammel-nordiske Begreber kan ses af, at 
det paa Island endog havde været anset for lovlig Skilsmissegrund, 
om Kvinde gik med Broge som en Mand.<footnote>Laxdæla Saga. Cap. 34 
og 35. </footnote> Endnu omkring Aar 1500 var det ukendt i Frankrig, 
at Kvinder bar Benklæder.<footnote>Det er i saa Henseende 
karakteristisk, at Olivier de la Marche, der i sit Digt: Parement 
des dames de l'honneur, opregner alle kvindelige Klædningsstykker, 
ikke omtaler dette. Han ønsker sin Dame les pantoufles de l'humilité, 
les souliers de bonne intelligence, les chausses de persévérance, 
le jarretier de ferme propos, la chemise d'honnéteté o. s. v., o. s. v., 
men kender aabenbart intet til Benklæder. Quicherat: Histoire du 
costume en France. 2me edition. Paris 1877. p. 334. </footnote>
Først noget senere opstod Skikken i Italien og bredte sig derfra til 
Frankrig og England. Maria Stuart og hendes fornemste Omgivelser vides 
f. Eks. Aar 1563 at have anskaffet sig saadanne.<footnote>
"Sept aulnes de Hollande pour faire six paire de callesons pour 
la Royne". Inventaires de la Royne Decosse Douairiere de France. 
Edinburg 1863. p. 126 og 138. </footnote> I 
Tyskland derimod vedblev man længe at kæmpe imod,og det 16de Aarhundrede 
ud synes dette Beklædningsstykke at have været ukendt i Danmark.

<img>
Fig. 115. En Pungmager.
(Efter Jost Amman 1568.)

Først ved Begyndelsen af det 17de Aarhundrede trængte Skikken igennem 
ogsaa i Norden, i lang Tid dog blot hos de højest stillede. Siden da
har lidt efter lidt i Aarhundredernes Løb en Mandsdragt udviklet sig
under det kvindelige Klædebon.

En Beklædningsgenstand, der tidligere havde været nødvendig, men efter 
Korsettets Indførelse ikke længer behøvedes, var <sp>Bæltet</sp>. Det bevaredes 
dog endnu Aarhundredet ud og anvendtes som tidligere til at bære Pose 
eller Pung (Fig. 115 og 116) og Nøgleknippe. "Hans Jacobsen og Jacob 
Larsen befandtes at have skaaret en Pung fra en Kvinde paa Gaden, og 
forvaredes derfor til videre Besked", hedder det f. Eks. Aar 1577 i en 
af de mange Retssager, som disse Forhold naturligt fremkaldte.<footnote>
Helsingørs Tingbog 21 Oktober 1577. R. A. </footnote> Selv til 
Festdragt, hvor Bæltet nu var ganske betydningsløst, hævdede 
det sin Plads og gik over til at blive et af Kvindedragtens mest 
fremtrædende Smykker (Fig. 94, 102, 104, 110 og 118).

Guldbeslagent, besat med Ædelstene, forlænget, saa at dets ene, 
nedhængende Rem næsten naaede Jorden, gjorde det ypperlig Virkning
paa den foldefri Klædedragt. I Begyndelsen af det 17de Aarhundrede 
afskaffedes det imidlertid temmelig pludseligt som fornemt Smykke.

<img>
Fig. 116. Maria besøger Elisabeth, Vor Frue Dag
(Elisabeth har Pung ved Bæltet).
Niels Hemmingsens Postille 1576.)

Over Kjortelen båres af Kvinder, naar de færdedes ude, stundom ved 
Vintertid ogsaa i Hjemmet, den lange <sp>Kaabe</sp>. Hvor klædelig en saadan 
kunde tage sig ud, naar den bares af en Kvinde, der klædte den, kan 
ses af det smukke Portræt af Christian den Andens Datter Christine 
(Fig. 117). Det fremstiller hende som femtenaarig, da hun som Enke 
1536, medens Faderen sad fangen paa Sønderborg, opholdt sig hos sin 
Moster i Nederlandene og modtog det ene Ægteskabstilbud efter det 
andet, som dog alle afsloges. Aar 1541 ægtede hun, da en Plan om 
Giftermaal med Henrik VIII af England var glippet, Hertug Franz,
Arving til Lothringen. Den mørke Enkedragt, uden alle Smykker,

kun dækket af den lange Kaabe, fremhæver dobbelt hendes 
ungdommelige Ynde.

Ogsaa for den lange Kaabes Vedkommende viste sig dog en
Tilbøjelighed til at forkortes, der, ligesom hos Mændene, 
ikke rastede, førend den engang lange Kappe stumpede af ved
Hofterne. For Kvindernes Vedkommende opstod herved to Former 
for Kappe, dels den spanske, der ganske lignede Mændenes, 
men vistnok tog sig fuldt saa godt ud med Kvindekjortel under 
(Fig. 118); dels den saakaldte "<sp>Harzkappe</sp>", hvis væsentligste
Kendemærke var, at Ærmehullerne var bibeholdte. Hvor Stof og 
Farvepragt ikke bødede derpaa, havde denne Form noget eget 
ynkeligt ved sig (Fig. 119). Ikke desto mindre synes særlig 
denne Form at have fundet Udbredelse i Danmark, vel nærmest 
fordi den var herskende i Tyskland. Dronning Anna Catharina 
medbragte Aar 1597 tre "Harzkapper".<footnote>
Pergamentsbreve, Ægteskabssager no. 34. R. A. </footnote>

<img>
Fig. 117. Christian II's Datter Christine.
(Efter H. Holbein den Yngres Maleri i Hampton Court.)

Hvad der imidlertid i Norden betydeligt kølnede Interessen for 
de korte Kaaber var ikke blot deres Uhensigtsmæssighed, men 
først og fremmest det vanærende, der ifølge Folkemeningen 
knyttede sig til dem. Lang Kaabe var Ærestegn, "Dannekvinde"-Dragt, 
medens det var utugtige Kvinder forbudt at bære andet 
end kort Kaabe.<footnote>I Christiern II's Ordinans var det 
ligefrem forbudt Skøger at bære Kaabe. (Kolderup Rosenvinge: 
Gamle danske Love IV. S. 108.) I Praksis fortolkedes dette 
vistnok som i Aalborg 1556, at Skøger kun maatte bære kort 
Kaabe. (Samlinger til jysk Historie og Topografi II 145.) 
Smlgn. Norske Magazin I 555-56. -- Norsk Historisk Tidsskrift, 
2den Række II 297. </footnote> Som en Følge heraf synes de nye,
korte Kaaber kun at have fundet Udbredelse hos de Krese, der
stod Hoffet nær. Folkets Flertal bevarede de gamle, ærbare. --

<img>
Fig. 118. Kvinde i kort Kappe.
(Efter Jost Amman.)

<img>
Fig. 119. Kvinde i "Harzkappe".
(Efter Jost Amman.)

Ved Begravelser var, nu som tidligere, alle iført lange Kaaber
(Fig. 120).

<img>
Fig. 120. Kvinder i Ligfølget ved Frederik II's Begravelse.
(Efter en samtidig Afbildning.)

Et ganske eget Udtryk for det Værd, man tillagde lange Kaaber, 
lader sig paavise i Ribe.  Her havde efterhaanden den Mode
uddannet sig, at alle Kvinder skulde bære Kaaben, ikke om 
Halsen, men oppe paa Hovedet. Ved Bryllupper, ved Barnedaab, 
til alle Fester mødte man i denne Mummedragt, og Øvrigheden ud

stedte forgæves Forbud derimod. Allerede Aar 1561 anordnede
Lensmanden og Magistraten "med de fornemste Dannekvinders
Samtykke", at sligt skulde ophøre, og en betydelig Bøde blev 
paalagt Overtræderne.<footnote>Nye danske Magazin II 273-76. 
</footnote>t holdt Skikken sig 
Aarhundredet ud, og først Aar 1607 fik man Bugt med Ondet. 
Det vedtoges da af alle Borgerne, at fra Jul samme Aar skulde 
deres Hustruer og Døtre igen smukt gaa med Kaaberne om Halsen; 
kun Enker og de, der bar Sorg for en nær Slægtning, samt 
Kvinder i Ligfølge skulde fremdeles have Lov til at bære 
Kaaben paa gammel Maade.<footnote>Thorup: Historiske Efterretninger 
om Riberhus. Ribe Skoleprogram 1835. Bilag S. 20-21. -- Øst: 
Archiv for Psychologie, Hist. Lit. og Kunst. 1824. I, 195. </footnote> 
Aar 1611 maatte samme Forbud udstedes i Ringkøbing.<footnote>
P. N. Frost: Beskrivelse over Købstaden Ringkøbing. Borris 1817. 
S. 22. </footnote>

*

<h1>8</h1>

Under den synlige Dragt havde der i Aarhundredernes Løb, især 
for Mændenes Vedkommende, efterhaanden dannet sig flere nye 
<sp>Lag af Klædningsstykker</sp>. I Danmark synes man i saa Henseende 
at være gaaet videst. Det er derfor en Spøg, som godt kan 
skrive sig fra Shakespeares egen Tid, naar i England 
Graverkarlene i Hamlet indtil for ikke længe siden 
fremstilledes iført saa mange Underklæder, at det tog lang 
Tid, førend de kunde faa taget de behørige af og begyndt 
Arbejdet.<footnote>Junge: Den nordsjællandske Landalmue. 
Nye Udgave. Kbhvn. 1824. S. 353. </footnote>

I Danmark bares nemlig under Kjortelen først en Trøje, saa, 
dog ikke af alle, et Livstykke, svarende til den senere Vest, derpaa "Uldenskjorte", "Brystdug" og endelig Skjorten. "Naar 
du tager din Skjorte paa", hedder det derfor i en Andagtsbog 
fra hine Dage, "da kom Kristi Uskyldighed ihu. Naar du lægger 
din Brystdug, Uldenskjorte, Bindeliv, Trøje eller Livkjortel 
paa, saa tænk paa den Retfærdigheds Kraft, hvorom Paulus taler" 
o. s. v.<footnote>Hans Christensøn (Sthen): En liden Haandbog 
til Øvelse udi Gudelighed. Kbhvn. 1578. Blad D 3. -- De fattige 
Elever i Sorø Skole fik hvert andet Aar en "Underkjortel" af 
engelsk Klæde og en "Uldenskjorte". Nyerup: Hist. statist. 
Skildring af Tilstanden i Danmark og Norge. III l,35. </footnote> 
Stundom, ved Vintertid, eller naar det ellers gjordes Behov, bar 
man vistnok ikke blot eet, men flere Stykker af hver Slags.

Paa Skjorten nær var de alle af uldent Stof, Vadmel, Klæde eller 
Fløjl, alt efter vedkommendes Evne. Skøndt de var beregnede 
paa at dækkes af andre Klædningsstykker, var de dog ofte meget 
rigt udstyrede. Knud Rud mistede saaledes under Grevefejden 
en Damaskes Brystdug foret med Maarskind.<footnote>
Vedel Simonsen: Familie-Efterretninger om de danske Ruder. I, 100. </footnote> 
Gustav Vasa besad i Aaret 1548 mindst femten Brystduge, hvoraf en af
Gyldendug, fire af sort eller rødt Fløjl, alle forede med Maarskind,
en af sort Taft foret med Svaneskind, en af hvidt Damask foret

med rødt Fløjl o. s. v.<footnote>Historiska Handlingar II 
(Sthlm. 1862). S. 14-15. </footnote>. Uldenskjorterne, der havde lidt mere
Udsigt til at blive sete, var om muligt endnu prægtigere. Gustav
Vasa ejede blandt andet en af leverfarvet Silkeatlask foret med
Graaværk,<footnote>Samme Skrift. S. 13. </footnote> Pontus de la 
Gardie en af rød Silke,<footnote>Pontus de la Gardies ägedeler. 
Acta historica. S. R. A. </footnote> den svenske ansler, Conrad v. 
Pyhys, en af "rødt Skarlagen, forbræmmet ed gyldent Passement, med 
ti gyldne Knapper i Brystet og to i Ærmerne" o. s. v.<footnote>
Historiska Handlingar I (Sthlm. 1861). S. 19. </footnote>

Disse mange Underlag, der iøvrigt jo passede vel til en tidligere
Tids Mangel paa Midler til at opvarme Stuer, maatte stundom kunne 
give den, der bar dem, en ikke ringe Førlighed (Fig. 121).

Som bekendt er denne Tilbøjelighed til mange Lag Klædningsstykker 
senere bleven afsleben for Bybefolkningens Vedkommende; men den 
danske Landbefolkning har længe bevaret den usvækket. Endnu, 
eller dog indtil for kort siden, bar Bønderne saavel i Jylland 
som paa Sjælland ganske den samme solide Underbeklædning, som 
Adelen i det 16de Aarhundrede. Om det saa er Benævnelserne, saa 
er de omtrent de samme, idet kun "Livet" er blevet til "Vest" og 
"Uldenskjorte" let omdannet til "Uldenskjøt".<footnote>
Blicher: Topografie over Vium Præstekald. Viborg 1795. S. 192-94. 
-- Junge: Den nordsjællandske Landalmue. Kbhvn. 1824. S. 352-53. 
-- Dansk Historisk Tidsskrift I, 185-186). </footnote>

Kvinderne delte kun halvvejs denne Mændenes Trang. Medens Lysten 
til bestandig flere Skørter var i livlig Stigen det 16de 
Aarhundrede igennem, nøjedes man for Brystets Vedkommende med 
forholdsvis tynd Beklædning. Dette stod uden Tvivl i Forbindelse 
med den Mode at have Barmen delvis blottet, der jo var herskende 
i Aarhundredets Begyndelse og kom igen lige ved dets Slutning. 
Saa vidt vides, bar de under Kjortelen kun et løst Livstykke, 
den saakaldte "Bindetrøje",<footnote>Den svenske Dronnings Jorfruer 
Aar 1540 havde deres "Bindetrøjer" af Sardug. Kongl. Vitterhets 
Historie och Antiquitets Academiens Handlingar. III 111-12. 
Mette Rosenkrans havde to skindforede Livstykker. Danske Samlinger, 
2den Række VI 177.</footnote> der i mange Tilfælde
vistnok helt maatte vige, hvor Korsettet anlagdes.

Det indre Beklædningsstykke, der undergik den største Forandring 
i det 16de Aarhundrede, var <sp>Skjorten</sp>. Skøndt dens Form og Plads 
forblev den samme som fra gammel Tid, skete der et fuldstændigt 
Omslag ikke blot i dens Forfærdigelse, men først og fremmest i 
dens Betydning i det almindelige Omdømme.

Skjorten havde fra Arilds Tid været anset for det inderste og
nødvendigste Dække, Klædningsstykkernes Klædningsstykke. Som de 
andre var den bleven gaaet med, indtil den var opslidt. At 
skifte den faldt ikke mere ind end at skifte Kjortel og Kappe.

Af disse to Egenskaber, dens Nødvendighed og stadig fortsatte
Brug, havde efterhaanden udviklet sig en ganske egen Maade at

<img>
Fig. 121. Gustav Vasa 1542.
(Efter Maleri i Uppsala Universitets Samlinger.)

betragte den paa. Den var bleven til Inderlighedens Sindbillede,
Udtrykket for det trofaste Forhold mellem Mand og Kvinde. "Bær
over med hende! Jo bedre du farer med hende, des bedre har du
hende. Mand skal jo holde af det Klædebon, som han haver næst
sig".<footnote>Peder Palladius: En Visitatz Bog udg. af 
Sv. Grundtvig.  S. 87. </footnote> Den var bleven den naturlige 
Fæstegave fra Kvinden til hendes Udkaarne og et Tegn paa uskrømtet 
Venskab, naar den 

veksledes som Gave mellem andre. Ifølge Folkevisen udtrykte
derfor Erik Glipping sin Kærlighed til Marsk Stigs Hustru ved
at bede hende sy sig en Skjorte,

<tab> "Hil sidde I, Fru Ingeborg!
<tab> Og ville I være mig huld,
<tab> Da sy I mig en Skjorte af Silke,
<tab> Bestikke den vel med Guld".

Og hendes Afvisning lød saaledes:

<tab> "Syr jeg Eder, Herre! en Skjorte,
<tab> Belægger den med Guld,
<tab> Spørger han det, unge Hr. Marsk Stig,
<tab> Han bliver mig aldrig huld."<footnote>
Udvalgte danske Viser fra Middelalderen. II 118. </footnote>

Denne Betragtningsmaade holdt sig endnu i det 16de Aarhundrede. 
Den saakaldte "Daljunker" modtog saaledes Aar 1527 Skjorter i 
Foræring af sin Fæstemø, Fru Inger til Østraats Datter.<footnote>
Norsk historisk Tidsskrift III 261. </footnote>
Magdalene Krognos skænkede ved sit Bryllup sin Husbond en 
perlestukken Skjorte, og en til hver af Brudesvendene,<footnote>
Danske Magazin IV 316-17. </footnote>
Først ved Forordning af 1615 blev denne sidste Skik hævet.<footnote>
Brasch: Gamle Ejere af Bregentved. S 58 fg. </footnote>
Skjorte som Venskabsgave forekom ligeledes hyppigt. I Tyskland 
var det en staaende Foræring mellem Fyrster. Hans den Ældre af 
Slesvig modtog blandt andet en fra Hertuginden af Preussen.<footnote>
Raumer: Historisches Taschenbuch VI 324-25. </footnote>
Endnu i Aaret 1560 sendte Kurfyrstinde Anna af Sachsen en 
Skjorte som Gave til den norske Adelsmand Christoffer Trondssøn, 
idet hun spøgefuldt tilføjede: "Havde du ikke under vort Besøg i 
København (1559) kørt vore Jomfruer saaledes i Ring og givet dem 
Grund til at blive undselige, saa vilde de maaske have holdt paa, 
at den var bleven lavet bedre og smukkere".<footnote>K. v. Weber: 
Anna Churfürstin zu Sachsen. Lpzg. 1865. S. 193. </footnote>

I alt dette maatte der nødvendigvis ske en Forandring, da Brugen 
af Linned blev almindeligere, og det blev Skik, at hver enkelt
besad flere Skjorter. Tidligere havde de i Reglen været af Uld
og kun hos meget rige af Linned eller Silke. Man vil kunne slutte
sig til Tilstanden i Norden, naar man hører, at selv i Frankrig
fandtes i det 15de Aarhundrede kun en eneste Dame, der ejede mere 
end to Lærreds-Chemiser,og dette var selve Dronningen.<footnote>
Dansk Maanedsskrift udg. af Steenstrup 1864. l, 87. </footnote>
Under saadanne Forhold kan det ikke undre langt ind i det 16de
Aarhundrede i Danmark endnu at høre Tale om en Silkeskjorte,<footnote>
Inventarium dat. Fliginghe 16 August 1556 over Ærkebisp Mr. Torben Billes Efterladenskaber. Svenske Jordebøger 59. 2. R. A. </footnote>
eller se, hvorledes to af Landets rigeste Familjer vekslede Breve
om at maatte laane en smukt udstyret Lærredsskjorte.<footnote>
Skrivelse af 1538 fra Fru Ide Munksdatter til Fru Sophie Esge Bildes. 
Dokumenter til Klevenfelds Stamtavler (Rosenkrans). R. A.</footnote>


Omslaget skete omtrent ved Aarhundredets Midte. Det var de
synkende Priser paa Linned, der hidførte det. Men lægger vi
Mærke til, hvilke Priser, der var i Stand til at fremkalde 
Omslaget, faar vi maaske det bedste Bevis for, hvor stærk en 
Trang der var til Stede, hvor dybt man følte Ulemperne ved det 
gamle. De Priser, der indtraadte, var nemlig endnu meget høje. 
De afveg kun lidet fra vore Dages, skøndt Pengene dengang havde 
langt større Værdi. Grove Skjorter til Arbejdsfolk kostede i 
Gennemsnit 2-3 Kroner i vore Penge, finere Skjorter 4-6 Kroner.
Christian den Fjerdes Skjorter i Aarene 1590-93 betaltes med
16-24 Kroner.<footnote>Uddrag af mange forskellige, især 
Lensregnskaber. -- Christian den Fjerdes Skjorter: Rentemester 
Regnskaberne 1590-93. </footnote> Endnu var ikke det Stof ret bekendt, 
der i de følgende Aarhundreder skulde drive Priserne paa 
Linnedvarebestandig nedad. I Aaret 1559 indførtes den første 
Balle Bomuld i England.<footnote>Dansk Maanedsskrift udg. af 
Steenstrup 1864, I, 86-88. </footnote>

Men jo højere Priserne var, des mere maa man undres over den 
Hurtighed og Kraft, hvormed Forandringen foretoges. Vi staar 
her ved den Hovedbegivenhed paa det daglige Livs Omraade, hvis 
forskellige Sider vi i det foregaaende enkeltvis har haft 
Lejlighed til at betragte. Indførelsen af Lærredslagener,
Haandklæder, Duge, Lærredshoser, Skjorter o. s. v., var 
altsammen kun enkelte Led af det samme, store Gennembrud.

Under alle sine forskellige Former ytrede Omslaget sig med
stigende Fart, især fra Aarhundredets Midte. For Skjorternes
Vedkommende behøver vi blot at betragte Mærkepunkter som
disse: Aar 1548 fik Prinsesse Anna af Danmark ikke mindre end
seksten Særke til sit Udstyr.<footnote>Pergamentbreve, Sachsen 
no. 9. R. A. </footnote> Aar 1565 kunde det 
skrives om Frederik den Anden: "Hans Naade har mere end tyve 
Skjorter endnu, som Hans Naade kan en Stund hjælpe sig hen 
med".<footnote>Brev fra Eggert Ulfeldt til Fru Sidsel Ulfstand, 
af 26. Maj 1565. Adelsbreve Fasc. 58. Ulfstand R. A. </footnote> 
Ved sin Død 1575 lader det til, at Peder 
Oxe har efterladt sig 60 Skjorter.<footnote>Paa den  halve Lod 
kom 30 Skjorter. Danske Samlinger, 2den Række VI 182. </footnote> 
Aar 1612 maatte det forbydes jævne Borgerfolk i Lybæk at give deres 
Døtre mere end 20 Særke til deres Udstyr.<footnote>
Ordnung des Raths der Freyen Statt Lubeck 1612. B. 3-E. </footnote>

Begejstringen havde oversteget sine Bredder; man var naaet
saa vidt, at der maatte slaas af.<footnote>
Det vil af det ovenstaaende fremgaa, at jeg har forladt den 
i "Historiske Skitser" S. 175 udtalte Mening, at Lærredsskjorter 
Aar 1577 endnu kun sjældent var i Brug hos den danske Adel. 
Skildringen dér vil, saaledes som jeg nu opfatter Sagen, næppe 
passe paa Forhold ud over Aar 1550. Jeg støttede min tidligere 
Opfattelse paa saa vægtige Vidner som Berlepsch: Chronik vom 
ehrbaren und uralten Schneidergewerk. S. 133 fg. og H. Weiss: 
Kostümkunde. II 679. Det forekommer mig imidlertid, at de nu 
fremdragne Beviser i Forening med adskillige andre, som det vilde
blive for vidtløftigt at anføre, bestemt peger hen paa, at Overgangen 
fra den tidligere almindelige Brug af Uldskjorte til Brugen af 
Linnedskjorter maa være sket for den danske Adels Vedkommende 
omkring Aar 1550. </footnote>

I mærkelig Modsætning til denne store Interesse for Skjorter
og de betydelige Summer, der ofredes derpaa, staar den Rolle,
som de kom til at spille i Klædedragten. Fra den Stund, der 
lagdes saa megen Vægt paa dette Klædningsstykke, udelukkedes
det samtidig fra den synlige Beklædning. Kun de løse eller

paasyede Pibekraver og Haandpiber var synlige. Skjorten ikke mere.
Dette staar uden Tvivl i Forbindelse med Tidens Lyst til det
brogede. Tidligere havde Skjorterne hyppigt haft stærke Farver.
Silke indbød jo dertil, og et Perlelad tog sig langt bedre ud herpaa. 
Endnu i Aaret 1565 hører vi om Skjorter med silkesyede Sømme af andre 
Farver, ja om "sorte, silkesyede Skjorter".<footnote> "Sorte silkesyede 
Skjorter". Skrivelse af 26 Juli 1565 fra Eggert Ulfeld til Fru Sidsel 
Ulfstand. Adelsbreve, Fase. 58. Ulfstand. R. A. </footnote> Men da 
Skjorterne blev helt hvide, tabte de deres Adkomst til at ses. Det 
var allerede meget, at denne Farve taaltes paa Pibekraver og 
Mansketter.

*

<h1>9</h1>

Ved det 16de Aarhundredes Begyndelse var <sp>Hovedbeklædningen</sp> atter 
vendt tilbage til mere naturlige Former. De tidligere Forsøg paa 
at skabe noget smukt ved at forlænge Hætten til en lang Hale, der 
hang ned ad Ryggen (Fig. 122), eller ved at forhøje det kvindelige 
Sæt til et flere Alen langt Kræmmerhus, ombølget af Lin (Fig. 123), 
var atter opgivne. Nu bares Halehætterne kun af Skoledrenge<footnote>
Engelstoft: Universitets Annaler. 1813. S. 31. </footnote>
og enkelte gammeldags Gejstlige.<footnote>
Poul Eliesens danske Skrifter. I 462—63.</footnote> De høje Sæt var gaaede
i Arv til Landbefolkningens Kvinder, der, hvis man tør slutte fra de
endnu bevarede svage Spor i Folkedragterne, især i Sønderjyllands
Vestegne, synes at have fundet Smag deri.

<img>
Fig. 122. Mand med Hætte.

<img>
Fig. 123. Fransk Kvindesæt i det 15de Aarhundrede.
(Efter Fairholt.)


For begge Køns Vedkommende var den beklippede Hovedbedækning bleven 
formindsket til det mindst mulige, til <sp>Huen</sp>. Men Væksten skulde snart 
begynde paany. Den mandlige Hue førte an, den kvindelige fulgte efter.

<img>
Fig. 124. Portræt af en ukendt.
(Efter Tegning af François Clouet 1510-72.)

<img>
Fig. 125. Kejser Maximilian.
(Efter Albrecht Dürer 1471-1528.)

<img>
Fig. 126. Ung Adelsmand.
(Efter en Tegning fra det 16de Aarhundrede.)

<img>
Fig. 127. Tegning af Albrecht Dürer.
(1471-1528.)

Den lave Hue kunde være hensigtsmæssig nok, forsaavidt den
sluttede varmt og tæt om Hovedet, saa at man om Dagen ikke
savnede Nathuen. Men smuk var den ikke. Og uden Skygge tog
den kun daarligt af for Sol og Væde.

Lidt efter lidt begyndte der da Bestræbelser for at raade Bod
herpaa. Snart brød der paa Hueranden en lille Skygge frem over
Panden (Fig. 124). Snart bredte den sig ligeligt ud efter, baade 
i Panden og i Nakken (Fig. 125). Snart rejste den sig lige op 
efter som en Vægtergang om Huepullen. Paa den her afbildede Hue 
af denne Art (Fig. 126) faar dens adelige Ejer Lejlighed til at 
vise, at han tillige er en lærd Mand, idet han har ladet udsy 
græske Bogstaver i Vægtergangen. Snart endelig lod man denne 
opstaaende Skygge dele sig i løse Flige, der kunde knappes
sammen eller slaas ned, omtrent som paa en Stormhue i det 19de
Aarhundrede (Fig. 28 og 127). En egen Slags Hue, der ser ganske
bekvem ud, er den, der var meget brugt i Norden 1515-1530 (Fig. 29 
og 45), og som Luther bærer paa hosstaaende Portræt (Fig. 128).

Pullen er her gjort saa bred, at den kan trækkes frem og 
tillige tjene som Skygge, og bag i er Huen forsynet med en 
Nakkeklap, saa at den synes at kunne tjene som alt: baade 
Kalot, Rejsehue og Nathue. Vanskeligere at kende igen er de 
ovennævnte Stormhuer, naar de hos Landsknægte forsynedes 
med vældige, ombølgende Fjer, der i Blæst synes at maatte 
have pirret vel meget i Ansigtet (Fig. 129).

<img>
Fig. 128. Martin Luther 1543.
(Efter Lucas Cranach.)

Af alle disse Forsøgsformer sejrede den, der lod 
Skyggen staa ud jævnt til alle Sider.

Saaledes opstod "<sp>Bonnetten</sp>" og "<sp>Baretten</sp>". De var

byrdes kun lidet forskellige. I Danmark kaldte man dem gerne,
forsaavidt de bares af Mænd, for "Baretter", forsaavidt de bares
af Kvinder, for "Bonnetter". I Sverige synes "Bonnet" at have
været den hyppigste Fællesbetegnelse. De afveg ikke meget i Form
fra en lav Filthat i Nutiden, men Stoffet, hvoraf de var, gav dem
desuagtet et derfra vidt forskelligt Udseende. De var nemlig af
Klæde eller Fløjl, der - selv i Skyggen - kun sjældnere holdtes
stivt ved Metaltraade (Fig. 130 og 131), men i Reglen blødt gav
efter og antog ret besynderlige Former, naar de anbragtes kækt
opsmækket halvt skævt paa Hovedet. Det dristige og klædelige 
forøgedes yderligere ved den Prydelse, som næsten aldrig 
savnedes: en bølgende Strudsfjer paa Siden (Fig. 131 og 132).

<img>
Fig. 129. Tyske Landsknægte 1524.
(Efter Urs Graf.)


"Bonnetter" og "Baretter" var den almindeligste

Hovedbedækning for Adelen i Aarene 1520-50. Gustav Vasa besad 
Aar 1548 syv saadanne af Guld- og Sølvdug, tyve af Fløjl i 
forskellige Farver.<footnote>Historiska Handlingar II. Sthlm. 
1862. S. 15—16. </footnote> Udviklingen blev imidlertid 
ikke staaende herved.

<img>
Fig. 130. Kansler Johan Friis. Aar 1551.
(Efter Maleri paa Rosenborg.)


Baretten og Bonnetten vilde være "<sp>Hat</sp>". Den stive Skygge var 
der jo allerede for en Del. Det, hvorom det gjaldt, var da blot
yderligere at afstive denne og saa rejse Stræbbuer under den
slatne Pul, saa at den blev til Hvælving. Thi om Stoffet var 
man fremdeles enige, at det burde være det samme som Huens og

<img>
Fig. 131. Gustav Vasa.

Barettens: Klæde eller Fløjl. Fig. 133 og 134 viser Eksempler 
paa denne begyndende Kuppeldannelse i Norden. Paa Holger Ulfstands 
Hat staar Skyggen fra som en blot Gesims paa den allerede tydeligt 
dannede Hvælving. Hertug Ulrik af Meklenborgs Hat vilde ogsaa den 
Dag i Dag, hvad Formen angaar, være selvskreven til at kunne 
deltage i hvilket som helst Jagtparti. Hvad der gav Hatten et 
særligt Fortrin var dens større Overflade, der tillod en rigelig 
Besætning. En yndet Prydelse her var ikke blot en enkelt Struds- 
eller Hejrefjer, men en hel Krans af saadanne enten om Hattepullen 
eller yderst om Skyggeranden. Var saa Hatten selv af iøjnefaldende Farve, 
rødt Fløjl eller maaske endog Gyldendug, og hver enkelt Fjer udstyret med "Duller" og "Vipser", Guldpailletter og Perler,<footnote> Enkelte Detailler 
se bl. a. Historiska Handlingar II. Sthlm. 1862.  S. 17—21.</footnote> saa 
kunde det hele nok tage sig glimrende ud. Virkningen forøgedes i ikke

<img>
Fig. 132. Christian den Tredje.

ringe Grad, naar den, der bar Hatten, sad til Hest, og Hestens Pande 
og Bagdel var udstyrede med tilsvarende, vældige Fjerbuske. Slige 
store Hatte passede derfor bedst til Indtog og lignende Lejligheder.

Men naar man nu om Natten var vant til en lun Nathue, der dækkede 
hele Issen og Baghovedet, saa frøs man dog alligevel med disse 
Baretter og Hatte, der i Reglen sad skævt og ikke nær dækkede, hvad 
der skulde dækkes. Her var ikke andet for end at tage en Hue paa 
ogsaa om Dagen. Saa utroligt det lyder, trængte denne Skik igennem 
eller rettere holdt sig, trods de ny indførte Hatteformer. Under 
Hatten bares som oftest en Hue, Lue eller Møsse. Ogsaa i England
brugte man saa (Fig. 135). Som bekendt har denne Skik, at bære 
baade Hue og Hat, holdt sig indtil Midten af det 19de Aarhundrede 
hos den danske Landbostand <footnote>Junge: Den nordsjællandske 
Landalmue. Kbhvn. 1824. S. 212 fgg.</footnote> og holder sig endnu 
paa mangt et Sted i Sverige og Norge.

<img>
Fig. 133. Hr. Holger Gregersen Ulfstand til Skabersø, død 1542.
(Maleri i Ulricehamn i Sverige.)

Da den spanske Indflydelse ved Aarhundredets Midte begyndte at gøre 
sig stærkt gældende, medførte den en ny Hattemode. Det er ganske 
interessant at lægge Mærke til, hvorledes denne paa sin Vandring 
fra Spanien nord efter formede sig forskelligt, hvor den kom frem. 
Til England bragtes den direkte, idet Philip II af Spanien ægtede 
Dronning Maria af England. Ved dette Giftermaal omplantedes de
spanske Hatte rent og uforandret paa engelsk Grund. Det 
ejendommelige ved dem, hvad Formen angik, var, at Pullen blev 
endnu højere end fordum, næsten til en Sukkertop. Og samtidigt 
bredtes Skyggen stærkt, saa at den, hvor stiv den end var, 
havde ondt ved at lade være med at vippe, naar man bevægede sig. 
Hvad Stoffet angik, afveg disse spanske Hatte helt fra alle

tidligere, idet de ikke længer var af Klæde eller Fløjl, men af 
fint Skind, helst Bæverskind, hvorefter de kaldtes "Kastorhatte".

<img>
Fig. 134. Hertug Ulrik af Mecklenborg.
(Efter samtidigt Træsnit.)

Havde Spanien muligt hentet Ideen til denne Hatteform fra sine 
vidtstrakte Besiddelser i Amerika? Eller forplantedes den til 
disse fra Moderlandet og bevaredes siden trofast som et Minde om 
Rigernes mægtigste Hersker? Hvo veed. Kun vist er det, at den 
samme Hatteform endnu har holdt sig over hele Sydamerika og 
Mexiko, og udgør -- om Sommeren af Straa ("Panamahat"), om 
Vinteren af Filt -- et viftende, dækkende Værn mod Sol og mod Væde.

Den tilsvarende kvindelige Hat burde egentlig, i England i det 
mindste, have heddet "Dronning Marias" Hat. Men den klædte sikkert 
bedre hendes samtidige, Maria Stuart. Og som kortvarig Dronning i 
Frankrig omtrent i de Aaringer havde denne vel ogsaa rigere 
Lejlighed til baade at faa den nye Hat fiks og bragt i Mode. Vist er 
det, at den kaldtes "Maria Stuarts" Hat. Pullen var ikke saa spids 
som paa den mandlige, og Skyggen var med Flid bøjet i Sving om 
Sidehaaret. Den lignede en af de nye, store Frugter, et Græskar eller 
en Kalabasse, som man nu stundom saae bragt hjem af Ostindiefarere.
Frugterne var saa pudsigt overdrevne, Hattene ligesaa.

<img>
Fig. 135. Ung Mand med Hue under Baretten.
(Efter Fairholt.)

<img>
Fig. 136. En "Maria Stuarts Hat" og 
en "Kong Philips Bæverhat". Moder 1555.
(Efter Fairholt.)

Et "ikkevidere" Ansigt gjorde de latterligt, et kønt allerkæreste
(Fig. 136).

Til Norden bragtes de nye spanske Hatte vist i Reglen over
Tyskland. Og ad denne Vej blev deres Form ikke saa lidt 
forandret. De vedblev vel at være meget højpullede, ligesom 
store Sukkertoppe. Men den brede Skygge smallede næsten
helt af, saa at der knap blev lidt Tagskæg tilbage. Og
skøndt de ligesom i deres Hjemland skulde være af Skind, 
saa holdt man sig dog i Tyskland ikke især til Bæverskind, 
men foretrak tværtimod mere tykpelsede Arter. Herved fik 
Hatten noget ganske eget forsorent ved sig. Overgangen fra 
den beskedne Baret til Hoveduhyret blev meget voldsom.
Hertil kom, at de første der bragte den til Norden, var
Landsknægte - Førere, der allerede paa Forhaand havde 
Anlæg for det overdrevne. Og i dette Tilfælde var de
Talsmænd ikke blot for een, men for to, lige udæskende
Moder. Med Pelstaarne paa Hovedet, og flaggervorne 
Pludderhoser om Benene maatte de gøre Indtryk af, hvad de 
ønskede: noget rent allerhelvedes (Fig. 58).

<img>
Fig. 137. Olut Mouritsen Krognos til Bregentved iført høj <sp>spansk</sp> Hat.
(Efter Maleri paa Frederiksborg.)

Intet Under da, at sindige Mænd blev betænkelige. Sjællands
Biskop, Peder Palladius, kunde alt Aar 1556 give den Oplysning,
at disse <sp>høje, toppede Hatte</sp> skrev sig fra Tyrkiet og sikkert
var et Tegn paa, at alt det nu skulde gaa i Opfyldelse, hvorom 
en frommer Mand udi Dyringer Land for hundrede Aar siden havde
spaaet, kort førend "Skarns Folk" dræbte ham. Gog og Magog, 
det  vil sige Tyrken, skulde nu komme og fordærve hele Evropa,


"som er den tredje Part af Verden", og disse forbandede, høje
Hatte var vist et Tegn paa, at han alt var i Anmarsch.<footnote>
En Formaning oc Atuarsel om den leppede og forkludede Hosedieffuel. 
Kbhvn. 1556. Blad E. 2. (Peder Palladius' Efterskrift.) </footnote>

Trods saa ildevarslende Spaadomme gjorde Hattene dog megen Lykke. 
Uden Frygt for Følgerne lod Frederik den Anden sine Hoffolk 
anlægge dem<footnote>I alle  Forordningerne om Hofdragt fra Fr. II's 
første Aar paabydes Hatte. R. A. </footnote> (Fig. 137). Ved hans 
Kroning var mange iførte saadanne. Naar undtages det ene Aar 1579, da 
Frederik den Anden befalede, at hans Drabanter ved en festlig Lejlighed
skulde bære røde Fløjls-Baretter,<footnote>Sjællandske Tegnelser 
10 Oktober 1579. R. A. </footnote> synes ellers stadigt de høje Hatte 
at have hørt med til Hofdragten. Ganske det samme var Tilfældet i Sverige.

<img>
Fig. 138. Hattemager-Værksted og -Bod.
(Efter Jost Amman.)

Medens Adelen troligt fulgte efter, var der en anden Stand, der 
nødtvungent holdtes tilbage, det var Gejstligheden. Det gik dog 
ikke vel an, at den anlagde Gogs og Magogs Klædebon. Den maatte 
da finde sig i, at ogsaa Borgerstanden kom den i Forkøbet. Snart 
var høje Hatte at faa i enhver velforsynet Hattemagerbod (Fig. 
138). Fra Helsingør 1579 hører vi, at to fremmede Handlende stod 
maanedsvis paa Gaden og solgte Hatte ud,<footnote>Danske Magasin, 
3die Række II 197. Anm. </footnote> vel altsaa 
til Folkets bredere Lag. Hist og her vovede enkelte Gejstlige sig 
frem, men bestandig blev der holdt godt Udkig fra oven. Paa 
Landemodet i Roskilde 1593 og ligeledes Aar 1600 forbød Sjællands 
Biskop sine Præster at gaa med høje Hatte.<footnote>
Nye kirkehistoriske Samlinger V 32 og 48. </footnote> I Bahus 
blev endog en Præst kaldt til Orden, blot fordi han havde baaret 
en høj Hue med høj Ræveskinds-Bræm.<footnote>Biskop Jens Nielssøns 
Visitatsbøger. Kristiania 1880. S. 202—3. </footnote> Aarhundredet ud 
var da Gejstligheden i Danmark og Norge henvist til den 
bredpullede Hue (Fig. 25, 26 og 45).

Dette maatte dog stundom kunne forekomme lovligt haardt,

ikke mindst naar Hensyn toges til, at baade underordnede og 
sidestillede andre Steder havde Lov til at bære deres Hat, 
som de vilde, Jøder f. Eks., endda ved Kong Herodes' foragtelige 
Hof, der hvert Aar ved Sommertid fik sit rette Skudsmaal i alle 
Landets Kirker, de vovede alligevel -- bevisligt ifølge Niels 
Hemmingsens Postil (Fig. 139) -- at optræde i høje, moderne Hatte. Og 
i Sverige var der ikke et Menneske, der forargede sig over, at Præster ligesaavel som alle andre Mennesker bar denne Hovedbeklædning. 

<img>
Fig. 139. Johannes' Hoved bringes paa et Fad til Kong Herodes.
(Niels Hemmingsens Postille 1576.)


Hvad  der især fristede ved disse høje Hatte, var ikke blot deres 
Anselighed, men først og fremmest den Anledning, som de gav til at gaa med 
Hattebaand. Det blev nemlig hurtigt Mode at have dette ikke af Hattens 
Farve, men gyldent og med en straalende Roset paa Siden. Her øverst 
oppe, udæktaf den smalle Skygge, kunde alt sligt ret tage sig ud. 
Albert Oxe besad et Hattebaand af Guld, der vejede 7 Lod.<footnote>
Inventarium over Alb. Oxes Efterladenskaber. Dokumenter til Klevenfelds 
Stamtavler (Oxe). R. A.</footnote> Johan den Tredje af Sverige

er afbildet med et Hattebaand bestaaende af lutter Rosetter (Fig.
140). Et af Christian den Fjerdes Hattebaand havde en Værdi af
henved 3000 Kroner.<footnote>Nyt historisk Tidsskrift IV 245. 
</footnote> Selv Bønderne fulgte med paa 
dette Omraade. Om de skaanske Bønderkarle hedder det saaledes, 
at naar de havde faaet Fjer i Hatten og Sølvknapper som Kokarde, 
vidste de ikke, hvorledes de skulde gaa af lutter Stolthed og 
mente sig at være Junkere.<footnote>Jac. Albretsen: Underuisning 
om Tienere. Kbhvn. 1610. S. 106. </footnote> Det er de sidste Spor af 
denne Skik, der endnu holder sig i Kuskes lyse Hattebaand og 
Kokarder.

<img>
Fig. 140. Johan den tredje, Konge i Sverige.

Som ovenfor omtalt naaede de spanske "Kastorhatte" ikke over
England, men gennem Tyskland til Norden og kom derfor herop i den
ændrede Form som meget høje Hatte med næsten ingen Skygge. Helt
ukendte kunde dog de rigtige, bredskyggede "Kastorhatte" ikke 
forblive for Nordboer. Man behøvede blot at have rejst som ung i 
Frankrig og Norditalien eller været med Skib til England for at 
have faaet den fjærne Herlighed at se.

At de ægte Kastorhatte saaledes var kendte "af Anseelse" i
Danmark, selv om de ikke båres her, lader sig paavise ad ret
ejendommelig Vej. I Vendsyssel vilde ved Aarhundredets Midte en 
stedlig Herremand, Jost Høg paa Vangegaard, pryde Sulsted Kirke 
med et Vægmaleri. Det skulde fremstille Evangelisten Matthæus' 
Beretning om, at der før Korsfæstelsen raktes Jesus en Blanding 
af Eddike og Galde, som han dog vægrede sig ved at drikke. Efter 
Sædvane blev alle de fremstillede gengivne i det 16de 
Aarhundredes Dragter. Men een af de to afgørende, enten 
Jost Høg eller Kunstneren, Hans Maler fra Randers -- eller

muligvis begge - maa for nylig have været i Udlandet og dér, senest
1548, da Maleriet blev malet, haft Lejlighed til at se det nyeste
nye, de begyndende spanske Kastorhatte. Slig Kundskab skulde
naturligvis komme Maleriet til Gode. Medens de andre Figurer da 
kun blev klædte som en Datids Landsknægt eller en lærd Mand, fik en 
af dem den værdifulde Nyhed, en Kastorhat, paa Hovedet (Fig. 141).

<img>
Fig. 141. "Da skænkte de hannem Eddike, som var blandet med Galde at drikke".
Matth. XXVII.
Kalkmaleri i Sulsted Kirke i Vendsyssel, "som ærlig og velbyrdig Mand Jost Høg
til Vangegaard Anno Domini 1548 lod formale ved Hans Maler i Randers".
(Efter Akvarel af Sørensen i Nationalmuseet. Saaledes fremdraget og restaureret 1882.)

Denne Fremmelighed synes ikke at have undt Jost Høgs 
Efterkommer og Arving, Stig Høg til Vangegaard, blivende Ro. 
Han maatte drive det videre. Uvist af hvilken Grund lod han allerede 
1599 Maleriet ommale. Landsknægten fik Hue paa og blev klædt som 
en fiks Ridefoged. Han med Kastorhatten fik moderne Knæbenklæder, 
Strømper og spidse Sko. Men først og fremmest

udstyredes baade denne og den lærde med de allerfineste 
Kastorhatte, af den Slags, som man maatte have færdedes 
blandt Godtfolk i Udlandet for at have set (Fig. 142.)

<img>
Fig. 142. "Da skænkte de hannem Eddike, som var blandet med Galde at drikke".
Matth. XXVII.
Kalkmaleri i Sulsted Kirke i Vendsyssel, "forbedret ved Formaling Anno 1599 af
ærl. og velb. Mand Stig Høg til Vangegaard".
(Efter Akvarel af J. Kornerup 1866 i Nationalmuseet i København.)

Begge Giverne, baade Jost og Stig Høg, har naturligvis 
sørget for, at deres Navne er blevne anførte ved Maleriet. 
Eftertiden skylder dem yderligere Tak for, at de herved har 
givet sikker Oplysning om, hvor sent den gamle Skik, at pryde 
Kirker med Kalkmalerier, endnu var i Live.

*

Brugen af Hatte var trængt fredeligt igennem i Norden uden
her som andetsteds at vække Standsstrid om Retten til at bære
denne Bedækning. Et andet Spørgsmaal maatte imidlertid nu

naturligt fremstille sig, det var om Retten til at <sp>beholde Hatten
paa</sp>. Til Hatten knyttede sig et ubestemt Begreb om Selvstændighed 
og Uafhængighed. I den lange Tid, man havde baaret den faste Hætte og 
siden Huen, havde Spørgsmaalet om Pligten til at blotte Hovedet hvilet. 
Men jo mindre tilbøjelig man var til at tage Hovedbedækningen af, blot 
fordi man kom ind i en Stue, des mere nødvendigt blev det nu at faa 
klaret, om og hvornaar man skulde gøre det som Ærbødighedstegn.

Vi staar her overfor et af de vanskeligste Emner at finde Rede i. 
Saa underligt det lyder, er nemlig alt, hvad angaar Høflighedsudtryk, 
særlig Maaden at hilse paa, noget af det mest omskiftelige. Hver 
Tidsalder fastslaar ubevidst noget nyt, med Paastand om, at saaledes 
har det altid været. Det nye, som Brugen af de høje Hatte medførte, 
og det bedste Bevis for, hvilken Opsigt Indførelsen af dem vakte, 
var Spørgsmaalet, der nu rejstes om: hvorledes man ved Hjælp af dem 
skulde vise Høflighed. Skulde man som Ærbødighedstegn stryge dem helt, 
som man strøg Topsejl? Og i saa Fald for hvem? Eller skulde man nøjes 
med at tage dem af og straks efter sætte dem paa, altsaa blot kippe 
med dem? Eller var det maaske nok kun at hale i Tovene, løfte Haanden 
derop og vrikke Skyggen lidt op og ned? Eller kunde det ogsaa være
tilstrækkeligt blot at vise sin gode Vilje ved at løfte Haanden derop, 
men ikke gøre noget ved Hatten? Som bekendt er Drøftelsen af disse 
Spørgsmaal i vor Tid endnu ikke afsluttet, men har medført forskellig 
civil og militær Fremgangsmaade.

For det 16de Aarhundrede kom hertil endnu den Vanskelighed, at man 
desforuden havde gamle, anerkendte Høflighedsudtryk, ofte særlige 
for hvert Land, hvilke paa Grund af den livligere Samfærdsel 
allerede var begyndt at krydses og blandes.

I Norden var den ældgamle <sp>Form for Hilsen</sp> at række hinanden højre Haand 
og gøre en bekræftende Bevægelse med Hovedet enten til Haandslaget 
eller til de samtidigt udtalte Ønsker om en god Dag. Fra Gudstjenesten 
havde man lært det sydlige Ærbødigheds Udtryk: at knæle. Dette 
anvendtes ogsaa overfor Kongen, dog vistnok især kun ved halvt 
kirkelige Handlinger som ved Ridderslagning og lignende, ellers næppe synderligt. Ærbødighed overfor Overordnede var maaske tidligere 
bleven udtrykt ved at holde Huen i Haanden. Brug af Jærnhue, Hætte,

Bindehue og lignende havde imidlertid i Middelalderen bragt
denne Skik noget i Glemme. Nu var Ærbødigheds-Udtrykket mod 
Overmænd, særlig Kongen, samlet i dette: at vise sig at være rede. 
I Kongerts Nærværelse, og indtil han bød En at sætte sig, stod man 
op, havde baade Kappen og Huen eller Baretten paa, og venstre 
Haand paa Sværdhæftet. Med højre Haand kunde man gøre de faa 
Bevægelser, som Talen krævede.

I Syden derimod hilste man ikke med Haand og Mund, men med Ben og 
Mund. Man knælede og kyssede Kongens Haand eller Sømmen af hans 
Kjortel. Ligemænd og Mænd og Kvinder indbyrdes omfavnede hinanden 
og trykkede et Kys paa hver Kind. I Rusland endelig kastede man 
sig næsegrus for Gud og Tsaren, medens Hilsen mellem ligestillede 
bestod i Kys paa Munden.

Disse tre Former for Skik havde tidligt begyndt at mødes og blandes. Romerkirken havde saaledes, som vi alt har set, ført Brugen af at 
knæle til Norden. Ad samme kirkelige Vej synes den sydlige Hilsen 
mellem Ligemænd, at kysse hinanden, at være bragt til det fjærne 
Island. En tydelig Midterlinje mellem Nord- og Sydevropa gik dog 
igennem Frankrig. Her havde fra gammel Tid, maaske allerede fra den 
romerske Kejsertids Dage, udformet sig en selvstændig Mellemform 
for Hilsen. Ligemænd, saavel Mænd som Kvinder gensidigt, hilste paa 
hinanden dels ved direkte Kys, dels ved blot at kysse paa Fingeren 
og befordre Kysset videre med en slængende Haandbevægelse. Overfor 
Kongen derimod og en meget højt stillet Overordnet viste man sin
Ærbødighed paa en ejendommelig, paa en Gang gammel-romersk og mere 
nymodens Maade. Knælende omsluttede man paa romersk Vis med venstre 
Haand Vedkommendes Knæ, men bøjede sig samtidigt frem og kyssede 
ham oppe paa det tykke af Benet. Der hørte megen Anstand til at 
udføre denne Ærbødighedsytring, saa at den tog sig ud. For fremmede 
kunde det dog, i det mindste paa lidt Afstand, syne, som om man 
blot kyssede Hæftet paa Herskerens Sværd eller Daggert. Men rent 
umuligt blev det at bevare Alvoren, naar der med Flid blandedes 
Spas ind med fra en af Siderne. Under Henrik IV, der aldrig tog sig 
en Spøg nær, hændte det f. Eks. engang, at hans Hushofmester, Parfait, 
der havde sin Frispas, satte uventet Liv i Taflet. Han havde været
saa heldig paa en vanskelig Aarstid at opdrive Henrik IV's 
Yndlingsret, Meloner, og bragte selv stolt sit Bytte ind, idet 
han to Gange raabte til Kongen, der sad ved Bordet: "Sire, kys 
mig bagpaa, jeg har et Par prægtige Tingester!"<footnote>
"II commença à crier par deux fois: Sire, embrassez moi la 
cuisse, car j'en ai de fort bons", Memoires de Sully édit. 
de l'abbé de l'Écluse II 603. </footnote>
Endnu under Ludvig XIV anvendtes denne Ærbødighedsform. Da 
f. Eks. Louis de Brienne maatte love Kongen at opgive sin 
Kærlighed til Frøken de la Valliére, som derpaa blev Ludvig 
XIV's Elskerinde, bekræftede han sit Løfte om aldrig mere at 
ville tale til hende ved allerunderdanigst at kysse Hs. 
Majestæts Bagdel.<footnote>"Ah, mon cher maitre! dis-je en 
lui accolant la cuisse, je ne lui (mademoiselle de la Vallière) 
parleroi de ma vie'. Memoires de Loménie de Brienne, anført i 
A. Franklin: Les soins de toilette p. 85. </footnote>

Et Spørgsmaal, der besvaredes højst forskelligt i Nord og Syd,
var dette: Skal en Hilsen til en Overordnet gengældes af denne?
I Syd mente man ubetinget nej. Derfor stødte Philip II alle 
Tyskere, da hans Fader Karl V havde kaldt ham til Augsburg for
om muligt at faa ham valgt til Kejser. Paa spansk Vis kunde det
ikke falde ham ind at besvare Undersaatters Underdanighedstegn. 
Det kostede ham siden den største Overvindelse, da han i England 
som Dronning Marias Brudgom maatte, for at vinde Befolkningen, 
gøre sig gemen ved at stille sig paa lige Fod med den og hilse 
igen. Da den spanske Prinsesse, Maria Theresia, 1660 blev gift 
med sin Fætter Ludvig XIV, og man i Frankrig holdt paa, at hun 
i det mindste burde besvare Hilsenen, naar Kongens Broder hilste 
hende, brast hun i Graad over dette urimelige Forlangende. I 
Spanien havde hun kun skullet hilse to: sin Fader, Kongen, og 
sin Moder, Dronningen.<footnote>A. Franklin: Les soins de 
toilette p. 85.</footnote>

I Norden holdt man paa, at den ene Villighed var den anden værd. 
En Hilsen til en Overordnet burde altsaa gengældes, men dog 
naturligvis paa en Maade, der angav Afstanden. Man skulde ikke 
vise sig koldt nedladende, men heller ikke være altfor indladende, 
men ligesom betegne Højden ved en lidt bred, tvær Velvilje. I 
Danmark i det mindste sprængtes denne Form dog vistnok ofte hos de 
mere danskfølende Konger: Hans, Frederik II og Christian IV, af et 
pludseligt Humor og Lune, der udenfor alle Regler brød igennem og 
synes at have vundet Hjerterne for dem.

I Frankrig endelig gjaldt ligefra Frants I til Ludvig XIV's Tid
den Grundregel, at Kongevæsen var kronet Ridderlighed. Enhver Hilsen 
og Høflighed, selv af den ringeste, burde derfor selvfølgelig 
gengældes, og det paa en saadan Maade, at selve Svaret

som højnede, forædlede og uddybede, hvad der laa i Vekselforholdet. 
At hilse var en kongelig Kunst; ingen blev saa stor en Mester heri 
som Ludvig XIV.

I alle disse Regler og Forudsætninger dumpede nu pludselig de høje 
Hatte ned i det 16de Aarhundrede. Det kunde ikke skjules, at de 
udgjorde en "Hovedsag" og maatte som saadan Søges indordnede i de 
gamle Forhold. Men hvorledes? Over een Ting synes man hurtigt at 
være bleven klar: Der burde hilses med dem. Men Enigheden i 
Nordevropa synes kun at være naaet til det ene Punkt: at Hatten 
burde aftages i Kongens Nærværelse. At dette var Skik i Danmark 
kan ses af en lille, tilfældig Ytring af en fuld Mand i Helsingør 
1584, som vi alt tidligere har haft Lejlighed til at anføre. Han 
truede med at ville anklage Borgmestre og Raad og det paa et Sted, 
hvor de skulde blive nødt til at tage Hatten af lige saa vel som 
han.<footnote>Nærværende Skrift II 131. </footnote> At han hermed 
mente for Kongen kan der ikke være 
Tvivl om. At samme Skik fulgtes i England kan ses af den 
Gunstbevisning, som Dronning Maria gav Greven af Sussex. Hun 
tillod ham: "selv i Kongens Nærværelse at maatte sætte sin Hue, 
sin Baret, sin Nathue paa, ja hele to, om han vilde".<footnote>
Weiss: Kostümkunde II 569. </footnote>
I Frankrig gjaldt den Regel, at man skulde tage Hatten af ikke blot 
i Kongens, men ogsaa i Kronprinsens Nærværelse. At dette var Skik, 
og at den havde særlig Værd i en seksaarig Kronprins' Øjne fremgaar 
tydeligt af en Dagbog fra den Tid. "Den 6. April 1606 sad den lille 
Ludvig XIII i et Vindu, og en ved Navn Dumesnil gik forbi uden at 
hilse ham, fulgt af sin Lakaj, der gjorde ligesaa. Kronprinsen 
sagde da: "Hvem er det, som gaar forbi uden at tage Hatten af? 
Bompar! ud og grib den Lakaj!" Han løber ud og fører ham ind. Man 
hvisker da bagfra til Kronprinsen: "Aa, det er blot en daarligt 
oplært Mand og en Lakaj af samme Slags." Saa raaber Kronprinsen: 
"Lad ham gaa igen, Bompar! han er ligesaa fjollet som hans Herre!" 
Hvor livlig interesseret den seksaarige var i at indkassere denne 
sin Fyrsteret kan ogsaa ses af en Oktoberdag samme Aar. "Den lille
Kronprins gik til Messe. Hr. Birat gik foran med blottet Hoved, Hr. 
de Belmont bagefter med Hatten paa. Næppe opdagede den mindreaarige 
Hovedperson dette, førend han sagde til Hr. Birat: "Sæt kun Hatten 
paa!" -- "Tak, Monsieur, det behøves ikke!"

-- Jo vist, sæt Hatten paa! De er gammel. Men De, Belmont,
Hatten af!"<footnote>A. Franklin: Les soins de toilette p. 76—77. </footnote>

Allerede paa dette Punkt: blottet Hoved i Kongens Nærværelse,
begyndte Skikken at vakle i Frankrig. Man havde hurtigt vænnet sig 
til at hilse ved Hjælp af Hatten. De tidligere Fingerkys var jo som 
skabte til at udgøre Led og Bestanddele af Hattegreb. Men skulde nu 
alle, der var i Sal sammen med Kongen, have Hatten af, var man jo 
afskaaren med det samme fra at hilse paa moderne Vis med Haand og 
Hat. Skikken svingede da tilbage til, at i større Forsamlinger, ved 
Maaltider o. s. v., skulde enhver efter at have bevidnet Kongen sin 
Underdanighed atter sætte Hatten paa. Hertil sigtes der, naar f. Eks. 
Saint-Simon siger i sine Erindringer: "Fordum skulde man til 
Stadighed beholde Hatten paa. Naar i Kongens Nærhed en tog den af, 
gjorde de nærmeste Plads for ham, da dette var et Tegn paa, at han 
skulde tale med Kongen.<footnote>Saint Simon: Memoires II (Paris 
1881) p. 275. </footnote>

<img>
Fig. 143. Fredsmødet i Stettin 1570.
(Efter Stik af Kaspar Ens.)

I Danmark i det 16de Aarhundrede tog man Hatten af i Kongens 
Nærværelse. Paa Afbildninger af f. Eks. Ridderslagningen 1559 
eller Forleningen i Odense 1580 ses derfor alle de Tilstedeværende 
med blottet Hoved.<footnote>Resen: Frederik II's Krønike.</footnote> 
Det samme synes at have været 
Tilfældet ved særlig højtidelige Lejligheder, selv om Kongen ikke

var nærværende. Paa et Billede f. Eks., der gengiver Fredslutningen 
i Stettin 1570 (Fig. 143) i det højtidelige Øjeblik, hvor Traktaten 
er vedtagen og vistnok oplæses, ses alle Udsendingene staaende med 
blottet Hoved, paa en enkelt, uopmærksom Person tilvenstre nær, der 
vender Ryggen til, men synes at blive vist tilrette. At Trompeterne 
paa samme Billede har beholdt Hatten paa antyder paa en fin Maade, 
at de lige skal til at blæse Freden ind. Derimod synes man ved 
andre Lejligheder, ikke blot ved selskabelige Sammenkomster og 
Forhandlinger, men selv ved Gudstjeneste at have beholdt Hatten paa, 
ligesom tidligere Baretten. Endnu omkring Aar 1700 var det Skik i 
Nørrejylland, at ikke blot Menigheden beholdt Huerne paa under 
Gudstjenesten, men selv Præsten stod for Alteret med Hat eller Hue 
paa Hovedet.<footnote>Kirkehistoriske Samlinger II 1, 494 og V 1, 
203—4.</footnote>

Det er rimeligt nok, at der under disse Forhold har hersket megen 
Tvivl, Usikkerhed og Uoverensstemmelse i, hvorledes man til en 
almindelig Hilsen skulde manøvrere med disse ny Hovedtøjer. Vi kan 
ikke i Enkelthederne godtgøre dette. Men det er næppe gaaet i 
Norden bedre end i Frankrig, hvor den ene Maade at haandtere Hatten 
paa til Hilsen hurtigt afløste den anden. Kun to Skikke synes for 
Nordens Vedkommende at kunne skimtes som mere almindelige, det er 
de to, der er gaaet saa dybt, at de har holdt sig hos Nordens 
Landbefolkning indtil vore Dage. Den ene skrev sig, i Frankrig i 
det mindste, allerede fra Barettens Dage og bestod i, at Hilsen 
udførtes ikke ved at aftage Hovedtøjet, men blot ved at trække 
Skyggen lidt op og ned i Panden. De første stive Skygger maa have 
virket fristende til denne Haandbevægelse. Den gentages 
uvilkaarligt den Dag i Dag af hvert Barn, der faar sin første 
Kasket med fast Skygge, og den har holdt sig som nem og 
hensigtsmæssig overalt paa Landet i Norden. Den anden Skik bestod 
i, at Hilsen med Hat kun anvendtes overfor Mænd, ikke overfor 
Kvinder. Oprindelsen var maaske den, at disse ikke gengældte den 
paa samme Vis. I England er den ridderligt bleven udformet til, 
at en Herre ikke maa hilse en Dame, uden at hun først har antydet 
sin Tilladelse. Hos Nordens Landbefolkning har den i det mindste 
indtil for kort siden holdt sig i sin vistnok oprindelige Form: 
Mand hilser Kvinde

ved at sige Goddag eller række Haand, men ikke ved at føre
Haanden til Hovedbeklædningen.

Hvorledes den i det 16de Aarhundrede begyndte Bevægelse paa 
Hilsenens Omraade vilde have udviklet sig, hvis den kun havde 
bestaaet i den blotte Hatteglæde, er vanskeligt at sige. Under 
almindelige Forhold vilde den vel være endt med at løbe sig 
træt, og Hatten tilsidst groet lige saa fast paa Hovedet som
en østerlandsk Turban. Men her var mere end blot Hat og Glæde
ved en ny Hovedbeklædning. Hatten var kun Paaskud, den mere
tilfældige Ytringsform. Under den laa det egentlig virkende, 
Renæssancens spirende Kraft, dens Trang til ogsaa paa Hilsenens
Omraade at frembringe noget selvstændigt og nyt. Bevægelsen
blev derfor ved.

En ny og frugtbar Opgave fik den, da Gustav Adolf og Ludvig den 
Fjortende omskabte Hærvæsenet og frembragte Uniform og Militær i 
moderne Forstand. En militær Hilsen maatte nu skabes. Den blev, 
uden Vaaben, en Efterligning af Hattegymnastiken, "Haanden til 
Huen". Under Vaaben slog den sig løs i nye "Præsentér"-Greb med 
det bajonetbesatte Gevær og i egne fredelige Stillinger af den 
dragne Kaarde. At "synke Sablen" som det for Officerer hed, da 
Skikken naaede Danmark.

Et nyt og voldsomt Udslag fik Hilse-Bevægelsen, da ved en
Naturrevolution en hel ny Dannelse under Navn af Parykken skød 
op under Hatten. Herved blev denne saa langt fra overflødiggjort, 
at den nu ganske blev fri og helt kunde hellige sig til Hilsen. 
Med dybe Buk kunde man nu hilse paa Bekendte og samtidigt feje 
Jorden med Hatten. Uden at fryse kunde man, rustet med 
Allongeparyk, baade gaa barhovedet over Slotspladsen og staa 
længe med Hat i Haand for en Overordnet. En Ændring indtraf vel, 
da ifølge Moden i det 18de Aarhundrede alle skulde være gamle og 
hvidhaarede ved Hjælp af Pudder. Den tokantede Hat forvandledes 
herved til et Slags aflangt Laag over Meltønden. Men des større 
blev ogsaa Høfligheden, naar man i Blæstvejr desuagtet tog den 
af og ligesom overdryssede Genparten med Ærbødighed. Da efter 
den franske Revolution den høje, sorte Hat, der kun havde holdt 
sig i Live hos Ligbærerne, atter genopstod til Ære og Værdighed, 
har den i det 19de Aarhundrede moret sig med hos de enkelte 
evropæiske Folk eller indenfor
de enkelte Stænder hos disse at gennemgaa alle sine forberedende
Øvelser fra fordum. Snart har den siddet mukkent fast under
Parlamentsmøder i London eller som Matadorskilt paa Vej til og 
fra Børsen selv i beskedne Handelsbyer; snart er den fløjet dybt 
af i Paris eller som med Sabelsving hos civilklædte Militære;
snart har den i Løndom lystret en uøvet Ynglings prøvende Haand
foran Spejlet. Saa rask og rørig er den endnu, at den er draget 
til Japan, Kina og Afrika og har lært gule og sorte Folkeslag, 
hvori evropæisk Civilisation hovedsagelig bestaar. Uformærket er 
den paa denne Rejse dog bleven udvekslet med, at Evropæerne til
Gengæld har antaget til Hverdagsbrug en Hovedbeklædning som et 
overskaaret Græskar med Skygge, den saakaldte lave Filthat. Men,
Silke eller Filt, har Mandshatten indtil nu troligt kæmpet under 
det gamle, mere end trehundredaarige Løsen, der lød saa nyt og 
saa løjerligt, da det første Gang klang i det 16de Aarhundrede: 
Ved Hjælp af mig hilses der.

<img>
Fig. 144. Fru Sophie Rosenkrans, Hr. Axel Brahes, 1493-1558.
(Maleri paa Gaunø.)

*

Den <sp>kvindelige Hovedbedækning</sp> udviklede sig i Overensstemmelse 
med den mandlige. Efter at de høje Hovedtøjer var afskaffede, 
indførtes ogsaa her <sp>Huen</sp>. Denne sluttede sig bestandigt 
tættere til Hovedet, skjulte i Reglen ganske Ørene og gik 
langt ned i Nakken. Hos ældre kunde man ved Aarhundredets 
Midte endnu træffe den bekvemmere Form, omtrent som en

<img>
Fig. 145. Fru Mette Gøye, Axel Brahes, død 1584.
(Maleri paa Gaunø.)

Mulepose. Vidste man ikke, at Fru Sophie Rosenkrans paa hosstaaende 
Billede (Fig. 144) var i fuld Dagpuds, vilde man med Nutidsbegreber 
være tilbøjelig til at slutte, at hun var lige staaet op, bar endnu 
Natkappe og Natchemise, hvorover hun i Skynding havde kastet en Pels, 
vel for en Vintermorgen tidlig selv at paase, at Tyendet ikke forsov 
sig. Og dog forraader de pibede Hals- og Haandlinninger, at hun meget 
langt fra er i Morgendragt, ikke mere end f. Eks. Fru Mette Gøye en
Snes Aar efter (Fig. 145). Kun maa denne bære saa stramtsluttende en 
Hue, at ingen Moderssjæl kunde ane hendes Ørens Form, smaa eller 
store, maaske oprindelig lidt fremstaaende og med Lyst til at høre, 
lige saa spørgende som hendes Øjne, Opnæse og Mund. -- Forhaaret lodes 
i Begyndelsen blot, senere dækkede Huen ogsaa dette, saa at Haaret 
var ganske skjult. Blandt de mange Klager, der i Aaret 1563 førtes 
over den store Usædelighed i Maribo Kloster, var ogsaa den, at 
Jomfruerne her vovede at vise sig med blottet Hovedhaar i Mænds 
Nærværelse.<footnote>E. Pontoppidan: Annales ecclesiæ Danicæ III 393. 
</footnote> Omtrent fra Aar 1570 blev det dog atter Skik 
at lade Tindingehaaret være synligt, medens selve Issen gerne 
dækkedes af en Snip paa Huen. Disse to Moder: helt eller kun halvt 
skjult Forhaar, kæmpede saa med hinanden Aarhundredet ud. Endnu i 
Aaret 1634 paastaar en Udlænding, at det var Skik i Danmark at gaa 
med Haaret helt skjult.<footnote>Schlegel: Sammlungen z. dän. Geschichte. 
I 93 og 104. </footnote> Paa denne Tid var dog i 
Samfundets øverste Krese Huen allerede afskaffet,

Huen var af tæt Tøj/hyppigt af Klæde eller Fløjl. Den egnede
sig ganske særligt til kostbar Udstyring, og guldbesatte Huer
eller "Perlehuer" hørte derfor til de mest yndede Smykker.
(Perlehue, se f. Eks. Fig. 86, 90, 92—96, 101—107).

<img>
Fig. 146. Margretha af Valois 1553-1615, ægtede 1572 Henrik IV.
(Efter de la Mesangère.)

Da Huen hos Mændene afløstes af eller rettere forøgedes med
<sp>Baretten</sp>, fulgte Kvinderne straks med. Nærmere set var denne
Forandring dog for Nordens Vedkommende af en meget tvivlsom Art. 
Medens man f. Eks. i Frankrig virkelig optog Baretten og anbragte 
den som Dække paa Hovedet (Fig. 146), gik man i Tyskland og 
Norden kun ud paa at værne om Perlehuen, saa at ingen af dens
Kostbarheder blev skjulte. I den Anledning anbragte man Baretten 
ikke paa Issen, men paa det ene Øre og indskrænkede dens Størrelse 
til det mindst mulige. Dette gav vedkommende Person noget over al 
Maade kækt og udfordrende ved sig. Ser vi f. Eks. Prinsesse Anna 
af Danmarks (Fig. 90) eller Birgitte Gøyes Portræter (Fig. 147), 
saa forandrer dette ene Punkt kendeligt hele Indtrykket af Figuren.  
Selv paa Ligstene svækkes ikke Virkningen. Erik Krabbe mellem sine 
to Hustruer, hvoraf den ene er matroneklædt, den anden har Baretten 
paa Snur, tager sig ud som Herkules paa Skillevejen mellem Dyden og 
Lasten (Fig. 148).

Ganske den samme Fremgangsmaade anvendte man, da senere <sp>Hatten</sp> 
afløste Baretten. Man fulgte med, men formindskede Hatten til 
en saadan Ubetydelighed, at den end ikke vilde have passet 
til det mindste Barn. Dronning Sophia af Danmark i denne 
Dragt gør paa enhver uindviet Indtrykket af i Spøg at have



anbragt et Dukkelegetøj paa Hovedet (Fig. 149). Det var klart, at
med en saadan lille Hat kunde der ikke, selv om man havde villet, 
ydes Genhilsen til Mandens. Den maatte hæftes fast for at sidde 
der. Højt regnet kunde den kun gælde for et Forstaaelsens Nik til 
den mandlige Mode, et bly, lille Pip eller Kluk til Svar paa 
Hannens fortryllende Toner.

<img>
Fig. 147. Birgitte Gøye.
(Efter Maleri paa Herlufsholm.)

Kun ved een Lejlighed dækkedes Perlehuen ganske; det var,
naar Sørgedragten anlagdes ved Begravelser, hvor jo efter

Datidens Skik Kvinder fulgte saavel som Mænd. Ved slige Lejligheder 
indhylledes hele Hovedet i Flor, hvis lange Snipper hang ned ad 
Ryggen (Fig. 120). Det var denne nonnelignende Dragt, hvori det 
ogsaa var Skik at afbilde afdøde, især paa Ligstene. Enkedragten 
afveg noget herfra, idet Hovedet her kunde bevæge sig friere, i 
Reglen kun med et hvidt Lin som Overkast over Huen (Fig. 108—109 og 
150). 

<img>
Fig. 148. Ligsten over Erik Krabbe død 1564 og hans to Hustruer,
Karen Lykke og Margrethe Reventlow.

Saavel ved Begravelser som ellers, især vel paa Rejser, 
brugtes det undertiden at tilhylle ogsaa det nederste af Ansigtet. 
Hertil tjente de saakaldte "Mundduge" (Fig. 151). De bandtes i 
Reglen i Nakken eller fæstedes til Huens Tinding og dækkede Mund
og Hage. Prinsesse Anna fik seksten Saadanne af fint Linned med sig 
til Sachsen 1548.<footnote>Pergamentsbreve. Sachsen no. 9. R. A. 
</footnote> Ogsaa ved disse uddannede den Skik
sig, at anbringe Perler og Guldpailletter ligesom paa Perlehuerne.
Mette Rosenkrans f. Eks. efterlod sig en saadan guldbesat 
"Munddug".<footnote>Danske Samlinger, 2den Række VI 171.</footnote> 
Brugen af Munddug har i Danmark holdt sig 
lige til Aar 1900 saavel paa Læsø (Fig. 152) som paa Fur (Fig. 153).




Men naar alt,andet var dækket, var det besynderligt ikke ogsaa 
at sørge for Næsen. I Frankrig indførtes der da en Art Masker, 
der var til at sætte fast bag Ørene og skjulte Næsen, men lod 
Øjnene frie. De kaldtes "cachenez". I Frankrig og de sydlige 
Lande overhovedet gjorde de megen Lykke. Ogsaa til Norden 
naaede de op. Prinsesse Anna fik seksten "<sp>Næsedækkere</sp>" med sig 
fra Danmark<footnote>Pergamentsbreve. Sachsen no. 9. R. A.</footnote> (Fig. 154).

<img>
Fig. 149. Dronning Sophia af Danmark.
(Efter Resens Fr. II's Krönicke.)

Efterhaanden var der ikke meget tilbage at se af de nordiske
skønne. Man forstaar Hertuginden af Brunsvig, der til samme
Kurfyrstinde Anna udtalte sin Beklagelse over, at naar hun -- 

indhyllet i alt dette, der jo var nødvendigt for Teintens Bevarelse
-- tilsidst skulde binde sig det t«te Slør for Øjnene, kom hun 
næsten altid til at forrykke det alt paabundne eller krølle sin 
Pibekrave. Kurfyrstinde Anna gav et omstændeligt Svar med Oplysning om de 
Smaafif, hun selv anvendte ved saadan Lejlighed.<footnote>K. v. Weber: 
Churfürstinn Anna S. 172.</footnote> Nærmere
set var disse dog egentlig kun en Omskrivning af, at man burde have
et let Haandelag. Hvor sligt eller andet manglede, skød man aabenbart 
en Genvej til den hele Formumning, naar man som Kvinderne i Ribe 
straks resolut tog "Dannekvindekaaben" over Hovedet.

<img>
Fig. 150. Märta Eriksdatter Lejonhufvud, gift med Svante Sture.

*

Hvad <sp>Haarsætningen</sp> angik, afveg man ikke fra den middelalderlige Skik:
omtrent i et Aarhundrede at gennemløbe alle de forskellige Yderligheder. 
Man begyndte for <sp>Mændenes</sp> Vedkommende med at have Haaret tæt afklippet efter 
en lige Streg i Panden og meget langt i Nakken, saa at det faldt ned over Skuldrene. Hertil bares intet Skæg. Denne Skik fulgtes baade af Kong Hans 
og hans Broder, Frederik den Første (Fig. 18 og 29). Den unge Christian 
den Anden anlagde Skæg, men dette ansaas uden Tvivl endnu for stridende

mod god Tone. I det mindste skrev Erik Valkendorf, der saa utrætteligt 
arbejdede paa at gøre alt godt for den kongelige Brud, som han førte
med sig til Danmark: "Jeg beder Eders Naade ydmygeligen, at I modtager 
Eders Naades Fyrstinde med største Stads og lader de Burgundiske og os 
alle i Danmark mærke, at hendes Naade er Eder kjærlig og velkommen. <sp>Og 
lader nu straks rage Eders Naades Skæg af, for mange Sagers Skyld</sp>! saa 
kan Eders Naade med saadant, som forskrevet staar, stoppe Munden paa
os allesammen".<footnote>Danske Magazin II 28. </footnote>

<img>
Fig. 151. Enkedronning Dorothea (død 1495) med Munddug.
(Efter Maleri paa Rosenborg.)

Hvis Christian den Anden har efterkommet dette Raad, maa

<img>
Fig. 152. Læsøkvinder.
(Efter Tegning af F. C. Lund.)

<img>
Fig. 153. Furboere.
(Efter Tegning af Hans Smidth.)

han, for at følge Moden, kort efter paany have ladet det vokse ud
igen. Omtrent Aar 1520 slog nemlig Skikken om, og det blev nu 
højeste Mode at bære stort Skæg. Christian den Anden findes ogsaa 
stadigt afbildet med et saadant (Fig. 155), medens hans Onkel og 
Efterfølger, Frederik den Første, vedblev at være glatraget, som 
Brug var i hans Ungdom (Fig.29). -- Omtrent paa samme Tid afskaffedes 
ogsaa i Udlandet det lange Haar. For Frankrigs Vedkommende var 
Grunden den, at Frants den Første Aar 1521 ved et Spilleparti, hvor 
det lader til at være gaaet muntert til, blev ramt i Hovedet af en 
Brand fra en Kærte. For at forbinde Saaret maatte man afklippe hans 
lange Haar, og da Hofmændene ikke vilde svigte deres Konge, lod
ogsaa de allesammen deres Haar afklippe.<footnote>Quicherat: Histoire 
du costume en France. Paris 1877. p. 367—68.</footnote> Saaledes blev 
Frankrig korthaaret. Herfra bredte Moden sig til Tyskland. "Den 
20de Februar 1552 begyndte jeg at lade Haaret vokse ud paany, 
hvilket ikke havde været Tilfældet siden 1528", skriver en tysk 
Modeherre i sin Dagbog.<footnote>E. C. Reichard: Matthäus vnd 
Veit Konrad Schwarz nach ihren merkwürdigsten Lebensumständen. 
Magdeburg 1786. S. 88. </footnote>

<img>
Fig. 154. Engelsk Kvinde med "Næsedækker" i det 16de Aarhundrede.
(Efter Fairholt.)

I Norden synes man i nogen Tid at have kæmpet imod. Gustav 
Vasa bar saaledes i lang Tid Haaret paa den gamle Vis, lige 
afklippet i Panden og længere i Nakken (Fig. 121). Først 
som gammel lod han det klippe kort (Fig. 33). Med Christian 
den Tredje sejrede den nye  Skik i Danmark (Fig. 132 og 156). 
Dog vedblev endnu enkelte trofaste at bære Haaret

paa gammeldags Maade. En af de mest udholdende synes Admiralen, 
Peder Skram, at have været (Fig. 157). Ogsaa Studenterne bar 
fremdeles Haaret paa den gamle Vis<sp>Suhm: Nye Saml. til den 
Danske Historie, III 100.</sp>. Under de følgende Konger 
i Norden blev Haaret bestandig om muligt kortere og Skægget 
længere. Erik den Fjortende (Fig. 158), Johan den Tredje (Fig. 82 
og 140), Frederik den Anden, alle bar de Haaret tæt afklippet 
og Skægget studset paa Kinderne, men endende i et langt, 
helst tvedelt Hageskæg. Det var en Selvfølge, at deres Mænd 
bar det ligesaa (Fig. 159). Evnen til her behændigt at holde

<img>
Fig. 155. Kong Christian den Anden.
(Efter Miniaturportræt i "Bibliothèque de Bourgogne" i Bryssel (1521).)

<img>
Fig. 156. Christian den Tredje. Sølvmedalje af Binck.
(Rosenborgsamlingen.)

Trit var dog naturligvis forskellig. Ogsaa rent frisørmæssigt set,
synes man at kunne forstaa, at Rigshofmester Hardenbergs i Moskva 
aftalte Forbund med de langhaarede Russere ikke var helt vellykket, 
og han selv moden til brat Afsked som Rigshofmester l565 (Fig. 160).
Saa længe Frederik den Anden levede, var den lille Christian den
Fjerde under Saksen (Fig. 49). Naar man i Mørke strøg ham imod 
Haarene, kunde man se det gnistre.<footnote>Schlegel: Geschichte 
Christian d. Vierten v. N. Slangen. I (Kopenhagen und Leipzig 1757) 
62. Anm. 7. </footnote> Sligt vilde aldrig 
være blevet opdaget i Aarhundredets Begyndelse. Men da han var 
bleven sin egen Herre, benyttede han Lejligheden til Forsøg paa 
mere selvstændige Maader at bære Haaret paa. En af disse var at lade 
Haaret i Tindingerne vokse langt, flette det i to Piske og derpaa 
bøje dem bag om Ørene, saa at de stak frem som to stive Spidser ved 
Siden af Kinderne.<footnote>Se Afbildninger i Pinakotheca Danica 
paa det Store kgl. Bibliotek.</footnote> Denne sidste Fremgangsmaade synes at 
have været særlig for Christian den Fjerde. Hvad der lettede 
Opbindingen under Ørene i ikke ringe Grad var den Mode, som Datiden 
synes at have hilst med en vis Begejstring, 

<img>
Fig. 157. Peder Skram.

Brugen af <sp>Ørenringe</sp> for Mænd. En af de første i Norden, der vides 
at have anlagt denne nye Pynt, var Niels Sture i Sverige, hvem 
Erik den Fjortende Aar 1567 myrdede med egen Haand (Fig. 161). 
Ved Dronning Elisabeths Hof i England (1558—1603) var Ørenringe 
en sædvanlig Prydelse for Mænd (Fig. 162). Saa vidt man kan se, 
lod Christian den Fjerde stundom Tindingepiskene stikke ud gennem 
de to store Ørenringe.

<img>
Fig. 158. Erik den Fjortende af Sverige.

Senere fulgte Christian den Fjerde vistnok mere jævnt Tidens Mode, 
der bød, at de to Tindingepiske skulde hænge foran Ørene (Fig. 163). 
Men da denne Mode ophørte, opgav Kongen den kun halvt, idet han kun 
afskaffede den ene Pisk. Paa venstre Side af Hovedet vedblev han 
til sin Død at bære en lang Pisk eller flettet Marelok,

<img>
Fig. 159. Niels Gyldenstjerna (1526—1601).


der gav ham et fra hans Omgivelser meget afvigende Ydre. 
De fleste af disse var allerede i Færd med at anlægge <sp>Paryk</sp>.

<img>
Fig. 160. Rigshofmester Hr. Ejler Hardenberg til Mattrup (død 1565).
(Maleri paa Gaunø.)

Frankrigs Konge, Ludvig XIII, var nemlig 1631, skøndt han kun var 
30 Aar gammel, med eet bleven skaldet.<footnote>A. Franklin: 
Les soins de toilette p. 61.</footnote> Dette burde 
dækkes, og troligt fulgte, som for hundrede Aar siden, først Hoffet, 
saa Frankrig, saa hele Evropa med. Christian den Fjerde stod

ganske ene og forladt med sin Marelok. Skøndt med frodig Haarvækst 
lod ogsaa hans Søn, Frederik den Tredje, stadigt sin Isse barbere, 
ganske som Ludvig XIV, for en tre-fire Gange om Dagen at kunne 
anlægge ny Allongeparyk. Sligt var saa indlysende bekvemt. 
Parykkerne lod sig jo krølle, uden at Hovedet behøvede at være
under. "Det er i Sandhed forbavsende, at en saa hensigtsmæssig 
Mode kun har været kendt saa kort".<footnote>Abbé Legendre: 
"Il est surprenant q'une coiffure aussi commode qu'est la perruque, 
n'ait esté en usage que depuis le règne de Louis XIII". (Mæurs 
des Francois. p. 233.) Efter A. Franklin, a. Skr. S. 61.</footnote> I det 18de 
Aarhundrede blev alle Parykkerne gamle og hvidhaarede af Pudder. 
Men des skarpere i deres Dom. Mod Aarhundredets Slutning var 
naturlig Haarvækst paa Isse eller Kind en Raahed, som enhver 
søgte at skjule og skamfuld undsaa sig over. Først ved den 
franske Revolution erhvervedes atter Frihed til at bære Skæg og 
eget kortklippet Haar.

For <sp>Kvindernes</sp> Vedkommende tilstedte Hovedbeklædningen kun ringe 
Spillerum for forskellige Haarsætninger. Kun ved en eneste 
Lejlighed i Livet var det tilladt at bære udslagent Haar, det var, 
naar en Jomfru stod Brud. Ved hendes senere mulige Bryllupper, 
saavel som til daglig, havde hun derimod at skjule "Kvindens
Prydelse" med den ærbare Hue. I saa Henseende var man langt 
strengere i Norden end i Tyskland. Medens det her blev Mode i 
Aarhundredets anden Halvdel at bære en Fletning ned ad Nakken 
(Fig. 110b), tilstedtes aldrig slig Usømmelighed i Norden.

<img>
Fig. 162. Ørenringe, baarne af Mænd paa Dronning Elisabeths Tid.
Den til venstre efter et Portræt af Sir Robert Dudley,
den til højre efter Marshall's Portræt af Donne 1591.
(Efter Fairholt.)


Al Interessen samlede sig da om den Smule Forhaar, der var synligt. 
Men Kresen blev bestandig snævrere, og ved Aarhundredets Midte 
lukkedes den ganske. Ubarmhjertigt skjulte Huen de sidste 
Tindingehaar (Fig. 90, 91, 101 og 105). Det lød næsten som Spot, 
naar det i en i de Aaringer fordansket Bog tillodes Kvinderne at 
pleje deres Haar:

<tab> Dog ej med "Kirsekvad" og "Glintevand"
<tab> Ej vride det i Pinde, at det krølle kan.<footnote>
Børne-Speigel fordansket af Niels Bredal. Kbhvn. 1568. S. 17.</footnote>

Alt sligt var der jo nu slet ingen Anledning til.

Saa meget des større var den Iver, der udfoldedes, da den 
totale Formørkelse begyndte at vige, og omkring Aar 1570 to 
halvmaaneformige Rande viste sig paa hver sin Side af Huens 
Pandesnip. Det gjaldt om at pleje disse Smaapartier efter 
bedste Evne. Det er i saa Henseende højst betegnende, at den
første Mode, der nu opstod, var at underbygge dem med <sp>Valke</sp>, 
hvorved den Smule, der fik Lov at vise sig, kom til at syne 
af langt mere.

<img>
Fig. 163. Engelsk Modeherre paa Christian IV.s Tid med 
Haarpiske, Skønhedspletter, Dupstrømpebaand og Kravestøvler.


Det var uden Tvivl omtrent samme Haarsætning, som vi kender 
fra Maria Stuarts Portræt fra en lidt tidligere Tid (Fig. 104). 
For Danmarks Vedkommende kan vi maale Iveren ved Hjælp af 
forskellige, endnu bevarede Breve. Det lykkedes at indforskrive 
en Kvinde, der ganske særligt forstod sig paa at lave saadanne 
Valke, og om denne Kvinde, der bortførtes fra Gaard til Gaard, 
blev der nu en overordentlig Rift.

"Kjære Søster! som Du og formelder i Din Skrivelse og er
begjærende, at den Kvinde, som er her hos mig, som gør de Valke, 
at naar hun faar afgjort for mig, at hun da maatte komme til Dig, 
saa maa Du vide udi Sandhed, at jeg ikke endnu til visse veed, 
hvor snart hun kan faae mit Tøj færdigt, og maa Du troe for 
vist, at det første hun faar afgjort for mig, vil jeg lade en af

mine egne Vogne age hende til Dig, saa hun vist skal komme til
Dig det allerførste mig muligt er".<footnote>Skrivelse fra Fru 
Mette Rosenkrans til Birgitte Christoffer Gøyes, dat. Kbhvn, 
d. 17 Marts 1571. Adelsbreve. Fasc. 53. R. A. </footnote>

I dette Brev fra Mette Rosenkrans til Birgitte Bølle faar man kun 
en Anelse om den ventendes Utaalmodighed. Men denne giver sig et 
meget uforbeholdent Udtryk i et Brev som dette fra Anna Brade:

"Allerkjæreste Søster! Som Du skriver om den Valke-Kvinde, da er 
mit Bud for længe siden igen kommen. Han talede med hende, hun var 
hos Ane Erik Hardenbergs, og der skulde hun være i otte Dage, og 
saa skulde hun til Ane Christoffer Gyldenstjernes og gjøre Valke 
for hendes Datter; saa hun svarede, at hun kunde for ingen Del 
komme til mig før Set. Hansdag, dersom jeg kunde tøve saa længe, 
da vilde hun gjerne komme til mig. Om dit Bud kunde faae bedre Svar, 
det veed jeg ikke. <sp>Gud for sin kjære Søns Skyld unde mig Lykke til, 
at jeg kunde faae hende</sp>! ellers blive de lilla Sætter(?) fordærvede, 
jeg skal lade gjøre til hende. Jeg kan troe, jeg faaer at bie en 
Stund ogsaa efter disse fjorten Dage. Gud give, hun vilde endda 
komme!"<footnote>Fru Ane Brade til Fru Birgitte Christoffer Gøyes, 
dat. Eskildstrup d. 28. Maj 1574. Adelsbreve. Fasc. 10 Brade. 
Rigsarkivet. </footnote>

Ved Aarhundredets Slutning afskaffedes i Samfundets højeste Krese 
atter Huen, og Haaret, der nu fik Lov til helt at ses, opsattes 
gerne i høje, Bagværk-lignende Former (Fig. 99 og 113). Som det 
var at forudse, vakte denne Mode Forargelse, ikke mindst, da den 
ledsagedes af stærkt blottet Barm. Det er imidlertid et Bevis for 
Modens Magt, at ikke de spottende Betegnelser for denne Dragt, 
men det matte Gensvar herpaa er gaaet over til at betegne noget 
letfærdigt. I Frankrig vidste man intet andet at udsætte paa dem, der 
forargede sig over den nye Mode, end at de selv gik med graa Støvler. 
Det dertil sigtende Navn "Grisette" har holdt sig indtil Nutiden.

*

<h1>10</h1>

Vi har hidtil væsentlig dvælet ved Klædedragtens vekslende Snit 
i det 16de Aarhundrede. Den hele til Grund liggende Bevægelse 
forstaas imidlertid først ret, naar vi tillige betragter den 
mærkelige Udvikling, som samtidig gjorde sig gældende paa 
<sp>Stoffets</sp> Omraade. Her, hvor det ikke alene kom an paa Smag, 
kunde Tidens Trang til det nye, rige og prægtige ganske

ledes skaffe sig Luft. Renæssancens Virkninger paa dette Omraade 
viser sig derfor ogsaa i saa stærke Overdrivelser, at Nordens 
Historie hverken før eller efter kan opvise Magen.

<img>
Fig. 164. En "Vandsnider" (Klædehandler).
(Efer Jost Amman 1568.)

Hvad der mindre falder i Øjnene, men dog maaske tydeligst udtrykker 
Strømningens Kraft, er den store Forandring, der foregik med den 
nordiske Bondedragt. Tidligere havde denne været forfærdiget af 
hjemmelavede Stoffer, fremfor alt af <sp>Vadmel</sp>. I det 16de Aarhundrede
forandredes dette Forhold, og udenlandsk <sp>Klæde</sp> (Fig. 164) blev meget 
almindeligt Beklædningsstof. Allerede 1546 kunde Gustav Vasa klage 
over, at de svenske Bønder ikke vilde slide andet end engelsk og
hollandsk Klæde.<footnote>E. Ekholm: Den Swenska Fatburen. 
Femte Öpningen. Sthlm. 1769. S. 52—53. </footnote> Indførslen af Klæde 
steg i Stockholm i Løbet af 33 Aar (l536-69) fra 1362 Stykker til 4816 Stykker, 
altsaa til det firdobbelte, i Gefle i Løbet af tolv Aar fra 125 til 
1301 Stykker, altsaa til det tidobbelte.<footnote>Hans Forssell: 
Sveriges inre Historia II. Sthlm. 1875. Tabel I a-c. </footnote> Et ganske 
lignende Omslag lader sig iagttage i Danmark. I et af Tidens 
Skuespil udtrykker en Bonde sin Foragt for det hjemmelavede Uldtøj 
saaledes:

<tab> Min fattige Hustru, jeg mig fik,
<tab> Baade <sp>ulden</sp> og nøgen hun for mig gik.

Medens derimod Velstand betegnes saaledes:

<tab> Min Broder nu store Heste rider,
<tab> Hans Kone "Leidsk" [*c: Klæde fra Leiden] og "Engelsk" slider.
<footnote>Danske Samlinger I 268 og 269. </footnote>

Paalidelige Oplysninger fra Ribe-Egnen fra Aarhundredets Slutning viser 
os, at Forandringen her var tilendebragt, saa at fremmed, især engelsk, 
Klæde nu var Landbefolkningens Hovedbeklædningsstof.<footnote>
Samlinger til jysk Historie og Topografi III 182—83. </footnote>


Som bekendt har i intet af de tre nordiske Lande Bønderne senere 
været i Stand til at vedligeholde denne Overdaad. Tidernes Ugunst 
har nødt dem til at vende tilbage til det gammeldags Vadmel.
Selv i Slutningen af det 19de Aarhundrede var Tilstanden endnu
næppe naaet op i Linje med Forholdene i det 16de Aarhundrede.

Det var en Selvfølge, at <sp>Købstad</sp>-Almuen ikke gav Bønderne noget 
efter. Ved festlige Lejligheder forslog her ikke engang Klæde.
Man faar et mærkeligt Indblik i, hvad ogsaa her de følgende Tider 
har haft at slaa af paa, naar man læser en Bestemmelse som denne: 
Ingen Tjenestepige skal efter denne Dag bære Fløjls Slag, Maars- 
og Hermelins-Slag, Fløjls Tøfler, Guldlad eller Perler, hvilket
er imod Kongl. Majestæts Reces, alt under en Bøde af 3 Daler, 
hvilket straks er at udgive og pante hende af, saa tidt hun det
bruger.<footnote>I Teksten staar ikke "Slag" alene, men "Dolslag", 
maaske en Art "Modest"  Nye danske Magazin II 274. </footnote>

<img>
Fig. 165. En Skræder.
(Efter Jost Amman 1568.)

Det var naturligvis <sp>Adelen</sp> og den højere <sp>Borgerstand</sp>, hvorfra
Eksemplet udgik. Lysten til kostbare, straalende Stoffer kendte 
her ingen Grænser. Indførslen af Silkevarer steg for Stockholms 
Vedkommende under Gustav Vasas Regering fra det beskedne Tal 98 
Stykker i Aaret 1536 til den storartede Sum af 1700 Stykker i 
Aaret 1559.<footnote>Hans Forssel: Sveriges inre Historia II. 
Tabel I a.</footnote> Det var aldeles fabelagtige Masser, 
som en enkelt kunde bruge af <sp>Fløjl</sp>, <sp>Silke</sp>, Klæde og andre 
Beklædningsstoffer. Gustav Vasas tredje Dronning, Catharina 
Stenbock, og de fem kongelige Døtre fik saaledes i det ene Aar 
1559 udleveret til deres eget Brug: 68 Alen Gyldendug, 115 Alen 
hvidt Sølvmor (Sølver-Bliant), 60 Alen Gyldenatlask, 555 Alen 
Fløjl, 208 Alen Damask og over 1200 Alen

<img>
Fig. 166. Niels Sture (død 1657.)
(Maleri af Elbfos. Gripsholm.)

"Skellert". Hertil kom en hel Del Silke-Atlask, almindeligt Atlask og
Taft, for hvilke Tallene ikke er anførte. De to unge Prinser, Magnus
og Carl, der den Gang var sytten og ni Aar gamle, brugte i det samme 
Aar til deres Klædedragt: 134 Alen Fløjl, 16 Alen Silke-Atlask, 38 
Alen Damask, 13 Alen Fløjls "Passement", 207 Alen "Skellert", 14 Alen 
Taft og 5 Stykker (150 Alen?) "Sindal".<footnote>Vtgifft på Konung. 
Mattz Sidentyg 1559, i Samlingen: Räkenskaper rörande Guld, Silfver, 
Perlor o. s. v. 1552—73. S. R. A. </footnote>

Hvad der fremfor alt vakte Begejstring var de guld- og sølvindvævede 
Stoffer (Fig. 33, 37, 65, 72, 82, 83, 90, 95 og 166),


<sp>Gyldenstykke</sp> og "<sp>Bliant</sp>" eller: Fløjl, Atlask, Silke paa "Guldbund
og Sølvbund", som det i Danmark gerne kaldtes. Erik den Fjortende 
holdt til sit eget Brug ikke mindre end syv Guldvævere paa Stockholm 
Slot.<footnote>Räntekammar-böcker 1564 og 1565. Hans Joenszons Utgift. 
S. K. A. </footnote> Ellers tilvirkedes disse Stoffer mest i Italien, 
og gennem tre store Handelshuse i Tyskland, et i Leipzig og to i
Nürnberg,<footnote>Raumer: Hist. Taschenbuch VI 235-46. </footnote> 
førtes de videre til Norden. I Aaret 1555 var
der ikke mindre end fem Kræmmere i København, der handlede med
Gyldenstykke og "Bliant".<footnote>Pontoppidan: Origines Hafnienses. 
S. 355. </footnote> Stundom gjorde man de øvre 
Traade ikke af forskelligartet Farve, men hvide eller gule som 
Underlaget selv, undertiden ogsaa ligefrem af Guld eller Sølv, saa 
at det hele blev en Art Metalvæv. Den danske Prinsesse Anna fik 
saaledes til sit Udstyr 1548 blandt andet en hvid Bliants Kjole, 
en gylden Bliants og en gylden Kjole, Guld paa Guld.<footnote>
Pergamentsbreve. Sachsen no. 9. R. A. </footnote>

Det var klart, at Saadanne Stoffer maatte være i høj Grad kostbare. 
60 Kroner for Alen var langt fra noget usædvanligt. Gustav Vasas 
ene Datter fik f. Eks. ved sit Udstyr 1562 ikke mindre end 160 Alen 
gylden Atlask og 24 Alen gylden Damask til 60 Kroner Alen.<footnote>
Partzler som Phalsgreffinnen bekommitt till sitth brollop Anno 62. S. R. A. </footnote>
Men ogsaa de simplere Stoffer, ensfarvet Klæde og Fløjl, kunde være 
dyre nok. Vi hører Tale om Fløjl til 12-16 Kroner Alen,<footnote>
Sammesteds og Sjællandske Tegnelser 27 Juni 1578. R. A. </footnote>
Klæde endog til 32 Kroner Alen.<footnote>25 Alen Klæde til Chr. IV's 
og hans Søskendes Klædninger à 8 Daler Alen, 11 Juli 1589. Danske 
Kongers Historie no. 73 dd. R. A. </footnote> Saadanne Priser vinder
i Forstaaelighed, naar man veed, at samtidig kostede en fed Okse kun 
36 Kroner.<footnote>Rentemester-Regnskab 1590—91. Et Par Stald-Øxne = 
18 Daler. R. A. </footnote> Selv langt ned i Borgerstanden skyede man ikke
at betale Klæde med Priser, der nu vilde forekomme urimeligt høje. 
Anders Sørensen Vedels Hustru skriver saaledes om en af sine Sønner, 
der var kommen i Sorø Skole: "Lad ham med det første faa en god, 
engelsk Klædning til en fem [Species-]Daler Alen, den kan han ogsaa 
bruge i Vinter".<footnote>Danske Magazin, 3die Række I 46. </footnote>

<sp>Farverne</sp> paa disse Stoffer var, som vi alt veed, saa iøjnefaldende 
som muligt. Det var Tidens Smag at gøre Dragten stærkt spraglet ved 
at lade skrigende Farver mødes. De gennemskaarne Klæder gav rig 
Lejlighed hertil, de mange forskellige Lag i Kvindedragten ikke mindre. Skarlagenrød, brandgul, papegøjegrøn, leverfarvet, himmelblaa og 
askegraa var især yndede. Betegnelser for Farver, som Nutiden vilde 
have ondt ved at forstaa, forekommer ofte: Neglikefarvet, hvid 
neglikefarvet, tintebrunt, fiolbrunt, gul livfarvet, livfarvet 
carmoissin, rødt i blaat, papegøjegrønt i brandgult o. s. v. Skaf 
mig noget "ret smukt, <sp>sælsomt</sp> Klæde, saa meget som til femten 
Herremænd, og fem

Alen Fløjl til hver", skrev Frederik den Anden en Gang til
Christoffer Valkendorf<footnote>Sjællandske Tegnelser 
22 April 1581. R. A.</footnote>, da Opfindelsesevnen svigtede ham.

At det ikke blot var ved Hoffet, at disse mange Farver trivedes,
men helt ned i Samfundets lavere Lag, kan ses af mangehaande
Klædefortegnelser. I et af Tidens Skuespil udbryder en
Borgerdatter ved Tanken om sin Ungdomstid:

<tab> Jeg var saa hovmodig i de Dage,
<tab> At jeg vidste aldrig, hvad jeg vilde drage:
<tab> Brunt og blaat og dystergrønt,
<tab> Høj Fiolfarve, det var ret skønt;
<tab> Brandgult og saa lavendelblaat,
<tab> Leverfarvet og askefarvet graat,
<tab> Sligt havde jeg nok, det var min Dragt<footnote>Danske Samlinger I, 274.</footnote>.

En egen Maade at gøre den enkelte Farve levende paa var ved
at trykke Mønster deri. Saa godt som alle skulde have deres Fløjl
"trykt i Blommer". Om det saa var Bræmmerne paa
Præstekjolerne, saa var de hyppigt saaledes mønstrede. Det synes, som
om denne Paatrykning undertiden er bleven foretaget her i
Landet, medens Stofferne selv alle forskreves fra Udlandet. Selv om
noget askefarvet, graat Atlask, der var købt til Christian den Fjerde,
hedder det, at det blev "trykt i adskillige Slags Blommer til
Prinsens Behov"<footnote>Rentemester-Regnskab 1589—90. R. A. </footnote>. 
Blandt Gustav Vasas Beklædningssager paa
Stockholm Slot omtales to Stykker Kobber, som man plejer at trykke
Fløjl med<footnote>Historiska Handlingar II. Sthlm. 1862. S. 25. </footnote>.

En overvejende Part af disse Dragter var forede med <sp>Skind</sp>.
Dette var en gammel Skik og stemmede med Datidens
Opvarm-ningsforhold. Ogsaa heri foregik der imidlertid i Aarhundredets
Løb en Forandring. Hvad der tidligere havde været brugt alene
ved Vintertid mod Kulden, blev lidt efter lidt en nødvendig Pragt,
der anvendtes Sommer som Vinter.

Almuen nøjedes i Reglen med en lammeskindsforet Kappe og
Hue; men hos de højere Stænder steg Kuldskærheden i en
mærkelig Grad. Gustav Vasa havde ikke blot skindforede Kapper,
Kjortler, Trøjer, Vamse, Huer og Vanter, men selv Benklæder
(Overtøj), ja Uldenskjorte og Brystduge forede med Skind
<footnote>Historiska Handlingar II.  Sthlm. 1862. S. 5—25. </footnote>.
Peder Oxe havde baade skindforet Brystdug, Slobrok og Nathue
<footnote>Danske Samlinger, 2den Række VI 176—77. </footnote>.
Om et Par Brystduge, forede med Strudsedun, som Kurfyrst
August fik sig, skrev hans Hustru, den danske Prinsesse Anna:
<img>
Fig. 167. En Bundtmager.
(Efter Olaus Magnus 1555.)

"Hans Kærlighed synes godt om dem og bærer dem gerne ned
om Maven for Fordøjelsens Skyld"<footnote>K. v. Weber: Anna, 
Churfürstin zu Sachsen. S. 179—80. </footnote>. Kvinder bar ikke blot
Skindfoer under Kappen og Kjolen, men selv under Skørtet, Indertrøjen,
ja under det indre Livstykke. Mette Rosenkrans havde to
saadanne forede med Skind, det ene fløjlsbetrukket
<footnote>Danske Samlinger, 2den Række VI. S. 177. </footnote>.

I Aarhundredets sidste Halvdel hørte en skindforet Kappe med til
festlig Sommerbeklædning. Ved Prinsesse Elisabeths Bryllup, ved Frederik
den Andens Rejse til Holsten 1561, ved Christian den Fjerdes Kroning,
lutter Begivenheder, der foregik i den varmeste Sommertid, fik
Adelsfølget Befaling til at møde klædt i Pelsværk
<footnote>Danske Magazin V 3. -— Tegnelser over alle Lande, 
17 April 1561. R. A. -— Sjællandske Tegnelser 27 Februar og 
2 Maj 1596. R. A.</footnote> (Fig. 169).

Det Skind, der anvendtes, var af meget forskellig Art. I daglige Dragter
var det sjældent andet end Kaninskind, Hare-, 

<img>
Fig. 168. En Bundtmager.
(Efter Jost Amman 1568.)

Katte- og Egernskind, hvilket sidste gik under Navnet "Graaværk".
De tre smaa Søstre, Karine, Else og Dorthe Gyldenstjerne, gik
saaledes alle med Kattefoer i deres Vinterkjoler og Skørter. Den
22de November 1564 fik Dorthe et Kattefoer, der havde siddet
under hendes afdøde Moders Kjole, og desuden en "Mantel"
Kattefoer til at fore sig en Vinterkjole med. Aaret efter paa samme Dag
fik hun Graaværk til et Skørt, som Bundtmageren lavede for hende, og desuden
Graaværk til selv at fore sig en sort, engelsk Trøje 
<footnote>No. 1320 c. fol. N. K. S.</footnote>. For
Slesvigs Vedkommende forbød Hertug johan Adolf Aar 1601 Borgerkoner 
at have andet Foer i deres Kaaber end Kaninskind, Graaværk og i 
det højeste røde og hvide Ræveskind<footnote>Joh. Adolphs Ordnung 
von Kleidung, Hochzeitung etc. 1601. Schleswig 1605. B. </footnote>.

<img>
Fig. 169. Peder Bille til Valden (død 1586).
(Maleri i Bosjø Kloster.)

Hos de højest stillede og til Fest var det finere Skind,
der anvendtes, især af Maar (Fig.l70), Odder, Sobel (Fig.
171) og Hermelin. Disse brugtes ofte blot til Kantning.
Saaledes fik f. Eks. den lille Else Gyldenstjerne i Aaret 1566,
samtidig med at hun fik Kattefoer i sit Skørt, en Kaabe
og en Trøje kantet med Maar og to Trøjer endogsaa kantede
med Hermelin<footnote>Nr. 1320 c. fol. N. K. S. </footnote>. 
Maars- og Hermelins-Bræmmer omtales
overhovedet hyppigt. Hvor der skulde være fuldt Foer heraf, gik en
stor Mængde Skind med. Under en Fløjls-Kjole, der tilhørte
den danske Enkedronning Dorothea, sad saaledes 77 Sobelskind,
under en anden 55, under en Kappe 75 Maarskind<footnote>
Glückborgske Arkiv, Pakke I b. R. A. </footnote>. Yndet Foer
under Mandsklæder var foruden Maar især Ulve-, Losse- og sorte
eller hvide Ræveskind (Fig. 172). Peder Oxe havde fem
Losse-skinds- og to Ulveskinds-Kjortler<footnote>
Danske Samlinger, 2den Række VI 174—77.</footnote>, 
den lille Christian den Fjerde

og hans Broder Ulrik fik Aar 1590 hver en Kjortel med
Ulveskind, to Aar efter nye af samme Art<footnote>Rentemester-Regnskab 
1590—91 og 92—93. R. A. </footnote>. Sort Ræveskind betaltes
stundom seksten Gange saa højt som almindeligt rødt<footnote>
Hans Forssel: Sveriges inre Historia II 24. Note 5. </footnote>.

<img>
Fig. 170. Jagt paa Maar.
(Efter Olaus Magnus 1555.)

<img>
Fig. 171. En Sobel.

Lysten til at bære kostbare Skind som Foer var ligesaa udbredt
i Udlandet som i Norden. Grev Henrik af Schwarzburg skrev
ikke uden Grund fra Bryssel: "Man gaar her saa pragtfuldt klædt,
at jeg skammer mig over at bære mit bare Fløjl; send mig snarest
noget kostbart Pelsværk"<footnote>Raumer: Hist. Taschenbuch VI 
235—46. </footnote>. Disse Forhold drev Priserne paa 


Skindvarer til Vejrs ogsaa i Norden, hvorfra de hentedes. Fra
Stockholm udførtes Aar 1569 ikke mindre end 138,000
Egern-og Hareskind, fra Viborg i Finland Aar 1558: 286,000, og i samme
Aar 18,000 Hermelin-, Odder- og Maarskind<footnote>Hans Forssel: 
Sveriges inre Historia II. Tabel II a og b. </footnote>. Det var derfor
selv i Norden meget dyrt at følge sin Lyst. Et Losseskind kunde
koste indtil 36 Kroner<footnote>Samme Skrift II 24. Note 5. </footnote>, 
et udsøgt Ulveskind 24 Kroner<footnote>Fire Ulveskind à 5 Daler Stykket. 
-- Otte dito à 6 Daler til Chr. IV og Hertug Ulrik samt deres Drenge. 
Rentemester-Regnskab 1590 og 1592. R. A. </footnote>, et
Maarskind 4 Kroner<footnote>Hans Forssel: Sveriges inre Historia. 
II 24. Note 5. </footnote>. Og hvad hjalp det, at en Maar var større
end en Hermelin, naar Moden bød kun at bruge Struberne til et
Foer, som det burde være.

<img>
Fig. 172. En Polar- eller Fjeldræv.
(Efter Brehm.)

Hvo, der kunde, fulgte imidlertid med. Man sparede maaske
lidt, hvor det gik an, som Enkedronning Dorothea, efter hvis
Død det kom op, at alle Bagstykkerne i hendes Sobelskinds
Kapper og Kjoler kun var forede med Sobelskind af meget
tarvelig Beskaffenhed<footnote>Glücksborgske Arkiv, 
Pakke Ib. R. A. </footnote>. Men selv med den største Behændighed
kunde man dog ikke undgaa at betale betydelige Summer. Det
samlede Foer i alle de Klædninger, som den svenske Prinsesse
Anna Aar 1563 fik til sit Udstyr, vurderedes til ikke mindre end
32,000Kroner<footnote>Loenbom: Uplysningar i Swenska Historien 
II. Sthlm. 1769. S. 21—22. </footnote>. Under Saadanne Forhold var det 
sikkert en meget velset Foræring, som de fire danske Gesandter modtog Aar
1562 ved Afskeden i Rusland: Hver en Gyldenstykkes Kjortel,
foret med Sobel, en stor Sølvskaal, to Tønder, pakkede med
Sobelskind og 4000 Graaværk<footnote>Resen: Frederich den Andens 
Krønike. S. 71. </footnote>.

I alt dette skete der et temmeligt brat Omslag, da i det følgende 

Aarhundrede de ny indførte Kakkelovnes Virkninger begyndte at
vise sig, og Moden at bære Skindfoer for Nordens Vedkommende
tabte sig i en mærkelig Grad. Den ældgamle Skik maatte vige
for nye Forhold, og en af Renæssancens smukkeste Prydelser
bortfaldt.

<img>
Fig. 173. Kristoffer Gøye til Gunderslevholm (d. 1584).
(Maleri paa Gaunø.)

*


Klædningernes Yderlag var kostbart, Foret ligesaa. Men dyrest
af alt var dog to Former for Anvendelse, som der hørte det 16de
Aarhundredes Tankegang til for fuldt at gennemføre.

Det havde tidligere været en indgroet Opfattelse, at et
Klædebons Godhed afhang af dets Varighed. Stadsstykker gik i Arv
fra Slægt til Slægt. I Modsætning til denne gammeldags
Tarvelighed og Soliditet begyndte der imidlertid i det 16de
Aarhundrede at gøre sig en hel ny Betragtningsmaade gældende, hvis
Virkninger ogsaa blev kendelige i Norden. Det ansaas nu for
<sp>upassende at optræde oftere i en og samme Dragt</sp>. Den
enkeltes Rigdom og Smag burde netop vise sig i en bestandig
Afveksling, der aldrig tillod Øjet at vænne sig til eller at genkende
det samme Klædningsstykke.

Hermed var der aabnet et bundløst Dyb for forøget Ødselhed.
Om end Trangen delvis kunde imødekommes ved Tilvirkning af
straalende, men mindre holdbare Tøjer, saa var det dog umuligt
ad denne Vej at faa Regningen til at stemme. Det, at være paa
Moden og at kunne bevæge sig ved Hove, blev nødvendigvis en
Kilde til uafbrudt igenkommende Udgifter.

I Udlandet antog hele denne Retning forbavsende Omfang. Om
den franske Prinsesse Elisabeth (Fig. 102), der blev gift med
Philip den Anden af Spanien, fortæller saaledes en samtidig
Beundrer<footnote>P. de Bourdeille de Brântome: Memoires. Les 
vies des dames illustres. Leyde 1722. p. 189. </footnote>, at 
hun ypperligt vidste at omgaa sin Mands Urimelighed.
Hans Forbud mod at skifte Mode holdt hun sig ganske vist
efterretteligt, men til Gengæld indførte hun at besætte hver Dragt paa
en ny Maade, og aldrig at bære samme Dragt, den være sig nok
saa kostbar, mere end een Gang. Ad denne Vej lykkedes det
hende at blive ham lige saa dyr, som om hun havde faaet Lov til
at veksle Snit. En venetiansk Gesandt, der Aar 1577 besøgte
Paris, beretter, at det ved Hoffet dér var Skik gentagne Gange
om Dagen at veksle Dragt, og at ingen Hofmand kunde optræde
passende uden at være forsynet med 25-30 forskellige
Stadsdragter<footnote>H. Weiss: Kostümkunde. Neuere Zeit. 
S. 564. -— Baudrillart: Histoire du luxe. III 438. </footnote>. 
Dronning Elisabeth af England, der trods al sin
Myndighed stadig appellerede til mandlig Beundring, efterlod 
sig ved sin Død ikke mindre end 3000 Dragter
<footnote>H. Weiss: Kostümkunde. Neuere Zeit. S. 568. </footnote>.

I Norden træffer vi tydelige Spor af, at den samme Lyst til
Afveksling var ved at trænge igennem hos de højere Stænder.
Allerede Frederik den Første maatte udstede Forbud imod, at

Adelsmænd enten anskaffede sig selv eller udstyrede deres Døtre med
mere end seks Silkedragter<footnote>Danske Magazin V 76. </footnote>. 
De enkelte Fortegnelser over
Klæde-Beholdninger, som vi endnu kan undersøge, viser os ofte en
paafaldende rig Forsyning. Peder Oxe synes saaledes at have ejet
34 Kjortler<footnote>Nemlig 2 Gange 17. Danske Samlinger, 2den 
Række VI 174. </footnote>. I Gustav Vasas Klædekammer paa Stockholm Slot
fandtes i Aaret 1548 ikke mindre end 30 Trøjer, 52
Hovedbeklædninger og 51 Par Hoser<footnote>Historiska Handlingar II. 
Sthlm. 1862. S. 5—25. </footnote>.

Et ganske eget Udtryk skaffede denne Trang til Afveksling sig
i de bestandig <sp>skiftende Hoffarver</sp>. Under Christian den
Tredje og Frederik den Anden synes Hofsindernes Dragt, der
bestemtes af Kongen og svarede til en senere Tids Uniformer,
sjælden to Aar i Træk at have været ens. Aar 1538 var den
saaledes gule Kjortler og gule Hatte, Aar 1540 en anden Farve
Kjortler, graa Hatte samt Pikkelhuer under Hattene. Aar 1543
skulde Kjortlerne atter være gule, men med hvide, brune og
røde Streger paa Bryst og Arm, og i det ene Ærme et grønt
Stykke Tøj, kantet med hvidt og med de samme Streger i.
Hoserne og Trøjerne maatte denne Gang være efter eget Valg, men
en sort Fløjls Pelsrok over det hele, samt gule Hætter og en gul
Hat over disse igen. Aar 1548 var Kjortlerne sorte, Kappen og
Hoserne graa. Det følgende Aar blev Kjortlerne leverfarvede og
Hoserne af hvidt Klæde. Ved Frederik den Andens Tronbestigelse 
1559 bestemtes først violbrun Farve til Kjortlerne, men
denne Farve afbestiltes atter, og de blev sorte, Hoserne gule.
Aar 1561 båres askefarvede Kjortler med kronet F paa den ene
Arm, askefarvede Pelsrokker bræmmede med sort Fløjl, sorte
Hatte og Hoser. Aaret efter skulde Hoserne være røde, o. s. v.,
o. s. v.<footnote>Danske Magazin V 2—12, og 4de Række II 77 og 175. 
-- Tegnelser over alle Lande, 18 Marts 1559 og 17 April 1561. R. A. 
(smlgn. Vedel Simonsen: Familie-Efterr. om de danske Ruder II 47). 
— Danske Samlinger. Klædedragt, no. 377: Aar 1543, 1 og 20 Marts 
1559. 16 April 1561 og 8 April 1562. R. A. -— Sjællandske Tegnelser 
12 Mai 1572, 18 Marts 1573, 10 Oktober 1579, 22 April 1581. R. A.</footnote>.

En saadan bestandig Vekslen maatte naturligvis være meget
kostbar, ligesom den ogsaa var højst ubekvem for de
paagældende. Hvert Foraar gaves gerne Parolen for Sommerens
Hofdragt, og ridende Bud afsendtes da med skriftlig Besked og
vedlagt Tegning til de paa Landet boende Hofmænd. Vi har endnu
ikke faa af disse Breve med Mønstertegninger. Fig. 30 viser os
den Tegning, der omsendtes Aar 1543.

Medens hele denne Skik med de mange forskellige
Klædedragter var en udenlandsk Plante, der kun delvis slog Rod i
Norden, var der en anden sydlig Mode, der straks blev hilst med

Jubel heroppe og senere netop her udvikledes til en
overordentlig Højde. Det var den Skik, at <sp>besætte Klædebonnet med
ædle Stene og Metaller</sp>.

Selvfølgelig var Lysten til at bære Smykker gammel i Norden.
Men her som andetsteds havde den hidtil været holdt indenfor
visse Grænser. Metalrigdommen var ikke stor, ædle Stene en
Sjældenhed, og Brugen af Rustninger havde givet Trangen til
Smykker en naturlig Retning mod Vaabenprydelser. Saa kom
det store Omslag, da det nyopdagede Amerika og den direkte
Forbindelse med Indien bragte Sølv og Guld, Perler og
Ædelstene i Masser til Evropa. Samtidig medførte Brugen af
Krudtvaaben en skarpere Sondring mellem Vaaben og Smykker.
Rustningerne veg og gav Plads for det blotte Klædebon, der
trængte til Metalglans. Da saa tilmed den lange Kappe afløstes
af den korte Klædning, aabnedes en hel ny Skueplads for
Smykker og Besætning. 

<img>
Fig. 174. En ung, tysk Adelsmand i
Begyndelsen af det 16de Aarhundrede.
(Efter Lucas Cranach den ældre. 1472—1553.)

Som saa ofte ved slige Lejligheder 
ledsagedes hine store Omvæltninger af en lille
Opfindelse, der gav dem forøget Betydning. Brugen af Diamanter havde
hidtil kun været ringe i Evropa, da man ikke forstod sig paa at
slibe dem. Saa fandt i Aaret 1476 en Guldsmed i Brügge paa at
gnide to Diamanter imod hinanden saa længe, indtil der fremkom
en glat Flade. Det stærke Straaleskær slog ham, og hurtigt
uddannedes den Kunst: ved Slibning med Diamantstøv at tildanne
den døde Overflade til et Væld af Straalebrydninger
<footnote>Paul Lacroix et Ferdinand Seré: Le moyen âge et 
la renaissance. Tome III (Modes et costumes) fol. XV.</footnote>.

I Forening nærede alle disse Betingelser hin umættelige Lyst
til Anbringelse af ædle Stene og Metaller, der blev et Særkende
for Renæssancen. I de sydlige Lande, især i Italien, fremgik heraf
den mærkeligste Samvirken mellem Kunst og Haandværk.
Næsten enhver af Renæssancens berømte Mestre har stundom


virket som Guldsmed og herved bidraget sit til at iklæde Tidens
Smag ædlere Former. Selv i Norden gjorde denne Trang sig
gældende. I flere nordiske Byer, f. Eks. Odense, København og
Stockholm, uddannedes lidt efter lidt en Stab af dygtige
Guldsmede, der efter Evne hævede deres Haandværk til virkelig
Kunst. Men hos Folkets Flertal holdt naturligvis den hele
Tilbøjelighed sig indenfor en Forestillingskres, hvor det 
skønne og vægtige faldt umiddelbart sammen.

Bevægelsen lader sig for Nordens Vedkommende føre tilbage til en
bestemt Lejlighed, da det første Stød gaves. I Aaret 1501 holdt Kong
Hans's Datter Elisabeth Bryllup med Markgreven af Brandenburg.
Ved Festlighederne i Steinthal i denne Anledning saa de danske
Adelsmænd, at blandt de tyske Gæster bar ikke blot Fyrster,
Grever og Riddere Halskæde, men selv almindelige 
Adelsmænd (Fig. 174) ligesaa eller dog mindst en Snor om
Halsen med et Par vedhæftede Ringe. Dette maatte naturligvis
efterlignes, og Skikken førtes med hjem til Danmark<footnote>
A. Huitfeld: Danmarks Riges Krønike. 4to. VI 160. </footnote>, hvor den
i faa Aar udvikledes til en forbavsende Højde. Snart bar alle
Adelsmænd ikke en Snor med Ringe<footnote>Denne Skik synes 
hurtigt at have tabt sig i Danmark. Paa et Portræt af 
Dronning Elisabeth af England, malet 1563, der findes 
paa Gripsholm, ses hun endnu med en Fingerring hængende 
i en Silkesnor om Halsen.</footnote>, men en virkelig 
<sp>Kæde</sp> fire, fem Gange om Halsen (Fig. 175). Det var en Selvfølge, 
at deres Hustruer og Døtre maatte have lignende. Og inden
Aarhundredet var omme, var det Skik, at ikke blot enhver, der stod
Brud, men alle velstaaende, borgerlige Kvinder til almindelig
Fest ligeledes bar gylden Halskæde. Aar 1560 bestemtes det 

<img>
Fig. 175. Hr. Lave Brahe til Krogholm (død 1567).
(Maleri i Domkirken i Lund.)

saaledes i Aalborg, at ingen Brud maatte bære mere end fire
Halskæder<footnote>Samlinger til jydsk Historie og Topografi 
II 155.</footnote>. Og Aar 1601 forordnedes det for Slesvigs
Vedkommende, at Borgerdøtre først maatte begynde at bære en
Guldkæde med deres fyldte 12te Aar, medens det tillodes deres Mødre
at bære to<footnote>Joh. Adolphs Ordnung von Kleidung etc. 1601. 
Schleswig 1605. B. 2. </footnote>.

Men der var jo egentlig slet ingen Grund til at indskrænke
Anbringelsen af Guldkæder alene til Halsen og Brystet. Her var
Pladsen dog  altid  forholdsvis snæver. Langt rigeligere varden
nedefter, hvad enten man saa vilde lade Kæderne hænge ned
ad Ærmerne eller som Kantning løbe   omkring   hele   Kjortlens
Nederdel.

Ogsaa dette gennemførtes. Ganske som om Halsen
begyndte man først med en Snor, saa gik man over til hele Kæder.
Guldsnorenes Tid varede i Norden omtrent til Aarhundredets
Midte<footnote>I Sverige florerede de under Gustav Vasa. 
Se f. Eks. Historiska Handlingar I 21 og 22. II 5—7. -- 
Endnu i Aaret 1576 nævnes i Danmark blandt den afdøde Kaptajn 
Klercks Klæder: en sort Fløjls Kappe omsyet med Guldborter, 
en sort Fløjls Kjortel omsat med Guldsnorer, en hvid Fløjls 
Klædning besat med Guldborter. Helsingørs Tingbog, 9 Marts 
1576. R. A. </footnote>. Saa gik man videre til Guldkæderne. 
I Danmark fik saaledes Prinsesse Anna Aar 1548 en hvid "Bliants" Kjole
bræmmet med Guldkæder<footnote>Pergamentsbreve. Sachsen 
no. 9. R. A. </footnote>, og Prinsesse Dorothea Aar 1561 en
violbrun, tavlet Fløjls Kjole, "med dobbelt Belægning Guld
omkring og gennemtrukken med Guldkæder"<footnote>
Pergamentsbreve. Brunsvig no. 5 c. R. A. </footnote>. Aar 1552 holdt
Gustav Vasa for tredje Gang Bryllup og ægtede den unge Catharina
Stenbock. I den Anledning havde Jost Guldsmed i tre Uger travlt
med at bearbejde en hel Del Dukater og Gylden, som Kongen
havde leveret ham. Resultatet blev en 32 Alen lang Guldkæde,
der skulde anbringes paa den "naadige Frues og Frøknernes
Gylden- og Sølvdugs-Kjortler"<footnote>Gwll leffredt Gulsmederne 
pro anno 1552, i Samlingen: Räkenskaper rør. Guld, Silfver, Perlor 
o. s. v. 1552-73. S. R. A.</footnote>. Den sidste Gang, vi i det 16de
Aarhundrede hører Tale om Guldkæder til Kjoler, var, da
Enkedronning Sophia af Danmark under Rigsraadets lydelige
Indsigelse sørgede for Udstyr til sine to Døtre. Hverken hun eller

<img>
Fig. 176. Jørgen Rosenkrans.
(Maleri af Tobias Gemperlin, paa Rosenholm.)

<img>
Fig. 177. Fru Helvig Hardenberg, Statholder Erik Rosenkrans's Hustru.
(Maleri paa Hvedholm.)

Danmark skulde have Skam af deres Dragt. Derfor fik ogsaa
Guldsmed Fuiren i Odense Befaling til at lave Kæden paa 60
Alens Længde<footnote>Rentemester-Regnskaber 1588—89. R. A. </footnote>.

Alle disse Guldkæder var dannede i meget forskellige 

Former. Der var "Ringkæder", "S-Kæder", med hvert enkelt Led
i Form af et "S", "Murkæder", "Panserkæder", "Tomkæder",
"Sletkæder"<footnote>De fleste af disse Arter omtales i Registret 
over Albrit Oxes efterladte Gods. Dokumenter til Klevenfelds 
Stamtavler (Oxe). R. A. </footnote> og hvad de alle hed (Fig. 175-178). Nemmest
slap man dog, naar man lavede Kæden ligefrem af Guldmønter,
hver enkelt Mønt blot gennemboret med et Hul paa hver Side.
Denne Art Kæder synes at have været meget almindelige<footnote>
Se f. Eks. Joh. Adolphs Ordnung von Kleidung etc. 1601. 
(Schleswig 1605.) B. 2. </footnote>; de
havde den Fordel, at Værdien angav sig selv. Fælles for alle
Arterne var, at de efter Nutids Begreber var overordentlig grove.
Allerede Birgitte Gøyes Portræt (Fig. 147) giver os et Indtryk
heraf. Endnu synligere er det paa en Mængde af Malerierne i
Gripsholms rige Samling. Leddene i Hertug Albrechts Kæde er
saa store som en almindelig To-Øre, i Claes Horns som en
Fem-Øre, Dronning Catharinas og Dronning Sophias Kæder ligner
Hunde-Lænker<footnote>Katalog öfver Porträtt-Samlingen på Gripsholm. 
(Sthlm. 1876) no. 1331, 925 og 427. </footnote> (Fig. 93 og 101).

Hvad der ikke lidet forøgede deres drabelige Udseende var
deres Længde. Man havde Halskæder paa 10-14 Alen. Paa
Johan Ranzaus Hustru gaar Kæden fem Gange om Hals og
Bryst<footnote>Danske Magazin IV 33. </footnote>, 
paa Birgitte Gøye (Fig. 147) mindst seks, paa
Hertuginde Christina af Holsten syv Gange<footnote>
Gripsholm. Katalog (af 1876) no. 1310. </footnote>. Vægten svarede hertil.
Henrik Rammel bar til Stads en Vægt af 92 Tyvekronestykker
om Halsen. Den fjortenaarige Christian den Fjerde en Vægt af
120, Christoffer Valkendorf endog af 190 Tyvekronestykker
<footnote>Henrik Rammels Kæde 300 Ungerske Gylden. Sjællandske 
Tegnelser 2 November 1589. R. A. -- Christian den Fjerdes 386 
Ungerske Gylden. Rentemester-Regnskab 1592. R. A. — Christoffer 
Valkendorfs 600 Ungerske Gylden. Sjællandske Tegnelser 12 Januar 
1585. R. A.  </footnote>.

Hermed var dog langt fra Halsens Tynger til Ende. I Reglen
endte Kæden i et forsvarligt "<sp>Klenodie</sp>", der hang foran p%a
Brystet. Men hertil kom desuden for alle velstaaende Kvinders
Vedkommende et særligt og meget solidt Halsbaand eller rettere
Halsbind af Guld, der ligeledes endte i et tungt Klenodie (se Fig.
90,92 og 147). Storfyrsten af Ruslands Pynt beskrives derfor
saaledes af Jacob Ulfeld: Om hans Hals hang et Guldsmykke med
adskillige Ædelstene, moksen paa den Maade som vore adelige
Kvinder i Danmark plejer at bruge<footnote>Resen: Frederich 
den Andens Krønicke. S. 419.</footnote>. Stundom, men sjældnere,
dannede dette Halsbaand et uhyre Lænkesmykke, der i lutter
svære Led strakte sig lige ned til Taaspidsen. Vi har
Enkedronning Dorothea afbildet med en saadan Kæmpeprydelse 
(Fig. 179).

Hørte et saadant Klenodie til Sjældenhederne, saa var det
derimod en Nødvendighed at have et <sp>Bælte</sp>, af Guld hos rigere, 

<img>
Fig. 178. Fru Karen Krabbe (død 1605), Falk Gøyes til Skjersø.
(Maleri paa Gaunø.)
<img>
Fig. 179. Enkedronning Dorothea af Danmark.
(Efter Afbildning i Pinakotheka Dano-Norvegica. St. Kgl. Bibliotek.)
af Sølv hos mindre bemidlede. Dette indskrænkedes nødigt til
blot Midjens Længde. Man skelnede mellem "Guldbælter" og
"lange Guldbælter", hvis Snip hang ned imod Foden. Mette
Rosenkrans (Fig. 180) var udstyret med begge Arter
<footnote>Danske Samlinger, 2den Række VI 171—72. </footnote>; Gustav
Vasas to Dronninger af Navnet Catharina er afbildede med
Guldsnippen ophæftet som et Sabelgehæng<footnote>
Gripsholm. Katalog (1876) no. 426 og 427. </footnote>; paa Claes
Horns Hustru gaar Guldbæltet omkring Livet lige ned til
Fødderne og ender i et "Klenodie"<footnote>Ligstenen i 
Upsala Domkirke. </footnote>. I Rostock forbødes
det Borgemestres og Raadmænds Hustruer at have
Guldbælter tungere end to Pund<footnote>Des Raths der 
Stads Rostock newe Kleiderordnung 1587. S. 13. </footnote>.

<img>
Fig. 180. Fru Mette Rosenkrans til Vallø (d. 1588),
Peder Oxes Hustru.
(Maleri paa Gaunø.)

*

Hals, Bryst, Liv og Nederdel omgærdede med gyldne
Kæder, kunde der tænkes noget mere fængslende!
Hovedet var og blev dog det Punkt, hvorfra Pragten bedst kunde
syne. Mændenes <sp>Hattebaand</sp> med "Klenodiet" og Kvindernes
<sp>Perlehuer</sp> spillede derfor med Rette en afgørende Rolle. Vi
har allerede omtalt Guldhattebaandene og deres
Diamantsmykkers Værdi. Perlehuerne gav dem intet efter. Hvad der her
yderligere forøgede Kostbarheden var den Skik, at man burde
besidde flere af dem. Fire, fem, seks Perlehuer var den staaende
Forsyning<footnote>Mette Rosenkrans havde fire Perlehuer, Sidsel Urne 
seks, den danske Prinsesse Anna fik otte med sig o. s. v.</footnote>. 
Det tarveligste Udstyr var paasyede Guldmønter.
Saadanne brugtes ogsaa af Mændene i deres Underhuer. Knud 


Rud mistede saaledes under Grevefejden "fire Møtser, som der
hang Guldstykker i«<footnote>Vedel Simonsen: Familieefterretninger 
om de gamle Ruder. I 100.</footnote>. Langt mere straalende var dog 
Perler, Ædelstene og Diamanter, anbragte paa Guldbund. Det funklede
og skar i Øjnene selv ved den mindste Vending af Hovedet. En
af de prægtigste Perlehuer fra den Tid er uden Tvivl den,
hvormed den danske Prinsesse Anna, gift med Kurfyrst August af 

<img>
Fig. 181. Anna, Prinsesse af Danmark, gift med Kurfyrst August af Sachsen.
(Efter Maleri paa Rosenborg. -- Den samme som yngre Fig. 90 og 111.)

Sachsen, findes fremstillet baade paa det ypperlige Portræt, der
nu bevares paa Rosenborg (Fig. 181), og paa et Medaillon-Portræt
fra en senere Tid, hvilket gemmes i Dresdens Museum (Fig.
182). I Forening giver begge disse to Billeder et godt Begreb om
dette rigt udstyrede Stykke. Guldladet er som oversaaet med
Perler og Ædelstene. -- Om al denne Herlighed bevarer endnu kun de
danske Bønderpigers Hue-Nakke en svag Erindring.

Paa Hænder og Fødder nær var nu alle Pladser optagne.
Ogsaa disse blev imidlertid inddragne. De Fløjls-Sko kunde
besættes med Perler. Og ved Hænderne havde man Valget imellem,
om man vilde beklæde dem med <sp>Fingerringe</sp> og <sp>Armbaand</sp>
eller dække det hele med <sp>Perlehandsker</sp>. I Aarhundredets
første Halvdel foretrak man den første Maade. Ingen Finger blev
forurettet, alle blev de besatte.

<tab> I hvo mig faar, han faar god Lykke,
<tab> Jeg har nok baade Klæder og Smykke.
<tab> Til hver min Finger har jeg en Ring,
<tab> Et skønt Sølvbælte og anden god Ting,

udbryder en ung Pige i et af Tidens Skuespil<footnote>Danske 
Samlinger I 209. -- Kvinde med Ringe paa alle Fingrene omtales 
bl. a. i E. C. Reichard: Matthäus und Veit Konrad Schwarz. 
Magdeburg 1786. S 18.</footnote>. Birgitte Gøye er
afbildet med Ring ogsaa paa Tommelfingeren (Fig. 147), Mette
Rosenkrans (Fig. 180) med en Ring endog paa Langfingerens
Mellemled. Sidsel Urne efterlod sig 24 Ringe. Af disse vejede de
to Forlovelsesringe, begge skænkede hende af Albert Oxe,
tilsammen to Pund og to og et halvt Lod<footnote>Inventarie-Liste 
over Albert Oxes efterladte Gods. Dokumenter til Klevenfelds
Stamtavler (Oxe). R. A.</footnote>.

Under saadanne Forhold kunde Handskerne kun spille en
liden Rolle. De var endnu i Reglen kun de gammeldags <sp>Vanter</sp>,
der kun brugtes, naar Kulden tvang dertil. Ved Fest mødte man
altid barhaandet. Saaledes stod Forholdene omtrent til 

<img>
Fig. 182. Kurfyrstinde Anna af Sachsen.
(Efter Medaillonportræt i Dresdens Museum.)
Aarhundredets Midte; da syntes der at ville indtræde en Forandring, idet
Fingerhandsker blev moderne. Perlestukne maatte de kunne
opveje en ringbesat Haand. En Tid syntes man at være i Tvivl, saa
fandt man paa en meget heldig Løsning. I Aarhundredets
Slutning mødte alle til Fest med bare Hænder som fordum, men
holdende et Par perlebesatte Handsker i venstre Haand (Fig. 60, 65
og 102).

Nu var alt fuldt besat. Selv den mest opmærksomme vilde ikke
kunne opdage et Ledemod, der ikke var guldbehængt. Tiden lod
sig dog ikke forknytte. Man kunde jo strø Perler og Guld ud
over den hele Person i Almindelighed. Trøstigt skred man til
Arbejdet. Perlestikkerne maatte anbringe Perleprydelser overalt
paa Klædebonnet. Erik den Fjortende, der i saa Henseende var
den mest umættelige, holdt ikke mindre end femten Perlestikkere
paa Stockholm Slot, der havde at arbejde for ham alene. En af
dem lønnedes med den anselige Sum af 800 Kroner om Aaret, de
andre fik det halve<footnote>Räntekammar-böcker 1564 og 1565. 
Hans Joenszons Utgift. S. K. A. </footnote>. Den svenske Prinsesse 
Anna fik til sit Udstyr en "Perlekjole" til 3,000 Kroner. Prinsesse 
Elisabeth fik en til 20,000 Kroner<footnote>Loenbom: Uplysningar i 
Swenska Historien II. Sthlm. 1769. S. 21—23. — Inventarium over 
Prinsesse Elisabeths Udstyr af 6 Juni 1581. Kongl. Hofvet no. 2 
S. R. A. </footnote>.

En fuldt saa yndet Mode som at <sp>perlebesætte Klædningen</sp>
var at anbringe de saakaldte "<sp>Guldstifter</sp>". Disse omtales i en
Mængde af Datidens Fortegnelser over velstaaendes
Klædedragter<footnote>Se f. Eks. Historiska Handlingar I 21 og 
II 5—8. -- Pergamentsbreve. Brunsvig no. 5 c. R. A. -— Kgl. Hofvet 
Nr. 2. Elisabeths Udstyr. S. R. A. -- Albrit Oxes Efterladenskaber 
Dokumenter til Klevenfelds Stamtavler (Oxe). R. A. o. s. v., o. s. v. 
</footnote>. De var en Slags Knapper, der lod sig anbringe efter Behag
paa Ærmer, Skuldre, Ryg og hvor man ellers lystede (Fig. 183).
De var enten blot af Guld eller med en Roset af Diamanter og
Ædelstene. To særlig yndede Former var gyldne Blomster, især
Roser og Liljer med Ædelstene i Midten, eller ogsaa en
Agernlignende Figur, der tog sig ud som Bagkroppen paa en Bi.
Malerisamlingen paa Gripsholm frembyder mange Eksempler paa begge.
Dronning Elisabeth af England findes blandt andre afbildet i en
Kjole, hvor Guldstifterne er anbragte i overordentlig Mængde.
Paa Afstand set ligner det en Sværm af Guldbier, der alle med
Velbehag borer sig ind i det tykke, røde Fløjl. Den danske
Prinsesse Dorothea fik paa sin violbrune Fløjls Kjole med
Guldkæderne om indsat 73 almindelige Guldstifter og desuden en hel Del
andre, hvori der var anbragt 30 Rubiner og 49 Safirer. Mette
Rosenkrans havde endogsaa Guldroser paa et Par af sine Strømper
<footnote>Pergaments-breve. Brunsvig no. 5 c. R. A. -- Danske Samlinger, 
2den Række VI 176. </footnote>.

Ved ingen Lejlighed var man saa rundhaandet med 

Anbringelsen af alle disse Guldprydelser, som naar en <sp>Brud skulde
pyntes</sp>. Det var en kvindelig Ærespost at være den, der "udredede"
Bruden. Hermed fulgte Forpligtelsen til at stille alt sit eget til fri
Raadighed og desuden skaffe til Laans fra Venner og Bekendte.
Der er en egen Bitterhed i en Skrivelse som denne fra Anna
Lykke til Birgitte Bølle: ... "Jeg har givet Eders Foged
en forseglet Æske, hvori ligger Eders fire Smykker og
salig Birgitte Trolles lille Rubinhalsbaand. Hendes Jomfru,
Birgitte Rosenkrans, var tilstede, da jeg modtog det, og hun talte
alle Leddene paa Halsbaandet; der var 25. Jeg har slet ikke
brugt noget af samme Smykker, thi jeg smykkede ikke
Jomfru Ingeborg Hartvigsdatter, <sp>som jeg havde lovet og
var tilbuden</sp>"<footnote>Anna Lykke til Birgitte Bølle 
9 Oktober 1574. Dokum. til Klevenfelds Stamtavler (Lykke). R. A. 
</footnote>. At være Brud i hine Dage var da en betydelig Kraftanstrengelse.
Forgæves søgte man at indskrænke Vægten ved at begrænse
Smykkernes Antal. I Ribe maatte en Brud kun bære tre
Halskæder, i Aalborg fire<footnote>Nye Danske Magazin II 274. 
-— Samlinger til jysk Historie og Topografi II 155. </footnote>. 
Hvor Smykkerne imidlertid vejede i pundevis, forslog sligt kun lidet. 
Det var langt fra uden Eksempel, at en Brud segnede under Byrden.

Men ogsaa i en anden Henseende tyngede disse Smykker. Det
var klart, at slig Overdaadighed maatte virke i høj Grad
ødelæggende. Ganske vist laante man sig frem, som vi har set. Det var
vel heller ikke altsammen Guld, hvad der glimrede. Med Rette
siger uden Tvivl en Kræmmer i et af Datidens Skuespil:

<img>
Fig. 183. Rigsraad Jørgen Marsvin til Dybæk (død 1581).
(Maleri paa Rosenholm.)


<tab> Finants kan jeg og bruge dertil
<tab> For Almues Folk, inaar jeg vil:
<tab> Spansk Messing for Guld jeg sælge kan,
<tab> Dermed bedrager jeg mangen en Mand;
<tab> Besynderlig Piger og unge Kvinder,
<tab> Der Saadanne Smykker have kær i Sinde,
<tab> Dem kan jeg sætte Briller paa,
<tab> At de vide aldrig, hvad de faa<footnote>Danske Samlinger I 200.</footnote>.

Men i de store Træk set var det dog en yderst betænkelig Rus,
der havde grebet hele Folket, og enhver, der havde klart Blik
herfor, maatte med Grund nære Frygt for Følgerne.

*

Det er af særlig Interesse at lægge Mærke til, hvorledes de,
der befandt sig midt i Bevægelsen, dømte om al denne
Overdaadighed. Alt imens de selv reves med af Strømmen, følte de
Trang til at opløfte en advarende Røst. Følgen blev en Række af
Formaninger og Forbud, der, magtesløse fra Fødslen af, kun
tjente til at afmærke Udviklingens Trin, men ikke formaaede at
standse den.

<sp>Formaningerne</sp> udgik især fra Gejstligheden. Ingen har her
kæmpet saa tappert imod, som Sjællands Biskop, Peder Palladius.
Han søgte at godtgøre, at alle de nye Moder var stridende imod
Guds Vilje, hvilket klarligt fremgik af, at de straks blev efterfulgt
af Landeplager. Fik man ikke den spanske Skab her i Landet, da
man indførte spanske Moder, og de frantsøsiske Pokker, da man
klædte sig paa fransk! "For tredive Aar siden kom Guds
Fortørnelse herind fra England", saa fulgte den "engelske Svedesyge"
efter, og nu for nogle Aar siden kom den "hede Syge af
Skotland" for lige Saadanne Sagers Skyld.

Lidt efter lidt vokser imidlertid Bevisførelsen Forfatteren selv
over Hovedet. Han gribes af Iver for at forklare alle Sygdommes
Oprindelse. "Den spedalske Syge, der synes at være vandret hid
fra Jødeland", den faldende Sot, den "Draabe eller Slag, som man
bliver rørt med og kaldes almindelig Popelsi" o. s. v. Fra alle
Verdens Hjørner manes Onderne frem, og den eneste følgerigtige
Slutning, som Peder Palladius dog undlader at drage, vilde være
den, at man helst burde opgive at gaa med Klæder, for at man
kunde faa det saa godt som "udi den gyldne Alder, der var før
Syndfloden«<footnote>En Formaning oc Atuarsel om den leppede 
oc forkludede Hosedieffuel. Kbhvn. 1556. Blad D 4—E. </footnote>.

Det er kun en mat Efterklang af samme Tankegang, naar
Rektor Niels Bredal en halv Snes Aar efter synger:

<tab> Siden Danske fik engelske Klæder at drage,
<tab> Monne de og engelske Svedesyge have.
<tab> Da frantsoske Klædebon kom her i Land,
<tab> Kom og frantsoske Pokker blandt Kvinde og Mand.
<tab> Desligeste med flere nye Klædebon og Sygdom at have,
<tab> Som er en Advarsel og timelig Plave
<footnote>Børne-Speigel fordansket af Niels Bredal. Kbhvn. 1568. S. 23. </footnote>.

Men i Begyndelsen af det næste Aarhundrede blev disse
Advarsler fra oven dog altfor tydelige. I Mørkhøj ved København
fødtes en Pige med en høj, bred Ophøjning bag i Nakken, "lidt
spidsagtig, i Mønster som hine virkede Huer eller med Staaltraad
oprejste Sørgehatte og andre Saadanne forargelige Huer, som nu
af Kvindekønnet bruges"<footnote>Hans Nielson Sorgeligt Spectackel 
oc Vundertegn seet vdi Mockøye. Kbhvn. 1625. </footnote>.

Et Par Aar efter fødtes i Nakskov en Dreng, hvis tykke Ben
grangivelig "var at ligne ved de store, vide Bukser", medens
Fødderne "var ligesom de Støvler med de store opsmøjede
Kraver"<footnote>Vndelig oc ofuer-naturlig Fødsel seet i Nagskou 
i Laaland 1628. Kbhvn. 1629. </footnote>. Det var for meget. 
Præsten i Gladsaxe slog til Lyd og
udgav en Beskrivelse af "det sørgelige Spektakel og Vundertegn i
Mørkhøj". Den tykke Dreng i Nakskov blev aftegnet og
beskreven. Bevægelsen voksede. Sagen kom for i Rigsraadet, det afgav
sin Betænkning, og sluttelig skrev Christian den Fjerde til det
teologiske Fakultet: "Vider, at eftersom aldeles ingen Tvivl er
om, at Gud den Almægtigste jo højligen fortørnes af den store
Hoffart, som Menneskene i denne Tid følge, særdeles med deres
Klædebon, toppede Luer og anden letfærdig Dragt, saa at endog
Gud i Himlen sin særdeles Mishag til saadant ved underlige
Fødsler og adskillige Tegn tidt og ofte giver tilkende. Thi bede
Vi Eder og naadigst ville, at I dette flittigen af Guds Ord
overveje og Os Eders Betænkende meddele, hvad deri gudeligen
kunde anordnes"<footnote>Molbech: Nordisk Tidsskrift III 420. 
-— Christian den Fjerdes Breve ved Molbech. I 457 Anm. -— 
Werlauff: Historiske Antegnelser til Ludv. Holbergs atten 
første Lystspil. Kbhvn. 1858. S. 203—4. </footnote>.

Klædedragtens Forbedring syntes nær, nu da den verdslige
Magt tog Gejstligheden paa Raad for at oprette det forsømte. I
Virkeligheden var dette dog kun en gensidig Falliterklæring.
Begge Magter havde vist sig ude af Stand til at bekæmpe Ondet.

Thi ved Siden af Gejstlighedens frugtesløse Formaninger var

Aarhundredet forud gaaet en lang Række af <sp>Regerings-Forbud</sp>, 
der ikke havde virket en Smule mere. Det 16de
Aarhundrede var Luksus-Lovenes Tid. Man begyndte i Frankrig, og alle
de øvrige Lande fulgte med. I Frankrig udstedtes alene i de en
og tredive Aar 1545—76 ikke mindre end otte vidtløftige Love
imod den stigende Overdaad i Klædedragt<footnote>Baudrillart: 
Histoire du luxe III (Paris 1880). 400.</footnote>. Selve deres Antal
viser deres Magtesløshed.

I Norden tog Frederik den Første alvorligt fat Aar 1528. For
at "afskaffe den Guds Fortørnelse over det hoffærdige
Klædebon" forbødes det Adelsmænd og deres Hustruer og Døtre at
have mere end tre Par Silkeklædninger hver. Ingen maatte mere
købe Bliant og Gyldenstykke; Perlekjortler skulde helt afskaffes
og ligesaa de brede Dame-Bonnetter. Hullet, hvorigennem hele
Forordningens Indhold skulde drysse ud, var imidlertid tydeligt
angivet i Forordningen selv. Den tillod nemlig at slide -- hvad
der alt var tilskaaret og perlestukket<footnote>Danske Magazin 
V 75—76.</footnote>. En Snes Aar efter, da
Virkningerne ret skulde vise sig, var ogsaa Forordningen i den Grad
ude af Kraft, at Alverden gik med Bonnetter, Perlekjortler
brugtes som tilforn, og Regeringen selv tillod alle "Kræmmere" i
København at handle med Bliant og Gyldenstykke<footnote>
Københavns Diplomatarium II 278. </footnote>.

Aar 1547 udstedtes der en ny kongelig Forordning. Denne
Gang lod man Gud være udenfor, men gav til Gengæld
Bestemmelserne et mere folkeligt Snit ved at meddele, at de var tagne
"efter den menige Adels Begær". Disse selvfornægtende Sjæle
havde bedt om, at det fremtidig maatte være dem og alle andre
forbudt at bære Gyldenstykke, Bliant, Sølvmor, Perler eller
Guld- og Sølvsnore paa Klæderne. Hvo, der gik med sligt, skulde
have Dragten forbrudt til nærmeste Hospital. Dog var det en
Selvfølge, at Kongen, Dronningen og deres Børn skulde være
undtagne. Ligeledes maatte Dronningens Jomfruer gaa med
Guld- og Sølvstykke, dog kun "den Stund de er i Gaarden og ikke
længere".

Til Løn for denne Opofrelse skulde Adelen saa have den
Nydelse, at det blev alle borgerlige forbudt at gaa med Fløjl,
Damask eller Silke. Alt sligt skulde straks afleveres til nærmeste
Hospital. Kun maatte de ugifte, unge Piger -- man mærke
"menige Adels" Galanteri -- bære en lille, koket "Fløjls-Bindike"
paa Hovedet<footnote>Kolderup Rosenvinge: Gamle danske Love 
IV 229—30.</footnote>.


Forordningen udkom. Hospitalerne blev ikke rigere,
Kræmmerne ikke fattigere. Den maatte udstedes paany Aar 1558
<footnote>Samme Skrift S. 271.</footnote>, med samme Resultat.

Men det blev bestandig værre. I Ribe drev Tjenestepiger det
til at gaa med Fløjl, Hermelin og Perler<footnote>Nye danske 
Magazin II 274.</footnote>. Og for Adelens
Vedkommende var snart Gyldenstykke og Perlekjoler kun Fattigdom
mod, hvad der nu forlangtes. Ædelstene paa Huen, Diamanter i
Halsbaand og Bælte, Guldkæder om Kjolen og juvelbesatte
Guldstifter strøet over hele Dragten! Det kunde umuligt gaa. Aar 1576
rettedes da en skarp Forordning mod alt dette Uvæsen. Alle disse
nye Unoder skulde være forbudte. Som sædvanligt skulde alt
sligt afleveres til nærmeste Hospital og enhver lade sig nøje med
Gyldenstykke og Bliant og et Par Ædelstene i Halssmykket<footnote>
Kallundborgske Reces af 21 November 1576.</footnote> --
rigtignok lutter forbudne Sager i Følge de sidst udstedte Love.

Nogen Tid efter tog man fat ogsaa i Sverige. To Forordninger
udstedtes, den første Aar 1585, den anden 1589. Genstanden var
den samme. Kun havde man her opstillet den nye Form for Bøde:
at skulle underholde en Landsknægt<footnote>Samlaren III, 
Sthlm. 1773. S. 346. -- Anmärkningar i Swenska Historien, 
samlade af et Sälskap. S. 211.</footnote>.

Virkningen af alle disse Love var i Norden som andetsteds
en og samme. Gentagelsernes Hyppighed viser det. Endnu i
Aaret 1618 fornyedes i Danmark Forbudet mod Brugen af
Gyldenstykke, Sølverstykke, Guld- og Sølvsnore og Guldstifter med
Ædelstene<footnote>Forordning af 1 Maj 1618.</footnote>. 
Det var derimod noget ganske uvant, at Regeringen
fire Aar efter virkelig gjorde sig den Ulejlighed at tilbagekalde
denne Forordning, efterdi Hs. Majestæt havde "forfaret, at
Guld- og Sølvsnore med bedre Fordel end Silkesnore kunde bruges"
<footnote>Forordning af 20 Maj 1622.</footnote>.

Spørger vi om Aarsagen til, at alle disse Regeringsforbud saa
ganske forfejlede deres Hensigt, saa laa denne allerede synlig i
Forordningerne selv. Det var aabenbart en aldeles forkert Maade
at angribe Ondet paa, i samme Aandedræt at fordømme al denne
Overdaad og saa alligevel opstille den som et Gode, der kun
tilkom de højeste Stænder. Enhver kunde paa Forhaand sige sig
selv, at man ved saadan Rangforordning kun føjede en ny
Tiltrækningskraft til de i Forvejen alt saa fristende Sager. Vilde man
ikke, som i Tyskland ved Pludderhoserne, gaa den modsatte Vej
og gøre dem til Embedsdragt for Bødlen, saa kunde man sætte
Straffen nok saa høj, true som i Frankrig 1561 med, at Skræderne
skulde piskes af Skarpretteren, og Kræmmerne have deres 
Betaling for de ulovlige Klæder forbrudt<footnote>Quicherat: Histoire 
du costume en France. S. 398. </footnote>. Alt sligt vilde, selv om
det virkelig kom til Udførelse, kun blive Modens Martyrium, der
gik forud for dens sikre Sejr.

Dette Forordningernes Fejlsyn var imidlertid selv netop et
Udslag af det samme, som de søgte at bekæmpe. Til Grund for
begge laa den <sp>fælles Begejstring for det glimrende, det
kostbare</sp>. Aldrig har noget Aarhundrede i den Grad troet paa
dettes Magt som det 16de Aarhundrede. Disse stærke Farver,
dette Gyldenskær over alt er et af Renæssancens
ejendommeligste Kendetegn. Dens Klædedragt var ikke et tilfældigt
Modetræf. Tidens inderste Trang kunde kun skaffe sig Luft i saadanne
Udtryk.

Det vil da forstaas, at det var een og samme fælles Drift, hvad
enten saa Erik den Fjortende satte Sveriges Indtægter overstyr
for at faa sig en ny, endnu skønnere Diamant, eller formaaende
Velyndere morede sig med at pynte en fattig Pige som Brud.
Og kun med denne Forudsætning bliver enkelte Ejendommeligheder 
ved Klædedragten i det 16de Aarhundrede os fuldt forklarlige.

Vi kan nemlig spore en Bevægelse paa Klædedragtens
Omraade, der tilsyneladende peger vidt ud over Tidens øvrige
Tankegang. Medens Standsforskellen iøvrigt var dybt indgroet i Tidens
Bevidsthed og i det 16de Aarhundrede vel snarere vandt end
tabte i Styrke, møder vi det Særsyn, at indenfor Klædedragtens
Enemærker gør sig den dristigste Fordring paa Frihed og Lighed
gældende. De fleste samtidige Forfattere er opmærksomme
herpaa. Saaledes hedder det hos en af dem<footnote>Rasmus 
Hanszen (Reravius): Hus-Taffle. Udgaven 1639. Blad C. 7. 
Skriftet oprindeligt trykt 1572. </footnote>:

<tab> Menneskene monne sig saa udsmykke
<tab> Med Silke, Fløjel og Gyldenstykke ....
<tab> Ikke alene Fyrster og Herrer,
<tab> Men og de, som fast ringere mon være,
<tab> At man ikke kan i denne Tid
<tab> Gøre nogen Forskel eller Underschied
<tab> Mellem en Hertug, Greve og Herremand,
<tab> Mellem Borger, Bonde og Embedsmand [*c: Haandværker].

Lignende Ytringer kommer ofte igen<footnote>C. Spangenberg: 
Den christelige Husstafel, fordansket af Jacob Henrickson 1561, 
paany prentet 1605. Blad F. 4: "Nu kan en Herre næppe saa højt 
klæde sig, at Undersaatter ville jo straks efter. Er der nogen 
til Hove, som har noget Nyt at føre .... der kan næppelig forløbe 
en Maaneds Tid, at vore  Stadsjunkere og vore Brudens Jens vil 
jo strax have det med. Saa gaaer det og til iblandt Kvindfolk, 
Borgersker og Bondekvinder, de ville og slet være Adel og Fruer 
lig. -— Jac. Albretsön: En kaart Vnderuisning om Børne-Tuct. 
Kbhvn. 1607. Blad M. 7. -— Dito: En kort Vnderuisning om Tienere. 
Kbhvn. 1610. S. 106 o. s. v.</footnote>. Især vakte det med
Rette Forbavselse at se, hvorledes Bønderne og Tyendet grebes
af Bevægelsen. Bønderkarle med Fjer i Hatten, Tjenestepiger 

smykkede til Fest rigere end Adelskvinder for et Par 
Menneskealdre siden, kunde ikke andet end vække Anstød.

Og dog vilde man sikkert misforstaa det hele, hvis man heri
saa Udtryk for en virkelig Frihedsbevægelse, Forløbere for en
senere Tids Fordringer paa Lighed og Broderskab. I det 16de
Aarhundrede var det ikke Lysten til social Lighed, der affødte en
fælles, ensartet Dragt, men Kappelysten efter det mest straalende
Klædebon fremkaldte et tilfældigt Skin af en tilgrundliggende
Frihedsbevægelse.

Naar vi undrer os over det 16de Aarhundredes Ødselhed i
Klædedragt, har vi kun delsvis Ret hertil. Den var nemlig fra en
vis Side set naturligt fremkaldt af Datidens Pengeforhold. Hvor
skulde man anbringe sine Penge? Statspapirer kendtes ikke.
Jordegods var Borgerstanden udelukket fra at maatte opkøbe.
Der stod da kun tilbage at maatte laane dem ud paa sikre
Hænder eller at anbringe dem i Løsøre. Men intet Løsøre var saa nær
ved at svare til virkelig Værdi som Klæder og Smykker. Hvad
enten man gemte hundrede Gylden paa Kistebunden eller bar
dem som en Kæde om Halsen, forvaredes de lige vel. Hattebaand,
Knapper, Kæder og Stifter var derfor lige saa meget Udtryk for
vedkommendes Formuesvilkaar som for hans Pragtlyst. Endnu
langt ind i det 19de Aarhundrede maaltes i Danmark en
Bondemands Velstand efter Sølvknapperne i hans Vest og Trøje.

Men hertil kom — og her staar vi overfor et af Renæssancens
reneste Udtryk — Tiden glædede sig ikke blot over disse
Kostbarheder som Udtryk for Velstand, den <sp>troede</sp> i Virkeligheden
paa dem. Det kostbare og glimrende, det gode og heldbringende
gik umiddelbart i eet for den. Disse Smykker, disse pragtfulde
Farver og Stoffer var langt mere end blotte Prydelser; paa
hemmelighedsfuld Vis virkede de til bedste for Besidderen, Glimt af
den lønlige Kraft, hvis forløsende Ord Guldmagere og Filosoffer
søgte at udgranske.

"Jeg havde længe haft ondt i mit ene Ben. Saa kom jeg for
nogle Aar siden til Nederlandene og saa, at alle de gamle Kvinder
dér bar skarlagenrøde Kjortler. Paa mit Spørgsmaal: hvorfor?
svarede man mig, at denne Farve mægtigt styrker Lemmerne.
Jeg lod mig ogsaa sy en, og efter en Maaneds Forløb gjorde mit
Ben ikke mere ondt". Saaledes skriver den gamle Grevinde 


Dorothea af Mansfeld til den danske Prinsesse Anna, idet hun
samtidig oversender hende en rød Underkjole<footnote>K. v. Weber: 
Anna Churfürstinn zu Sachsen. Leipzig 1865. S. 171—72. </footnote>.

Under Pesten Aar 1588 skrev Johan den Tredje af Sverige til
sin Søn Sigismund: "Vi have fornummet, at iblandt andre ædle
Stene skulle og Smaragder og Hyazinther have en stor Kraft
imod Pest, og fornævnte Hyazinther endda mere end Smaragder,
endog de i Værd agtes mindre. Vi raade derfor, at Vor kære Søn
ville beflitte sig paa nogle Hyazinther, jo flere og større desbedre,
hvilke Vor kære Søn altid kan bære paa sig nær Livet, efterdi
det er et aldeles godt og forsøgt Præservativ"<footnote>
C. C. Gjørwell: Svenska Magazinet. Sthlm. 1766. S. 713. </footnote>.

Henrik Ranzau meddelte sine Sønner følgende gode Raad mod
Beruselse: "Jeg bruger altid at bære en stor Amatyst paa Brystet,
da nogle holder for, at den hjælper imod at blive drukken, fordi
den ikke tillader Vædskerne at stige op til Hjernen. Det
forekommer mig, at den hjælper".<footnote>H. Ranzau: De conservanda 
valetudine. p. 146—47. </footnote>

Med langt større Sikkerhed kunde han dog udtale sig om andre,
paalideligere Virkninger af Guld og Ædelstene: "I skulle altid
have i Eders Hænder Koraller, Rav, vellugtende Pulver eller
kostbare Ædelstene. I skulle bære Ringe med Smaragder og
Safirer. Stundom skulle I putte en Amatyst i Munden eller noget
Krystal, en Granat, noget rent Guld og Sølv, eller noget meget
hvidt Sukker. Thi stor er vel Urternes Magt, men større er de
ædle Stenes, der sikkert er udrustede med hemmelige
Kræfter"<footnote>Samme  Skrift S. 91. </footnote>.

Under Saadanne Omstændigheder var det indlysende, at: "det
at drikke af Guld- og Sølvbægre har ikke liden Betydning for
Sundheden, ligesom det ogsaa er gavnligt at slukke glødende
Guld eller Sølv i Drikken"<footnote>Samme Skrift S. 38—39. </footnote>.

Men var alle disse kostbare Sager gode til udvortes Brug, skulde
det dog være højst besynderligt, om de ikke ogsaa var det til
indvortes. Man forsøgte virkelig at anvende dem saaledes. Aar 1545
fandt den berømte, tyske Læge, Dr. Johan Megabachus, paa at
tillave en Olje af Rav, og denne vandt hurtigt Ry som
Lægemiddel. Blot et Par Draaber i et Bæger Vin havde de
mærkværdigste Virkninger. Men dyr var den; et Lod kostede tyve Kroner.
Dog, hvad var dette imod Kostbarheden af de andre
Lægemidler! Perletinktur og Amatystvand kostede jo over 200 Kroner.
Da Pave Clemens VII Aar 1534 blev meget syg, anvendtes flere 

af disse dyrebare Midler, tilsidst endog det ypperste af alle:
Diamantpulver. I Løbet af faa Dage nød han for 12,000 Kroner.
Derpaa døde han<footnote>Raumer: Hist. Taschenbuch VI 362—70. </footnote>.

*

<h1>11</h1>

Inden vi forlader Klædedragten, maa vi endnu blot betragte
selve den Maade, hvorpaa <sp>Paaklædningen</sp> foregik, og hvad
der efter Datidens Begreber <sp>hørte til for at være fuldt
paaklædt</sp> og i Orden.

Begreberne herom var naturligvis højst forskellige. Der var
vid Afstand mellem, hvad de mest forfinede og hvad Folkets
Flertal fandt nødvendigt. Men dog lader sig netop her en Bevægelse
spore, hvis Udstrækning og Omfang det naturligvis er vanskeligt
i det enkelte at bestemme, men hvis Retning ikke er til at tage
fejl af. Fremskridtet, som vi hidtil paa alle Omraader af Datidens
Vilkaar har fulgt, lod sig her for en Stund lokke i et Baghold og
paa Vildspor. Forholdet forstaas bedst ved at ses under det
simple Synspunkt: <sp>Renlighed</sp>.

Samler vi, hvad vi fra forskellige Sider har lært at kende som
de Goder, Datiden enten havde opnaaet eller dog var ved at
tilkæmpe sig, saa bestod disse jo især i Brug af Linned og dermed
Lejlighed til hyppigere at kunne skifte Inderklædning; Brug af
Strømper i Stedet for det ene Par Hoser; Anvendelse af Lagener,
der lod sig vadske; større Varme i Værelset ved Hjælp af
Kakkelovn, i Seng ved Hjælp af Dyner; nemmere Adgang til Vand
og Mulighed for at kunne vadske sig nu, da Haandklæder og
Vadskefade begyndte at blive mere almindelige end tilforn. Maalt
med Nutids Øjne tager alle disse Fremskridt ligesom Fart, og
uvilkaarligt forkorter vi Afstanden til de Forhold, som i vore
Dage er de herskende.

Allerede herved begaar vi en Fejl, thi ethvert Fremskridt
kræver Tid, ofte lang Tid, for virkeligt at mangfoldiggøres og fuldt at
tilegnes. Men hertil kom, at til alle hine Fremskridt svarede et
samtidigt, stærkt Tilbageskridt: Lukningen især i Danmark af de
offentlige Badstuer og den heraf følgende, aftagende Brug af
varme Bade. Paa en højst uheldig Maade droges herved først

Danmark, senere lidt efter lidt ogsaa Norge og Sverige, ind i den
syd- og mellemevropæiske Udvikling, der af sædelige Grunde
opgav de ældgamle Badstuer og den almindelige Badning.
Frankrig og Tyskland blev for Norden de toneangivende. Mere og
mere skiltes vi fra den Form for Renlighedskrav, som især i
Holland og tildels i England, trods de ændrede Forhold, dog
vedblev at gøre sig gældende.

I Frankrig, Tyskland og Norden blev med stigende Forstaaelse
den ny Forklaring denne: Badning og Vadskning er ikke længer
nødvendige for den, der har Lejlighed til at skifte Beklædning.
Det <sp>allerrenligste</sp> er netop at <sp>vadske</sp> og bade <sp>ikke Krop,
men Klædning</sp>. Legemet er ligesom Sjælen inde i Klædningen.
Sjælen lader sig ikke rengøre uden i moralsk Henseende. Det
sande Bad, den sande Renselse er at rense og vadske
Sjælehylstret, Klædningen. Ved et underligt Træf naaede denne Forklaring
til Danmark omtrent samtidigt med, at her just de gunstigere
Betingelser var til Stede for Vadsk af ogsaa Klædningens sorte Sjæl.
Vandledning endog ind i Slottes og Herregaardes Sovekamre,
Tin- eller Messingvadskefade og Haandklæder som fornemt
Sovekammer-Tilbehør, alt var som rede til at tage de dertil
trængende under grundig Behandling. Men Tidsaanden drejede atter
af. Følgen blev en vigende Anvendelse af de nyopnaaede Goder,
en Tilbagegang i Renlighed hos Folkets øvre Lag, ganske
svarende til den, som vi for Boligernes Vedkommende har set hos
Landbefolkningen især i Danmark henimod Aar 1800. Da var
for Resten Fortryllelsen hos Folkets øvre Lag og
Bybefolkningen alt ved at hæves. Det 18de Aarhundredes franske Filosoffer,
især Rousseau, havde forkyndt det naturliges Ret med saa megen
Varme, at den rev mange med sig. Hvad var naturligere end
Vand, ferskt og salt Vand? I Danmark flyttede omkring Aar
1800 den rigeste Hovedstad-Befolkning om Sommeren først ud
til Ferskvandssøerne, saa til Havkysten. I det 19de Aarhundrede
voksede Sommer-København langs Sundet op forbi Helsingør
og videre til Gilleleje. Koldt Vand blev det sikre Lægemiddel
mod indre og ydre Sygdomme. Badeanstalter ved Kyst, i By og
i hver enkelt Bolig toges med stigende Begejstring i Brug. Selv
Landbefolkningen puttedes modstræbende deri, naar den,
tvungen af den almindelige Værnepligt, nødtes til By. Først i det 

19de Aarhundrede fuldbyrdedes altsaa det, som Renæssancen
havde baaret frem imod og delvis tilstræbt. I de mellemliggende
Aarhundreder havde Befolkningen kun drevet det til at stikke
Foden i Vandet, men finde Vandet for vaadt og derfor klæde sig
paa igen.

Naar vi med dette Kendskab til Udviklingens Gang ser paa
Morgenklædningen i det 16de Aarhundrede, har vi
Forudsætningen til at forstaa og omfordele meget, som ellers vilde
vildlede. De snavsede Tiggermunke i Aarhundredets første Aartier
-- hvis hele Morgentoilette bestod i at skutte sig lidt, en Slurk
godt Øl og saa ud for at tigge til Huse -- disse fedtede
Fremtoninger, der tilsidst blev Datiden saa modbydelige, at den lod
sig bevæge til derpaa at lave Reformation og skænke Konge og
Adel det rige Klostergods, forekommer ikke os saa meget værre
og frastødende end mange andre. Med Kendskab til den siden
da foregaaende Reformation paa Renlighedens Omraade har vi
lige saa godt et Øje til Farisæerne som til disse Toldere. Vi tror
ikke paa Renheden af Fingrene mod Aarhundredets Slutning,
hvis hele Renselsesproces var lidt Krads i Haaret, Stryg paa
Bagsmækken og derpaa alle fem i Saucefadet. Vi holder os
ærbødig paa Afstand, naar En triumferende melder, at han heldigvis
ikke er som andre, der gaar halvandet Aar med samme Par
Skindhoser; ved Hjælp af to Par Sokker kan han nu skifte
hveranden Maaned og ganske undvære Bad. Og vi bliver ikke
overbeviste, naar Datiden med stille Inderlighed gaar ud fra, at det
bedste, renligste Dampbad, der unødvendiggør hvert andet, er et
Natteleje selvfemte i en dynefyldt Himmelseng.

For os staar med andre Ord Afstanden mellem det 16de
Aarhundredes Begyndelse og dets Slutning, trods alle de virkelige
Fremskridt, alligevel som ringe. For at bruge en fransk og
kongelig Maalestok: Vi ser ingen synderlig Forskel mellem Dronning
Margrete af Navarra og hendes Barnebarn Henrik den Fjerde.
Margrete af Navarra lader i et af sine Kærlighedsdigte den
skønne sige til sin Tilbeder: "Se disse mine dejlige Hænder!
Skønt de ikke har været vadskede i otte Dage, overstraaler de
dog langt Eders." Om Henrik den Fjerde erklærede en af de
mange Kvinder, der stod ham særligt nær: "han stank som et
Aadsel"<footnote>Tallemant des Reaux: Historiettes I 8 og 147. 
Anført i A. Franklin: Les soins de toilette. S. 26 og 29.</footnote>.

Saaledes forberedte, er vi i Stand til uden at besnæres at
forstaa, hvad der ligger i Udtalelser, selv af de mest forfinede
Nordboere i det 16de Aarhundrede. Vi vælger til Eksempel Henrik
Ranzau, der ubetinget var en af sin Tids rigeste og mest forvænte
Mænd. I sin Bog "Om at bevare Sundheden", der oprindelig
blot var forfattet til Brug for hans Børn, men som siden udkom
paa Latin i mange Oplag i Tyskland, raadede han ikke blot sine
Børn saa godt han formaaede, men stillede sig ogsaa efter Evne
i evropæisk Positur som elegant Levemand. Af begge Grunde er
hans Skrift ypperligt til at faa Forstand af, naar Spørgsmaalet er
om, hvor langt Datidens forreste var naaede.

Henrik Ranzau beskriver <sp>Morgentoilettet</sp> -- Overgangen
fra nøgen blot med Nathue i Dynehavet til fuld Paaklædning --
saaledes<footnote>Om dette og følgende se H. Ranzau: de 
conservanda valetudine p. 46. 82—85. 93—94. </footnote>:

"Naar I vil til at staa op, skal I først strække alle Eders Lemmer.
Herved trækkes nemlig Livsaanderne til Yderdelene, Hjernen
bliver klar og Legemet faar sin fulde Kraft. Derpaa skal I gnide
hele Legemet nogle Gange med Hænderne; Bryst, Ryg og
Underliv let, men stærkere paa Arme og Ben, enten med Hænderne
alene, eller med et Klæde, der har ligget til Varme. En saadan
Gnidning er iøvrigt fuldt saa nødvendig om Aftenen. I kan,
ligesom jeg, stille Eder ved Arnen og lade Eders Tjenere give Eder
denne Gnidning og Frottéring. Den hjælper fortrinligt til den
fjerde Fordøjelse, som foregaar i Aarerne. Lad tilsidst Eders
Negle gaa let igennem Hovedbunden fra Panden til Nakken".

"Idet I staar ud af Sengen, maa I straks sørge for at tage noget
paa Hovedet og Fødderne. Morgenkulden er yderst farlig for
Nakken. Eders Klæder skal, førend I tager dem paa, være
bestænkede med vellugtende Vande. Lad dem om Vinteren tillige være
tørrede ved Ild af Egetræ eller andet Brænde, der ikke oser".

"Om Sommeren anbefaler jeg især en Dragt af Hjortelæder,
thi Hjorten er et længelevende Dyr og en Fjende af Gift og
Slanger. Jeg bruger Saadanne Klæder ogsaa om Vinteren, men
saa naturligvis under den anden Klædning. Om Vinteren passer
bedst Klæder forede med Maar-, Ulve- eller Ræveskind. Dog
maa saadanne bestemt fraraades, naar der er Pest, thi Haarene
opfanger let og holder paa den smitsomme Luft".

Værd at lægge Mærke til er her et dobbelt. Dels anbefaler han 

øjeblikkelig at dække Hovedet, der, varmt af Dyner og Nathue
og om Dagen altid tildækt af Hue eller Hat, ikke taaler at være
blottet. Dels holder han paa som en Nødvendighed, at Klæderne
skal være tørrede ved Ild af Ved, der ikke oser, og derpaa være
bestænkt med duftende Vande. Gennem den hele Anordning lige
fra Massagen foran Kaminen til Klædernes Afdampning, Tørring
og Bestænkning skimtes tydeligt nok en hel Stab af tjenende
Aander, et talrigt Tyende og tilsvarende Forvænthed. Nutiden
vilde -- maaske paa Neglene nær i Hovedbunden fra Pande til
Nakke -- finde det hele fortræffeligt, paa engang forstandigt og
rigt, uden at ane Spor af Uraad, Datiden vidste bedre, hvor Skoen
trykkede, og havde en fyldigere Forstaaelse af Ordene.

Thi selv om man havde Raad som en Krøsus og Hoser i alle
Farver, baade gule, grønne, røde, sorte og himmelblaa, saa at
man vel kunde skifte, saa undgik man sjældent at faa dem vaade
gentagne Gange i Dagens Løb, enten ved Regn, Ridt eller Uføre.
Herimod hjalp det naturligvis at lade dem afdampe og tørre,
førend man stod op. Men den Lugt, den Lugt, der hang baade i
Hoser og Skindvams! Duftende Vande hældt derpaa forslog kun
for et Øjeblik. Det var Galgenfrist. Ingen vidste dette bedre end
de mest forfinede selv. Henrik Ranzau gør den træffende
Bemærkning, at under Pest er langhaaret Skindfoer farligt, da det
lettest opfanger og holder paa Smittespirerne. Han siger ikke,
men veed kun altfor vel af Erfaring, at Luften i Datidens
Opholdsrum ofte var forpestet. Ogsaa den hang som fint Spind fast
ved de lange Haarspidser, den drillede den rige og forvænte mere
end den fattige, men ingen af dem kunde unddrage sig.

Vi kender gennem det tidligere omtalte nogle af de væsentlige
Grunde til den slette Lugt i det 16de Aarhundredes Boliger.
Vi veed, at den ikke mindst stammede fra Forhold, som Datiden
forgæves benævnede "Hemmelighed". Thi den forraadte sig selv
og var lige trykkende med sin Fortrolighed, selv under de rigeste
Forhold, i Windsor som i Københavns Slot. Men hertil kom en
anden Grund, der mere hæftede ved den enkelte. Datiden havde
andre Begreber om naturlige "Udtalelser" end Nutiden.

I Middelalderen og saalænge Katolicismen herskede i Norden,
havde der paa dette Omraade været udøvet en vis Tvang. Vel
havde Kirken ikke fuldt ud paaskønnet Renlighedspleje, men 

tværtimod i visse Maader forkastet den som Verdslighed og Synd.
Datidens Tiggermunke var da ogsaa som Nutidens lavere spanske
Gejstlighed den mest snavsede Del af hele Befolkningen. Men
med Hensyn til Gudstjenesten havde der hersket strenge Regler.
Den græsk-romerske Oldtidsskik var gaaet i Arv: ingen maa ofre
med utoede Hænder. At forglemme sig foran Alteret, særlig under
Messen, var en svarlig Synd. Skete det i selve det Øjeblik,
Forvandlingen foregik, var det en Dødssynd. Men Renæssancens
Begejstring for det naturlige og Lutherdommens Ophævelse af
Faste og de gamle Paabud havde nu sprængt alle Regler. Hvad
var saa naturligt, hvad var saa hjerteligt ment som de menneskelige
Udtryk -- Opbud og Nedbud -- med Tak for Guds Gaver! Et
mildt "Velkommen", en frejdig Tak for Øl og Mad. I alt sligt
ytrede sig naturligvis Forskel mellem Stand, Køn og Alder. Det
var rørende barnligt og ret fra første Haand, naar alle de smaa,
en for hver Aargang, glade lod sig mærke i den fælles Stue før
Sengetid, mens ogsaa Lyset osede, fordi ingen under den fælles
Munterhed havde Tanke for at pudse det. Omvendt kunde det
naturligvis blive, vel især en Udlænding, for meget, naar han
f. Eks. paa Vejen over Land til Stockholm og tilbage, stadig ved
Middagsbordet i de lave Bønderstuer blev tiltalt af Mand, Kone
og Børneflok i et og samme, klangfulde Dobbeltsprog1. Det gik
imidlertid hermed som med saa meget andet, Opdragelse og Takt
gjorde Skel mellem plumpt og belevent. At slige Udtryk ret var
efter Folkets Smag, kan ses af de mange Kælenavne derfor, som
Sproget dengang omfattede. Men der var naturligvis Forskel her
som i saa mange andre Forhold. Det samme var dog ikke det
samme. Ogsaa Port og Porthunde hørte til i Boliger. Men hvilken
Forskel dog paa, om Bæstet kom farende ud med Glam som en
uopdragen Køter, eller om den ydmygt logrende, næsten
kærtegnende kom En venligt i Møde. Godlidende mødtes al nordisk
Tankegang i, at det inderste: Hygge og Dannished, dog var noget
hjemmelunt og veltilpas, mildt og smutsomt som en Lønvind.

Det er betegnende for Henrik Ranzau, hvad han andetsteds i
samme sin Bog siger herom. Han lærer sine Børn: "Hold aldrig
en Vind tilbage, naar I er alene!" Hermed tog han Parti for det
naturliges Ret; han tilføjer, at det modsatte er unaturligtog
sundhedsfarligt. Han tog selvfølgelig dette sit Stade med Omsigt og 

med en Verdensmands Belevenhed. "Naar I er alene". Men
alligevel tog han Parti i Dagens brændende Spørgsmaal, den Strid,
der dengang skilte Gotogermaner og Franskmænd. Faa
gotogermansk Side havde Hovedtalsmanden hidtil været den berømte
Erasmus fra Rotterdam. I sit Skrift af 1530 "Om Høflighed i
Omgang", Grundloven for Datidens dannede Optræden, havde han
lært: "Man skal aldrig tilbageholde en Vind. Er man i Selskab
med andre, skal man blot ledsage den med en vildledende Hoste"
<footnote>Erasmus: de civilitate morum. Basel 1530. p. 26: 
tussi crepitum dissimulet. </footnote>.
Ved denne Lære havde Erasmus som Renæssancens Forkæmper
kastet Handsken til den strengere Retning, hvis Hovedtalsmand
Jean Sulpice (1483) var. "Hvor meget saa Naturen trænger paa
og vil, at du skal slippe en Vind og lade den fare, anspænd al din
Kraft, knib Bagmusklerne sammen og hold den tilbage! Vogt dig
vel for at følge Stoikernes Lære, der holdt paa, at alt sligt var
tilladt og lovligt"<footnote>A. Franklin: Les soins de toilette 
p. 163. </footnote>. I bunden Stil, paa Vers og som tænkt
Tvistepunkt mellem elskende var dette Emne blevet ivrigt behandlet i
Frankrig<footnote>Samme Skrift p. 6—9. </footnote>. Og ikke uden 
Virkning havde man endog bortført
Erasmus selv ved gentagne Gange at oversætte hans Bog paa
Fransk, men udelade hans Vranglære<footnote>Samme Skrift p. 165—73.</footnote>.

Nu tog altsaa Nordboen Henrik Ranzau Parti i den gamle
Strid og lagde et vægtigt Lod i Vægtskaalen for den friere
Synsmaade. Hermed antog Spørgsmaalet mere og mere Præg af at
være et Tvistepunkt mellem Katoliker og Kættere. Hvor
Djævelen her drev sit Spil, var fra kirkelig Side let at se. Fra modsat
Side gjorde man Spas hermed og paastod, at selv ikke Fanden
kunde fange det flygtige Emne. Det var Svar paa Tiltale, naar
man blandt Protestanter kaldte "Hemmeligheden" for "Paven".
Men det blev et Udtryk blandt de mange for, hvor skadeligt det
var for Frankrig, at Kætteren Henrik den Fjerde besteg dets
Trone: at man nu ogsaa her vovede at tage Parti for Erasmus.
Et Par Aar efter Kongens Mord understod En sig at bearbejde
Erasmus' Lære og i følgende Gengivelse endog tilegne Sønnen
Ludvig XIII den: "Der er nogle, som befale den unge at holde
en Vind tilbage ved at knibe sig sammen. Men det kan umuligt
være sand Høflighed at paadrage sig Sygdom for at faa Navn af
velopdragen. Hvis det er den unge muligt at træde til Side, saa
gøre han dette og befri sig i Ensomhed! Hvis ikke, bør han, som
det gamle Ord hedder, skjule Mavelyd med Hoste. Ellers skulde 

<img>
Fig. 184. Benkam, funden i Ragnhildholms fäste.
Statens historiske Museum. Stockholm.
(H. Hildebrand: Sveriges Medeltid.)

man jo med samme Ret forbyde Folk at "gaa paa Garderoben", thi det er
som bekendt farligere at holde en Vind tilbage end blot at holde sig"
<footnote>Samme Skrift p. 179. </footnote>.

En grundig Eftertid har betegnet den hele Strid som et Udslag af
Forskellen mellem øl- og vindrikkende Lande. 
Man kommer dog uden Tvivl Sandheden nærmest, 
naar man over Forskellen ikke glemmer Ligheden. Endnu
i Slutningen af det 16de Aarhundrede hed det i Frankrig, at hver
enkelt Adelsmand kendtes paa Lugten<footnote>Samme Skrift p. 29.</footnote>. 
Mangehaande sammensat, urenlig Luft var derhos fælles for Datidens Stuer
og blev værre, hvor Badning afskaffedes. Den hæftede sig til Vamsfoerets
Haarspidser, selv om man saa befandt sig i Louvre eller 
Windsor, paa Københavns eller Stockholms Slot. Man vidste kun eet Middel til at
bekæmpe Lugten, det var ved Hjælp af en stærkere Modlugt. Heraf Tidens Iver
for at lave Blomstervande. I Londons Teatre brølede Tilskuerne, naar det blev
for galt:   "Ryg med Enebær!"  Det var derfor en Velsignelse, da man i det
17de Aarhundrede indførte at mætte Luften med Tobaksrøg og i det 18de
at stoppe Næsen med Snustobak. Først i det

<img>
Fig. 185. Hovedrengøring.
(Efter et Haandskrift fra det 15de Aarhundrede i
Kantonsbiblioteket i Zürich.)

19de Aarhundrede opdagede man, at den "rene Luft er uden Lugt".

"Naar I har tilhyllet Legemet" -- fortsætter Henrik Ranzau
i sin Belæring til sine Børn -- "skal I omhyggeligt, men dog
ikke altfor voldsomt <sp>rede Haaret</sp> med en Elfenbens Kam, fire
Strøg fra Panden til Nakken".

Hurtigt set, gør disse Ord nu intet synderligt Indtryk. Datiden
beundrede dem. Kam af Elfenben, hvor han er rig! Fire Strøg,
hvor han er sirlig! Ingen vilde dengang ane et Misforhold mellem
Elfenbenskammen og de blot fire Strøg. Thi disse Strøg var netop 
det nye og fine. I umindelige Tider havde alt af Hankøn nøjedes
med de ovenomtalte "Negle gennem Hovedbunden fra Pande til
Nakke". Denne Hændernes Dobbeltkam med fem Tænder i hver, var
jo Naturens egen Haarrenser. Hvor maatte ikke Heste og Hunde misunde
Naturens Herre dette hans Fortrin! Kam (Fig. 184) havde selvfølgelig
længe været kendt, men det var et Kvindeværktøj, en efterlavet Haand 
til at kæmme det lange Haar og til at lade blive deri for at fæste det op 
om. Ogsaa Mænd kunde dog stundom trænge til Kam. Derfor var det et af
de mest yndede Kærtegn og Venskabsbeviser, at en Kvinde
kæmmede og rensede en Mands Haar, "løskede" ham, som det
kaldtes. Naar han i den Hensigt knælede med Hovedet i hendes
Skød, var han lige saa vel tilpas og from som en Hest, en Tyr,
en Hund, man kløede med Dupskoen af sin Daggert.

Hvor nyt og fremskredent Henrik Ranzaus-Raad til sine Børn

<img>
Fig. 186. En Kammager.
(Efter Jost Amman 1568.)

var kan bedst ses ved Sammenligning med, hvad Erasmus 1530
havde udtalt om samme Sag. Han havde kun forbudt at huse
Smuds og Smaadyr i Haaret og i Selskab kradse sig i Hovedet,
saa at man overføg Naboen. I den Anledning havde han krævet,
at man, førend man tog til fornemt Gæstebud, skulde kæmme
sig<footnote>Erasmus: de civilitate morum. Basel 1530. 
p. 22 og 44.</footnote>. Hans franske Oversætter og 
Bearbejder Pierre Saliat (1537)
gik heller ikke videre. Først dennes Efterfølger Calviac (1560)
lærte, at man burde hver Morgen kæmme sit Hoved, strygende
forfra bagud "for saaledes at drive alle de onde 
Sager tilbage, der ellers kommer ned over Øjne
og Ansigt". Dog skal man alligevel vogte sig for "at
slaa med Hovedet og ryste med Manken; sligt
gør kun Heste, der pruster«<footnote>A. Franklin: 
Les soins de toilette, p. 167 og 171.</footnote>.

Var fire Strøg med en Redekam det højeste, hvortil Datiden, og endda
kun dens mest forfinede Udkaarne, drev det, vil man kunne slutte sig til
Tilstanden i Almindelighed. Det vrimlede. Hvor haardfør end hin Slægt
var, saa led den herunder og følte det. Det 
var nemt nok at sige til Børn: "Lopper og saadant lad fare og
gaa! -- Ser du det paa en anden, gør ikke Spe! -- Lad som du
det monne ikke se"!<footnote>Niels Bredal: Børne-Speigel. 
Kbhvn. 1568.</footnote> Men selv baade saa og følte man dem.
Tilstanden maales bedst ved Massen af Raad, baade mod de
kravlende, springende og natligt snigende. Disse Raad var lige saa
talrige som unyttige. Thi ingen enkelt kunde sikre sig, naar de smaa
Sataner holdt tilhuse allevegne: hos Medskabninger, tobenede
som firbenede, ligefra Husherren til Borgestuebefolkningen og
den gabende Jagthund paa Gulvet, i Paneler, Bænke, Senge,

<img>
Fig. 187. En Haarskærer.

(Efter Hans Sachs: Beschreibung aller Stände. Frankfurt 1568. Træsnit af Jost Amman.)
Spærlagen, Skindpels, hjemme og ude, i Rejsestald og paa Smakke.
Ikke uden Grund gentog Sjællands Biskop to Gange i sin
Visitatsbog: "Man tør ikke sætte Lus i en Skindkjortel, hun kommer
der vel selv"<footnote>En Visitatzbog af Peder Palladius v. 
Sv. Grundtvig. S. 103. og 129.</footnote>.

Hvor trang og vildsom Vejen har været til de Renlighedsbegreber, 
som Nutiden har naaet, ses bedst af et af de kraftige
Midler, som Datiden i sin Fortvivlelse greb til. For os, der er oplært
i, at Væde og Træk er bedste Værn, forekommer det fremmed,
næsten stødende. Des bedre viser det os, hvad der gentager sig
overalt, at den simpleste Løsning gerne er den sværeste at finde.
Vand og Vinduer er ikke, som vi kunde synes, medfødt Tilbehør
til Menneskebolig. Det er langsomt tilkæmpede, sent forstaaede
Goder.

I Frankrig kom man under Kampen mod Utøj til den Erfaring,
at Haarvækst var gunstig for Snyltedyr. Den Slutning laa da nær,
at Renlighed kræver Haarene borttagne. Ud fra denne
Forudsætning viser sig det, som vi tidligere har hørt om de fra
Frankrig udgaaende Moder, i et nyt Lys. Naar under Frants den
Første Haaret blev bortklippet og under Ludvig den Trettende
Parykken indførtes som Dække over den glatragede Isse, saa
skyldtes begge Forandringer kun delvis Fyrsteluner og
Hofmænds Efterligning. Bagved laa en dybere Bevægelse, den
voksende Tro paa, at stærk Haarvækst svarede til Urenlighed.
Allerede før 1521 havde denne Tro i Frankrig bevæget fremskredne
Mænd og Kvinder til at underkaste sig den smertefulde Kur at
lade hvert enkelt Haar paa Legemet udrykke. Og naar efter Aar
1631 Mændene lod Hovedhaar og Skæg afrage og erstatte med
den let aftagelige Paryk, saa gjorde de herved kun Skridtet fuldt
ud ved at bekæmpe al Haarvækst.

Egentlig burde jo hvert enkelt Haar udrykkes for ikke at
komme igen. Men da dette voldte Smerte, indskrænkede mange
sig blot til Afragning. Haar-Udtrækning foretoges i det 16de
Aarhundredes første Aartier paa Badstuerne og udgjorde en ikke
ringe Indtægt for "Badskæreren". Da de offentlige Badstuer
efterhaanden lukkedes i Frankrig, blev denne Renligheds
Forholdsregel vistnok noget begrænset, men vandt i Fornemhed. Kunsten
gik i Arv til Barbererne. Skikken holdt sig i Frankrig indtil den
store franske Revolution. Endnu under Ludvig den Sekstendes

Regering hedder det: alle Prinser og Stormænd lader deres Haar
udrykke, forinden de indlader sig i et Kærlighedsforhold
<footnote>A. Franklin: Les soins de toilette, p. 9—12, 22. </footnote>.

Skikken synes ikke at have bredt sig til Norden. Den var selv
i Frankrig maaske blot en ubevidst Efterklang fra Romertiden
under dennes Forfald. Den synes at forudsætte som Ideal den
nøgne Marmorstatue og svarede i visse Maader til Romertidens
Forsøg paa ved Hjælp af Pimpsten at hvidne og glatte Lemmerne.
For Nordboerne maatte den hele Fremgangsmaade forekomme
baade unaturlig og unyttig. Den danske Prinsesse, Kurfyrstinde
Anna af Sachsen havde Ret, naar hun -- iøvrigt i anden
Forbindelse -- skrev til en af sine Veninder, der udbad sig et Middel til
at fjærne vansirende Haar: "Jeg kender nok kunstige Midler til
at faa Haar bort; men de vokser altid uformærkt ud igen".

Nærmest ved vor Tids Begreber var Henrik Ranzau, naar han
sluttelig lærte sine Børn: "Derpaa skal I <sp>vadske</sp> alle
Sanseredskaberne, altsaa Øjne, Øren, Næse, Tunge og Tænder, kort sagt
hele Ansigtet med koldt Vand. Det er ikke nok for Øjnene blot at
vadske dem. Dyp Ansigtet ned i Vandet og aabn dem dernede!
Engang imellem skal I bag efter stænke dem med Rosenvand eller
Fænnikelvand. Nakken maa I aftørre med et grovere Klæde"
<footnote>H. Ranzau: De conservanda valetudine 82—85. 93—94. </footnote>.

Disse Ord var imidlertid dem, der maatte forekomme Datiden
mest fremmede. I Virkeligheden betegnede de ogsaa kun et
kortvarigt Udslag af den nordiske Springvandsbegejstring, der snart
atter tabte sig. Før Henrik Ranzau havde man f. Eks. i Frankrig
1560 kun drevet det til en saadan Formaning: "Den unge skal
hver Morgen vadske sin Mund og sine Øjne"<footnote>A. Franklin: 
Les soins de toilette 170. </footnote>. Og efter Henrik
Ranzaus Tid gik Bevægelsen i Frankrig, der mere og mere blev
det toneangivende Land, i modsat Retning. I en Bog,
"Galanteriets Lovbog" (1640), hedder det: Man bør hver Dag have den
Ulejlighed at vadske sine Hænder, og man bør lade sit Ansigt
vadske <sp>næsten lige saa tidt</sp>, og engang imellem sit Hoved".
Aar 1782 udtaltes det: "Det er renligt hver Morgen med hvidt
Linned at tørre Smudset af Ansigtet. Men det kan ikke anbefales
at vadske sit Ansigt med Vand, thi dette gør Ansigtet modtageligt
for Kulde om Vinteren, Hede om Sommeren". I Overensstemmelse 
med denne Opfattelse undgik man da i det 17de og 18de
Aarhundrede mere og mere Brugen af Vand. Det var ikke blot
Dronning Christina af Sverige, hvis Hænder under hendes 

<img>
Fig. 188. Kvinde med Skønhedsmærker i det 17de Aarhundrede.
(Efter Fairholt.)

Ophold i Frankrig beskrives som ukendelige af Smuds. Ogsaa
enkelte af Ludvig den Fjortendes Sygdomme er man nu tilbøjelig
til at forklare som simpelthen Følge af Mangel paa Renlighed
<footnote>Samme Skrift p. 32 og 37.</footnote>.

I første Øjeblik forekommer denne Beskrivelse saa utrolig, at man
uvilkaarlig stempler den som Overdrivelse. Og dog stemmer den vel 
med hele den Tankegang, der begyndte at gøre sig gældende i det 
16de Aarhundrede. Man var selvfølgelig ikke bevidst urenlig. Tværtimod,
man fandt sig selv overordentlig renlig. Men Begreberne om Renlighed var blot
forskellige fra Nutidens. Man holdt, som vi har set, Legemet rent ved blot at
vadske Dragten. Man holdt, som vi ligeledes har paavist, Luften i Stuerne 
ren ved at dæmpe og mætte den forpestede Lugt ved en Modlugt af vellugtende 
Brændsel, Røgelse, Parfume og Blomstervand. Man holdt endelig Hænder og 
Ansigt sirlige, ikke ved at vadske dem virkelig rene, men ved at overtrække dem
med et nyt Lag af Sæbe, Salve, Sminke og Pudder.

Hvor yndet <sp>Salve</sp> var kan ses af, at man anvendte den ogsaa til
Tænderne. Henrik Ranzau anbefalede vel sine Børn Brug af
Tandpulver og lærte dem flere Sammensætninger. En lød f. Eks. saaledes:
Tre Æggeskaller, tre Kvintin røde Koraller, to Kvintin hvid Silketraad
brændt til Aske, alt omhyggeligt stødt og blandet. Men den danske
Kurfyrstinde Anna i Sachsen tillavede selv sin egen "Tandsalve"
<footnote>H. Ranzau: De conservanda valetudine 82—85. — K. v. Weber: 
Anna, Churfürstinn zu Sachsen. S. 163—64. </footnote>
og var heri i Overensstemmelse med det forfinede Evropa. Skøndt
Brug af Tandbørster ikke var ubekendt, anvendte man heller den
tildækkende Fremgangsmaade. I Samklang hermed holdt hun
sine Hænder hvide ved en egen Art Sæbe og vellugtende Salve.

<img>
Fig. 189. Satirisk Fremstilling af Moder i det 17de Aarhundrede.
(Efter Fairholt.)

212
Det er betegnende ikke blot for hende, men for Tiden i det hele,
at alle disse Sæber, Salver og Parfumer ikke var at faa til Købs,
men betragtedes som Hemmeligheder, der nødigt røbedes, selv
til de bedste Venner. Birgitte Gøje fik vel Lov at give hende gode
Raad, men fik ikke tilsvarende Oplysninger. Tilvirkningen
foregik i Smug. Kurfyrstinde Anna tillavede saaledes selv alle sine
Sager, ingen Mandsperson blev det betroet at hjælpe med i
hendes Laboratorium. Derimod mødtes Mænd og Kvinder mere og
mere i Anvendelsen. Det var ikke blot Kvinder, der <sp>sminkede</sp> sig
og hvidnede Næse og Pande med Pudder. Henrik den Tredje af
Frankrig var dækket af et tykt Lag af begge Dele. Allerede Aar 1566
kunde en tysk Bog advare mod at faa Vandstænk paa sig eller danse
sig varm, naar man havde Blyhvidt eller rød Farve paa Kinderne
<footnote>Joh. Ludov. Viuis: Von einer christlichen Frawen. 
Deutsch durch Christoph. Brunonem. Frkft. 1566. Bl. XV. </footnote>. I
Slutningen af det 16de Aarhundrede kom hertil for Kvindernes
Vedkommende <sp>Skønhedspletter</sp> (Fig. 188). I Frankrig bar inden
Aar 1600 alle Kvinder saadanne "<i>mouches</i>" (Fluer). Forgæves var
man vittig og paastod, at de vistnok maatte have flere inde i Hovedet. 
Forgæves paastod man, at det var Helvedsmærker, Tegn fra Belzebub paa, 
at man hørte ham til (Fig. 189). Kort ind i det 17de Aarhundrede 
tilegnede Mændene sig dem ogsaa, og ingen sømmelig Gejstlig kunde optræde uden
med det behørige Antal Skønhedspletter. Naturligvis anvendte
man alt sligt egentlig mod sin Vilje, kun af Hensyn til andre,
Kvinderne for Mændenes Skyld, Mændene for Kvindernes.
Allerede Kurfyrstinde Anna skrev: "Det er ingen Synd, at en Kvinde
sminker sig, naar hun gør det for at behage sin Mand"<footnote>
K. v. Weber: Anna, Churfürstinn zu Sachsen. S. 163-64. </footnote>. Henrik
den Tredje gjorde det uden Tvivl alene for sine Damers Skyld.
Gejstligheden vel for at behage Gud. Hvorledes man imidlertid
end vil bedømme disse Moder, der alle hver paa sin Vis krævede

Fig. 190. En Havfrue kæmmer sig og ser sig i Spejl.
Efter Vægmaleri i Kungshusby Kirke i Uppland. 
(H. Hildebrand: Sveriges Medeltid.)

Hensyn til sig ved Morgentoilettet -- een Ting staar fast, de
hvilede paa et andet Grundbegreb om Renlighed end Nutidens.

*

Hvad der især i Aarhundredets første Halvdel gjorde det meget
vanskeligt at sikre sig et net Ydre, varde ufuldkomne 
<sp>Spejle</sp> (Fig. 190). Disse var
nemlig endnu fremdeles ligesom i Oldtiden af
Metal, og hvor blanke de end kunde være, saa
gengav de dog kun sjældent et ret tydeligt
Billed.

Det var derfor et Fremskridt, der
hilsedes med Jubel, da man opfandt Glasspejle.
Allerede i det 13de Aarhundrede havde man
anstillet Forsøg i denne Retning og prøvet paa
at belægge Glas med Blade af Tin. Forsøget
var imidlertid atter Opgivet. Saa fandt man i
det 16de Aarhundrede

<img>
Fig. 191.  £n Spejlmager. Metal- og Glasspejle.
(Efter Jost Amman 1568.)

paa at belægge Glassets Bagside med en Blanding af Tin og Kviksølv
<footnote>Viollet le Duc: Dictionnaire raisonné du mobilier francais II 129. </footnote>. Det hjalp. Hurtigt udbredtes disse nye Vidundere og gjorde
fortjent Lykke. Endnu i Aaret 1543 omtales blandt den svenske
Kansler Pyhys' Ejendele, som i dette Aar blev beslaglagte, kun et
Staalspejl<footnote>Historiska Handlingar I 19. </footnote>. 
Allerede Aar 1560 kunde Smaaspejle af Glas leveres
i Stockholm til samme Priser som de af Staal (Fig. 191). Ønskede
man dem af Krystal, var de naturligvis langt dyrere
<footnote>H. Forssel: Sveriges inre historia II 21. </footnote>. Man
skelnede mellem "store" og "smaa" Spejle (speculum)<footnote>
Spejl staves i det 16de Aarhundrede: "Spegel". Se f. Eks. 
Danske Samlinger I 258. — Hier. Just. Ranchs danske Skuespil 
udg. af Birket Smith. S. 34. </footnote>. De store var
omtrent som en Tallerken, de smaa langt mindre<footnote>
Viollet le Duc: Dictionn. rais. d. mobilier II 129. </footnote>. 
Pontus de la Gardie ejede tre store Krystalspejle, det ene forgyldt og staaende

paa Piller<footnote>Pontus de la Gardies Efterladenskaber. 
Acta historica. S. R. A. </footnote>. Peder Oxe besad to 
"store Spejle" og saa en lille Mærkværdighed: et Kammehus 
af Ben med Kam, Spejl og Børste<footnote>Danske Samlinger, 
2den Række VI 183. </footnote>.

Glæden over disse nye Spejle og Trangen til at have
dem ved Haanden fremkaldte ganske naturligt den Skik at
bære dem paa sig. I Lommen kunde de ikke godt gemmes,
og Kvinder havde jo desuden ingen Lommer. Det blev da
Mode at bære dem i en Kæde enten om Halsen eller om
Livet (Fig. 113 b). Smukt indfattede tog de sig paa Afstand
ud som et Smykke. Moden begyndte i Frankrig. "O Gud"! sukker en af Datidens
Forfattere, "hvilken Fordærvelse, at vi se Spejle, hængende foran
paa Maven, blive baarne med ind i Kirken. Saa stærkt har nu
Djævelen i Frankrig sledet sig løs fra sin Lænke; dette er for Gud
og Mennesker langt mere fordømmeligt end alle andre
Afskyeligheder. Vel bæres de endnu kun af løse
Kvinder og Jomfruer med Masker paa,
men om føje Tid vil der næppe være
en Borgerkone -- de er jo alt godt paa
Gled -- uden at hun kommer
anstigende med Spejl paa Maven". Fra
Frankrig trængte Skikken til England
(Fig. 193) og Tyskland og videre til
Norden<footnote>E. C. Reichard: Matthäus und Veit Konrad Schwarz. 
Magdeburg 1786. S. 12. Anm. -— Quicherat: Histoire du costume en 
France. 2me édition p. 400.</footnote>.

Ved Siden af Spejlene fik mod Aarhundredets Slutning 
<sp>Urene</sp> deres Plads (Fig. 113 b). Man 
fandt, nemlig paa at lave ganske smaa Saadanne, 
beregnede paa at kunne bæres. Enhver                

<img>
Fig. 192.  Enkedronning Sophias Haandspejl.
(Rosenborg-Samlingen.)

<img>
Fig. 193.  Engelsk Dame med
Maske, Vifte. Spejl, Pung og Bonbonniere.
(Efter Fairholt.)

skulde ogsaa her vel vogte sig for at skjule slige 
Klenodier i en Lomme -- Benævnelsen Lommeur er af 
senere Oprindelse -- de anbragtes frit hængende ved 
en Kæde i Bæltet. Til denne udsatte Plads var de bedre 

<img>
Fig. 194.  Christian IV's Lommeur.
("Et Nürnberger-Æg".)
(Rosenborg-Samlingen.)

<img>
Fig. 195.  Lommetørklæde (handkerchief),
blev moderne under Dronning Elisabeth i England.
(Efter Fairholt.)

udrustede end Spejlene. De havde
nemlig ingen Glasside, men skærmedes overalt af en
Kapsel, der efter Omstændighederne var af Horn,
Perlemoder eller Metal. Deres Indhold og
Form afveg ikke lidet fra en senere Tids. Den
indre Kæde bestod af en Tarmstreng<footnote>Dansk Maanedsskrift 
udg. af M. Steenstrup 1864. I, 89. </footnote>, Kassens
Ydre var tykt og kluntet. I Norden kaldtes de
gerne efter Tilvirkningsstedet for
"Nürnberger-Æg« (Fig. 194).

Til fuldstændigt Toilette hørte endnu
adskillige Sager, blandt hvilke maa fremhæves Lommetørklæder,
Ørenringe og tildels Briller, samt for Kvinders Vedkommende Vifter,
for Mænds Vaaben.

Brugen af <sp>Lommetørklæde</sp> opstod vel ikke, men tog et
overordentligt Opsving i det 16de Aarhundrede. Tidligere havde
Folk i Almindelighed til Næsens Pudsning alene betjent sig af
Fingrene. Nu benyttede man tillige dette nye Stykke, idet
man vistnok i Reglen delte den hele Akt i to, hvoraf den første
Del foregik paa gammeldags Vis, medens til Slutning den
moderne Luksus blev udfoldet. Disse nye Stykker kaldtes ikke
for "Lommetørklæder" og båres ikke heller i Lommen, men
holdtes i Haanden (Fig. 195) eller var stukne i Bæltet. Deres 
almindelige Navn i Norden  

<img>
Fig. 196.  Midtparti af en "näsduk" der
har tilhørt Erik den Fjortende.
(Sveriges Historia III.)

var: "Næseklud" eller "Næsedug", en Benævnelse, som har
holdt sig endnu i Sverige, og i Danmark først tabte sig i det 18de
Aarhundrede.

Et vævet Tapet eller Tæppe i Norge, fremstillende de fem
kloge og de fem daarlige Jomfruer (Fig. 197), giver et ret godt

<img>
Fig. 197. Vævet Tapet i Norge, forestillende de 5 kloge og de
5 daarlige Jomfruer.

Indtryk af Lommetørklæderne og deres Anvendelse i den første
Tid. Tæppet selv er næppe saa gammelt, men Figurernes Dragter
synes at tyde paa, at dets oprindelige Forbillede skriver sig fra
en Tid op imod Aar 1600. Alle de ti Jomfruer -- kloge som
daarlige -- er her hver især i Besiddelse af et Lommetørklæde. De
kloge holder deres ærbart nedad i strakt højre Haand, medens

de bærer en tændt Lampe i den oprakte venstre. De daarlige
derimod har deres utændte Lamper i den nedadvendte højre
Haand, og bruger den opløftede venstre til med Lommetørklædet
at aftørre deres Taarer. Faa Samtiden maa dette rige Udstyr med
Lommetørklæder have gjort et fornemt og festligt Indtryk og
enten have draget Opmærksomheden altfor meget til sig eller
maaske netop fremkaldt og forøget Deltagelsen med disse
Godtfolk og deres ulige Skæbne.

Thi i det 16de Aarhundrede var det endnu langt fra alle, der
kunde forudsættes at være i Besiddelse af sligt kostbart og
forfinet Stykke. I en Bog fra hine Dage, betitlet: "Alle christelige
Jomfruers Æreskrands", hedder det vel: "Naar Hoste, Nysen,
Gaben eller andet kommer Dig paa iblandt andre Folk, da vend
Dig lidet bort, om Du kan, eller hold en Næseklud for dit
Ansigt"<footnote>Luc. Martini: Alle christelige Jomfruers Æreskrantz. 
Soroe; uden Aar. (Originalen 1580.) Blad F. 6—7. </footnote>. 
Men Digteren Niels Bredal udtrykker sig med mere Forbehold:

<tab> Naar Du Næsen rense eller tørre vil,
<tab> Saa hav en synderlig Næsedug dertil,
<tab> Eller at kaste det paa Jord vær straks rede.
<tab> Det skal Du med Foden borttræde,
<tab> Lad dine Fingre ikke derved røre,
<tab> Eller dine Klæder dermed at besmøre<footnote>
Børne-Speigel fordansket af Niels Bredal. Kbhvn. 1568. pag. 19. </footnote>.

Hvor fremmelig Norden var, ses maaske bedst af, at heller
ikke Frankrig var videre. Det var jo først i Aaret 1530, at
Erasmus havde anbefalet Brug af Lommetørklæde, idet han dog,
ligesom Niels Bredal efter ham, havde stillet frit Valg mellem det og
Anvendelse af to Fingre samt Fodudtræden<footnote>
Erasmus: de civilitate morum. 1530, p. 12. </footnote>. I Frankrig var man
omtrent ved det 16de Aarhundredes Midte ikke videre end, at
man fandt det fornødent at opfordre Ungdommen til, naar der
spistes Kød af Fad, da ikke at pudse Næsen med de samme
Fingre, der puttedes i Fadet, men til Pudsning anvende venstre
Haand<footnote>A. Franklin: Les soins de toilette p. 26. </footnote>. 
Det tør da maaske formodes, at samtidigt just ikke "alle
kristelige Jomfruer" i Norden har besiddet Næseklud.

Omvendt kan vi ligeledes fra franske Forhold slutte til, hvor
langsomt Brugen af Lommetørklæde til Næsepudsning banede
sig Vej selv hos Samfundets øverste. Omtrent hundrede Aar efter
forefaldt følgende Optrin blandt franske Adelsmænd. Turenne
(d. 1675) og en hel Del andre af den franske Adel spiste til 

Middag hos en Standsfælle. Under Bordet paakom der Værten Trang
til at faa Næseluft. Han satte da, som passende var, en Finger
paa det ene Næsebor og pustede til, alt med saa megen Elegance
og Behændighed, at det gav Knald som et Pistolskud og
Forladningen ramte den lige overfor staaende Kamin. Under Selskabets
Jubel benyttede Turennes Nabo Anledningen til at gribe dennes
Haand og spørge: "De blev da ikke saaret?"<footnote>
Samme Skrift p. 27. </footnote>.

Dette Optrin afgiver tillige et betegnende Eksempel paa den
Mode, der alt var i Opkomst i det 16de Aarhundrede og holdt
sig lige til den store franske Revolution: at pudse Næsen med
en bestemt Art Skrald. "Ikke blot Pistolskud, men allehaande
Instrumenter og Dyrelyde efterlignedes lige fra Kukken til
Kattemjaven.

Derimod iagttog man i det 16de Aarhundrede megen Alvor og
Højtidelighed overfor <sp>Nysen</sp>. Den Skik at udtale gode Ønsker
for den nysende var ældgammel. Allerede hos Romerne havde
de tilstede værende brugt at sige: "salve!" Lignende Skikke fulgtes
af andre Folk, og i det 16de Aarhundrede var det Evropa over
almindelig Brug at tage tilbørligt Hensyn, naar nogen nøs.
Paakommende Nysen betragtedes som en Indgriben, en
Tilkendegivelse fra en højere Magt. Den varslede noget afgørende, godt
eller ondt. I en enkelt Form for Pest f. Eks. betød den, at man
var angreben, i andre Sygdomme, at man vilde komme sig. Nøs
man, idet man sagde noget, gjaldt dette som en Bekræftelse med
Ed. "Det nøs man paa". Det var uheldigt, naar en Brud nøs paa
Bryllupsdagen. Omvendt maatte Djævelen ufejlbarligt nyse, naar
han saa et Kors. Nøs et Genfærd tre Gange, og man passede at
besvare dets Nysen paa rette Maade, var det forløst med det
samme. Naar man selv om Natten nøs i Søvne, var dette et
Udtryk for, at en Sjæl i samme Stund var bleven forløst<footnote>
Se f. Eks. P. E. Müller: Skand. Lit. Selsk. Skrifter 1805. II 85. 
-— Kjøbenhavns Skilderi. 1813 no. 65 og 1820 no. 20. -- G. L. Baden: 
Smaa Afhandlinger S. 291. -— Grimms Deutsche Mythol. II 1071. -— 
Wuttke: Der deutsche Volksaberglaube. Berlin 1869. § 287, 304, 
309, 316, 378, 768, 770.</footnote>.

Af disse og mange andre mer eller mindre klare Grunde blev
der straks Tavshed, naar i et Selskab en skulde til at nyse.
Vedkommende selv korsede sig, og naar det hele var omme, frembar
alle deres gode Ønsker. Almindelige Mennesker sagde gerne:
"Gud signe!" eller "Krist signe!" Lærde viste deres større
Dannelse ved at sige: Prosit [gid det maa være til Gavn! Til Lykke!].
Til begge svarede den, der havde nyst: Tak. Det hed derfor i
Datidens Børnelærdom:

<tab> Naar Gisp eller Nys vil yppe sig,
<tab> Hold for Munden, gør Kors for Dig!
<tab> Gør det en anden, da sig: "Krist signe!"
<tab> Man skal tjene hverandre allevegne<footnote>
Niels Bredal: Børne-Speigel. Kbhvn. 1568. </footnote>.

I Frankrig var man ikke færdig hermed. Alle, der var tilstede,
hilste tillige paa den nysende ved at tage Hatten af, og denne tog
efter at have korset sig sin Hat af til Gengæld<footnote>
A. Franklin: Les soins de toilette, p. 175. </footnote>. Skikken at hilse
med Hatten ved denne Lejlighed synes først i det 17de
Aarhundrede at være naaet til Norden. I det 18de maatte man altid have
højre Haand parat til at lette paa Hatten, saa saare man havde
budt den, man mødte, en Pris Snustobak og Nysen altsaa var i
Anmarch. Derimod spillede Lommetørklæde lige fra første Færd
ved dets Komme i det 16de Aarhundrede en smuk Rolle ved
Nysen. Det var tidligere høflig Skik blot at vende sig lidt til Siden
og holde Haanden for Munden, naar man skulde nyse. Nu blev
det fornemt ved samme Lejlighed at tage sin Næseklud af Bæltet
og udfolde den foran Ansigtet. Selv om det blot truede med Nysen,
kunde "alle kristelige Jomfruer" herved faa Lejlighed til tydeligt
at godtgøre, at de havde en saadan, og benytte den paa saa smuk
en Vis til tugtelig at skjule Ansigtet.

Som det var at forudse, antog den nye Nødvendighedsgenstand,
særlig hos Kvinder, allerede i det 16de Aarhundrede overdrevne
Former. Lommetørklæderne udstyredes med Broderier og
Kniplinger, saa at de blev rene Kostbarheder. En yndet Maade at
forskønne dem paa var at anbringe en Kvast i et eller flere af
Hjørnerne. Paa omstaaende Billed fra Aar 1580 af Fru Edel
Hardenberg, Enke efter Underadmiral Frants Bille, der var falden i
Søslaget ved Øland 1563, ses hun i delvis Enkedragt og med kun
faa Smykker, men med den mest moderne Næsedug, rigt baldyret
og med Kvast (Fig. 198). Nye Mønstre var Genstand for livlig
Efterspørgsel. Da Enkedronning Sophia skulde sørge for Udstyr
til sine to Døtre, skrev Henrik Ranzau til hende fra Holsten, at
hans Hustru havde truffet et Lommetørklæde syet i et sjældent
Mønster til en Pris af 100 Kroner. Da Mønstret var saa smukt
og usædvanligt, havde han købt det paa eget Ansvar og sendte
det hermed<footnote>Skrivelse fra Henrik Ranzau til 
Enkedronning Sophia, dat. Kiel 15 Januar 1589. Danske Kongers 
Historie no. 63. R. A.</footnote>. Intet Under at Regeringerne i 
de forskellige Lande under Saadanne Forhold følte sig opfordrede 
til at skride ind. I Magdeburg blev der saaledes Aar 1583 udstedt 
en Prisliste over,

<img>
Fig. 198.   Fru Edel Hardenberg til Hvedholm (d. 1581), Hr. Frants Billes.
(Maleri paa Hvedholm.)

<img>
Fig. 199. En Kunstkritiker.
(Efter Peter Brueghel den ældre 1515-69.)

hvor kostbare Lommetørklæder hver Stand maatte tillade sig at anskaffe.

Det er ret interessant at lægge Mærke til, hvorledes den middelalderlige 
Skik, at skænke en Skjorte til sin elskede, efter Lommetørklædernes 
Opkomst gik i Arv til disse. For en Stund blev Lommetørklæder det 
staaende Elskovspant saavel i Tyskland som i Norden. Da denne Skik 
fristede til særlig Luksus, blev den imidlertid forfulgt fra oven. 
I Dresden blev det f. Eks. Aar 1595 forbudt de lavere Stænder
at give slige Fæstensgaver. Spor af Skikken har holdt sig indtil 
vore Dage i enkelte Selskabslege og det ubestemte Begreb om 
Udvælgelse, som endnu stundom knyttes til det at kaste sit 
Lommetørklæde til En. 

<img>Fig. 200. En Brillemager.                                                                  
(Efter Jost Amman 1568.)                            

Ved Aarhundredets Midte blev det almindeligt, at ogsaa Mænd
bar <sp>Ørenringe</sp>. Vi har allerede set, hvorledes 
Niels Sture endog bar Ørenlokker (Fig. 161), og den unge 
Christian den Fjerde brugte saa store Ørenringe, at der var Plads
til at stikke en Haarpisk gennem dem. Skikken holdt sig hos de højere
Stænder nogenlunde uforstyrret lige til den store franske
Revolution. Som bekendt har den endnu ikke helt tabt sig hos Nordens Almue.
Det synes, som om man stundom knyttede til Ørenringe Begrebet om
noget skærmende og afværgende, og derfor bar indfattet i dem Sager,
der tillagdes hemmelighedsfulde Virkninger. Det Var Rester af denne

<img>
Fig. 201. Den engelske Reformator, Biskop  Hugh Latimer 
(brændt paa Baal under Dronning Maria 1555).
(Efter Fairholt.)

gamle Tro, naar Bønderne i Nordsjælland endnu i Begyndelsen af
det 19de Aarhundrede lavede deres Ørenringe af Kirkebly, for derved
at skræmme Djævelen bort<footnote>Junge: Den nordsjellandske Landalmue. 
Kbhvn. 1824. S. 269. </footnote>. Christian den Fjerdes 
Elskede, Vibeke Kruse, bar i et Par Ørenringe nogle smaa Stumper 
Kobber, der sagdes at være udtagne af hans Hoved, da han saaredes 
i Slaget paa Kolberger-Heide<footnote>Junge: Den nordsjellandske 
Landalmue. Kbhvn. 1824. S. 269. </footnote>.

Det 16de Aarhundrede blev Vidne til <sp>Brillernes</sp> Fremkomst. De
ældste Briller lignede Nutidens "Næseklemmer", idet de savnede
Stænger. Glassene var ganske runde (Fig. 199-202). Derfor
benævnedes de ogsaa i Frankrig:  "smaa Maaner" (<i>lunettes</i>). 
Det nordiske Navn "Brille" skal komme af, at man i Begyndelsen lavede 
dem ikke af Glas, men af Beryll. De gjorde, som det var at formode, 
megen Lykke, og hurtigt uddannede den Mode sig at bære Briller, 
selv om Ens Syn ikke var svagt. Omtrent fra Aarhundredets Midte 
blev det Skik i det dannede Evropa, at lærde Folk bar dem, om ikke 
paa Næsen saa dog hængende i en Snor paa Brystet (Fig. 201)
tilligemed et Skrivetøj ved Bæltet, begge Dele sikre Tegn paa Lærdom. 
At man kunde læse den fineste Skrift uden at behøve dem, burde 
ikke afskrække fra at bære dem. De kunde jo altid maaske
bruges, naar det gjaldt om at skære den fine Split paa Fjederpennen (Fig. 202).

Vi er ikke fuldt i Stand til at forfølge denne Modes Fremkomst og 
Udbredelse for Nordens Vedkommende. Der er imidlertid ingen Grund 
til at antage,

<img>
Fig. 202. En skriver i det 16de Aarhundrede.
(Efter Thomas Wright: The homes of other days.)

at Efterabernes Flok her skulde have været ringere end andetsteds. 
Kun eet, ret betegnende Vidnesbyrd kan vi paavise, det er,
at Briller for den almindelige nordiske Bevidsthed snart gik over
til at betegne, ikke noget Synet forstærkende, men en Slags
Skyklapper, der hindrede En i at se saa godt som ellers. At "sætte En
Briller paa" blev da et Udtryk for at føre En bag Lyset. En af
Datidens Forfattere lader Absalon sige, da han foreslaar at skuffe
David: "En Brille vi vor Fader opsætte!"<footnote>Anders Kildsson Tybo: 
Absalon, Historia sacra, Comoediæ viisz Sammenskreffuen. Kbhvn. 1618. 
Bl. C. 2. </footnote>. I et ovenfor 
(S. 192) anført Vers, udtrykker en Kræmmer sin Evne til at narre unge
Piger, naar de køber Guldstads, i følgende Ord:

<tab> Dem kan jeg sætte Briller paa,
<tab> At de vide aldrig, hvad de faae<footnote>
Danske Samlinger I 200 og ligeledes 255. </footnote>.

Endog Frederik den Anden skriver i et Embedsbrev saaledes
til Jørgen Daa: "Du vil nok sætte Os Briller og Voksnæse paa"<footnote>
Hist. Tidsskrift VI 1, 105. </footnote>.
Og en Præst forhører en Kvinde om, hvem der er Fader til
hendes Barn, med følgende Ord: "Han bad hende ikke sætte Briller
paa den almægtigste og alvidende Gud, der alting veed og ser og
straffer alle dem, der saadant understaar sig at gøre."<footnote>
Saml. t. Fyens Hist. o. Topogr. VII 264. </footnote>

I bestemt Modsætning til denne Opfattelse opstod imidlertid
ogsaa en anden, der har holdt sig indtil vore Dage, nemlig den, at
anse det for en U høflighed at betragte En gennem Briller.
Allerede paa Frederik den Tredjes Tid fik denne Opfattelse et klart
Udtryk. Den franske Rejsende, Huet, der ivrigt ønskede at faa
Kongen og Dronningen at se, og derfor, da han var nærsynet, i
Kirken betragtede dem gennem Briller, paadrog sig herved i den
Grad Kongens Forbitrelse, at Huet fandt det raadeligst straks at
forføje sig bort fra København<footnote>Norsk Historisk Tidsskrift 
II 329.</footnote>.

En Toiletgenstand, der blev mere og mere almindelig, stadig
dog kun iblandt Kvinder, var <sp>Viften</sp>. Den ældste Form (Fig. 203
og 204), der var den brugelige ved Aarhundredets Begyndelse, mindede
stærkt om sin østerlandske Oprindelse, idet den, blot i formindsket
Maalestok, svarede til dem, der endnu bruges i Indien. Den bestod
af Fjer og lignede i Reglen en flad Fjerkost. Dens Forbillede var uden 
Tvivl Paafuglehalen, og hyppigt 

<img>
Fig. 203. og 204. Vifter i det 16de Aarhundrede.
(Efter Fairholt.)

<img>
Fig.205. En Vifte i det 16de Aarhundrede. 
(Efter Fairholt.)

anvendtes ligefrem Paafuglefjer dertil, hvis Metalglans og naturlige
Spejl gjorde dem selvskrevne til dette Brug.

Noget ind i Aarhundredet opstod imidlertid, vistnok i Italien, 
en hel ny Form, der lignede en lille Skralde eller et stift 
udspændt Flag (Fig. 205). De forfærdigedes af Silke og gav rig Anledning
til Udsmykning saavel ved Broderi paa Flaget som Indlægning paa Skaftet.

Den sidste Form endelig, der blev opfunden i Aarhundredets anden 
Halvdel og snart skulde fortrænge alle andre, var den, der bruges 
den Dag i Dag, den halvmaaneformige (Fig. 206 og 207). Den havde 
den store Fordel, at den kunde foldes sammen og frembød iøvrigt 
rigere Lejlighed end nogen af de tidligere til kosteligt Udstyr. De
første Vifter af denne Slags synes at være fremkomne ved det franske 
Hof og omtales som overordentlig kostbare. Ved Aarhundredets Slutning 
var en Vifte af denne Art et ligesaa nødvendigt Tilbehør til 
Kvindedragten som Spejl og Ur. Som disse anbragtes den i en Kæde 
ved Bæltet, hvor altsaa nu Tidens tre Fremskridt hang udstillede.

<img>
Fig. 206 og 207. Vifter i det 16de Aarhundrede.
(Efter Fairholt.)

*

Til den mandlige Paaklædning hørte med Nødvendighed
<sp>Vaaben</sp>. Enhver, selv Drenge, gik bevæbnede. Vel var der udstedt i
Danmark ikke faa Forbud mod at bære Vaaben i Byer, men disse
Forbud overholdtes kun for de allerfarligste Vaabens
Vedkommende. At komme dragende ind i By med spændt Armbrøst eller
ladt Gevær medførte uden Tvivl endnu Paatale, men ingen synes
at have taget sig nær, om man iøvrigt gik fuldt bevæbnet.

De hyppigste Vaaben var Spyd, Sværd og Dolk. <sp>Spyd</sp> bares
gerne som en Art Stok, der sattes til Side i Forstuen, naar man
besøgte Folk. Havde man i Købstad glemt at tage det med, var
der sjældent langt hjem, saa at det i en Fart kunde hentes, om 

det gjordes fornødent. Om Aftenen afgav Spydet en højst
nødvendig Støttestav for enhver, der vaklede hjem, fulgt af sin
Lygtemand. Alle Borgere var som Medlemmer af Borgervæbningen
forpligtede til at besidde slig en "Spids" (Spiesz), som det gerne
kaldtes<footnote>Nyt Historisk Tidsskrift I, 218—19. </footnote>. 
Navnet: Spidsborger er i en senere Tid gaaet over til
en halvkomisk Betegnelse for en ægte Borgermand; oprindeligt
brugtes det i fuldt Alvor for at skelne dem fra de fremmede,
hvervede "Lanseknægte".

Hvad der gjorde Spydet til et mindre farligt Vaaben, end det
ved første Øjekast skulde synes, var den lemfældige Brug, som
man i Reglen gjorde af det. Naar Folk kom i Skændsmaal, var
de som oftest hinanden saa nær paa Livet, at der ligefrem ikke
var Plads til at stikke med Spyd. Vi hører derfor ofte Tale om,
at den og den har "slaaet" en anden med sit Spyd<footnote>
Saml. til jysk Hist. og Topografi I 252, III 174. -- Danske 
Samlinger, 2den Række VI 332. -- Hyppige Eksempler forekommer 
i Helsingørs Tingbøger.</footnote>, sjældnere
derimod, at nogen er bleven "stukken" dermed. Man synes næsten
altid at være begyndt med at slaa med Skaftet som med en Stok,
og først naar Striden udartede, eller den ene Part flygtede, at have
brugt Odden til Stød. Som en Følge deraf forekom der i Datidens
utallige Gadekampe og Slagsmaal et forholdsvis ringe Antal Drab
ved Spyd. De fleste dødelige Saar tilføjedes med Sværd eller
Dolk.

<sp>Sværdet</sp> var det gammeldags Vaaben, der i umindelige Tider
havde været brugt i Norden. I Slutningen af Middelalderen var
det tiltaget meget i Størrelse og Tyngde for at kunne virke paa de
bestandig almindeligere Rustningsplader.Tilsidst kunde et Sværd i
Reglen kun føres med to Hænder (Fig.209). Men som Rustningerne
idet 16de Aarhundrede begyndte at vige for Skydevaabnene,
saaledes tabte disse tunge Sværd sig nu mere og mere, og afløstes
af Kaarder, beregnede baade til Hug og Stød. Af Mellemevropas
Lande gik Frankrig i Spidsen. Paa Frants den Førstes Tid blev
det her Skik i Stedet for de store, uhaandterlige Sværd, der, naar
man ikke just var til Hest, bestandig maatte bæres i Haanden og
derfor stundom manglede, just naar man skulde bruge dem, til
Stadighed at bære en let Kaarde fastgjort ved Bæltet. Hurtigt
udviklede sig Evnen til at bruge disse Vaaben, en ny Fægtekunst,
hvor det behændige Stød afløste de tidligere tunge Slag. Til
Norden naaede det nye Vaaben over Tyskland, og Navnet "<sp>Degen</sp>"
blev heroppe den almindelige Benævnelse derfor.

<img>
Fig. 208. De almindeligste Vaaben i det 16de Aarhundrede.
(Efter Olaus Magnus 1555.)

En saadan "Degen" varet yderst farligt Vaaben. Blev den først
dragen, beroede det som oftest paa et blot Tilfælde, om den ene
af Parterne skulde blive livsfarligt saaret. Thi selv om man
begyndte med en flad Klinge, behøvedes der blot en uheldig
Vending, en uberegnelig Tumlen af den ene berusede Part, til, hvis
Modstanderen stod i Dækstilling, at løbe sig Kaarden gennem
Livet. Utallige var de Slagsmaal, der begyndte med Mundhuggeri
halvt i Spøg og rent ved et Uheld endte med Drab.

Foruden Kaarden, der båres ved venstre Side, havde man
gerne i Bæltets højre Side hængende en <sp>Dolk</sp>. Manglede denne,
saa bar dog selv Drenge altid et uundværligt Vaaben hos sig,
nemlig en Kniv, der vistnok ligeledes var fastgjort i Bæltet (Fig.210).

<img>
Fig. 209. Kamp med tunge Sværd.
(Efter Olaus Magnus 1555.)

<img>
Fig. 210.
Pung og  Kniv i Frankrig i det 15de Aarhundrede.
(Efter Paul Lacroix.)

Der fandtesen Mængde Overgangsformer lige fra den
lange Dolk og Daggert og ned til den korte Kniv. Det er
Nutiden umuligt at skelne ret mellem disse mange Navne
paa Knive af forskellig Længde. Kun eet synes fælles for
dem alle, at de yderst sjældent var til at lukke sammen og
derfor gerne bares i Skede.

Det kunde synes i høj Grad misligt saaledes at betro selv
Børn Vaaben, om hvis Fare den daglige Erfaring noksom bar 
Vidne. Paa den anden Side var det langt mere end blot den barnlige 
Stolthed, der vilde være bleven krænket, om man havde taget dem fra dem. Disse Knive
brugtes nemlig paa mange Maader, ikke mindst ved Maaltiderne.
Naar Maden vinkede, drog alle, store og smaa, fra Læderet, Kniven fik
travlt, den smurte og skar eller jog som Harpun tilbunds efter Kød
i det varme Saucefad. 

Det var naturligt, at Landbefolkningen og enhver, der var paa
Rejse, rustede sig yderligere end Folk i By. Selv til korte Ture
udenfor Købstadporten glemte man ikke at tage Spydet med. I et af
Datidens Skuespil beskriver derfor en Købmand sin Søndagsvirksomhed saaledes: 

<img>
Fig. 211. En Vaabensmeds Bod.                                       &
(Efter Jost Amman 1568.)                           I


<tab> Om Søndagen og andre hellige Dage
<tab> Udi Kirken gør jeg ingen Umage.
<tab> Naar andre did gaa, baade Læg og Lærde,
<tab> <sp>Tager jeg et Spyd op paa min Herde</sp>,
<tab> Saa lader jeg ud til Landsbyen glide,
<tab> Jeg nænner end ikke min Hest at ride<footnote>
Danske Samlinger, udg. af Chr. Bruun I, 201. </footnote> o. s. v.

Et ypperligt Vaaben var selvfølgelig en <sp>Bøsse</sp>. I Norge og
Sverige brugte man desuden meget <sp>Stridshamre</sp> og især
<sp>Økser</sp>. I Danmark havde Bonden et godt Værge i <sp>Høtyven</sp>
eller Forken, der nødigt lodes hjemme, naar han agede til
Købstaden<footnote>Samlinger til jysk Hist. og Topgr. I, 220. </footnote>. Intet er maaske saa oplysende om de almindelige
Begreber paa dette Omraade som de Bestemmelser, der blev trufne
med Hensyn til Præster paa Landet i Danmark. Sjællands Biskop
maatte forbyde sine Præster at møde til Kirke med Bøsse eller
bevæbnede at forrette Gudstjeneste. Derimod tillod han dem Aar
1572 at have et Spyd liggende i Vognen, og Aar 1584 fik baade
Præsterne paa Sjælland og de paa Fyn Lov til at have et Sværd
i Vognen; "dog at de bruge disse Vaaben kun til Forsvar, ikke
til Angreb<footnote>Nye Kirkehistoriske Samlinger IV 363-64 og 
379. -— E. Pontoppidan: Kirchen-Historie des Reichs Danemark 
III 31. </footnote>". At Præster gik med Kniv i Bæltet fulgte af sig
selv<footnote>Rørdam: Kjøbenhavns Universitets Historie IV 415. 
-— Nye Kirkehistoriske Samlinger V 32. -— Da Præsten i Jyderup 
Aar 1561 grebes i at ligge hos Smedens Kone og derfor fik Prygl 
af Smeden, maatte en Mand skille dem ad og rakte Præsten hans 
Kniv og Bælte, som laa paa Bordet, hvorpaa denne løb ud, glemmende 
sin Hue i Sengen. Topogr. Saml. Jyderup no. 1. R. A. </footnote>.

Der kunde kun i meget ringe Grad raades Bod paa alle de
heraf følgende Ulemper. De værste Yderligheder søgte man at
undgaa ved Bestemmelser som disse: at alle Kirkegængere skulde
sætte deres Vaaben fra sig i Vaabenhuset. Ved Lavsgilder skulde
ligeledes Vaabnene afleveres, førend Drikningen begyndte. Det
var Studenterne i København strengelig forbudt at bære Spyd,
Sværd eller Kaarde o. s. v.<footnote>Kierulf: de jure gladii 
gestandi, i Universitets- og Skole-Annaler, udg. af L. Engelstoft 
1807. I, 189-91. </footnote>. Men det var kun lidet, der opnaaedes
herved. Madkniven havde man jo altid hos sig, og selv de
ubevæbnede Studenter, der maatte nøjes med at svare: "Lars
Kiltekniv", naar bevæbnede "Hofkarle" raabte det yndede
Skældsord: "Halepeter" eller "Peter Skofte" efter dem, viste i mangt
et natligt Sammenstød, at de, naar det kom til Stykket, kunde
bruge mere end Mund og stundom lade Modstanderne blive
liggende paa Pletten<footnote>Rørdam: Kjøbenhavns Universitets 
Historie III 102 fgg. </footnote>.

Vi skal i en anden Sammenhæng nærmere betragte Følgerne
af denne Almenvæbning, der i Forbindelse med Tidens
Varmblodighed og Hang til Drukkenskab frembragte højst
ejendommelige Tilstande. Her skal vi nøjes med blot ved et Par
Eksempler at belyse, hvorledes slige Forhold tog sig ud i det daglige 

Liv, hvorledes virkelig enhver bar Vaaben og forstod at bruge dem.

I August 1582 gik en Murmester og hans Svend paa Vejen fra
Helsingør sydefter. Undervejs indhentedes de af en Vogn, hvori
sad en Tømmermester og hans Svend, der vilde til Hørsholm.
Murmesteren raabte til den kørende: "Faar jeg snart mine Penge,
som du er mig skyldig?" Straks sprang Tømmermesteren af
Vognen og løb ind paa de gaaende med sit <sp>Sværd</sp>. Mursvenden
holdt sit <sp>Spyd</sp> imellem og bad dem forliges. Tømmersvenden
sprang da ogsaa af og løb under Raabet: "Hvad, to mod en!"
frem med sin <sp>Økse</sp>. Svenden med Spydet vilde tale ham til
Rette, men den anden løb under Spydet og truede ham med
Øksen. Da greb den første sin <sp>Daggert</sp> og stak ham i Livet, saa
at han straks døde. Drabsmanden flygtede til Skoven, men blev
senere greben og henrettet<footnote>Helsingørs Tingbog 27 August 
1582. R. A. </footnote>.

En Familjescene i Ribe 1598 beskrives saaledes: Paa
Festdagen den 1ste Maj kom Raadmand Anders Sørensen ind til sin
Søstersøn, Magister Svanning. Senere kom ogsaa en
Herredsfoged derind, og de sad nu fra Kl. 3 til 9 sammen i "ærlig og
fredsommelig Glædskab", dog bemærkes det, at Herredsfogden
"fluks blev drukken". Kl. 9 var en af de andre Gæster bukket
under og falden i Søvn. Herredsfogdens Hustru stod ude paa
Gaden og raabte paa ham for at faa ham hjem. Raadmandens
Tjener kom ind for at hente sin Herre. Paa Vejen hjem maatte
Raadmanden dog ind at se ogsaa til sin Svigersøn, Biskop
Hegelund, og hans lille Søn, der laa for Døden. Spydet sattes i
Forstuen, Herredsfogden gik ind med og havde sit Sværd hos sig.
I Dagligstuen traf de Bispen og den lille Patient. Døtrene kom
ligeledes ind samt Bispens Amanuensis, og snart kaldte ogsaa
Raadmanden sin Tjener ind i Stuen. I Forening sad de nu og
spøgede, drak og sang Psalmer. Saa skulde Raadmanden ud i
Gaarden og fulgtes af sin Tjener og Bispens Amanuensis. Lidt
efter skulde Herredsfogden samme Vej. En Pige, der bragte mere
01, løb han omkuld i Gangen, tabte sin Hat og stod snart
barhovedet i Gaarden, svingende sit Sværd over Hovedet og raabte:
Jeg er en gammel Hofmand". Raadmanden kastede Hatten hen
til ham, men han satte sig i Fægtestilling. Raadmanden sendte da
sin Tjener ind efter Spydet, fældede det mod ham og sagde: "Det 

skulde være mig en let Sag, hvis jeg vilde dig noget." Derpaa
sænkede han atter Spydet, men Herredsfogden tumlede
snublende mod ham og gennemborede hans Ben med sit Sværd.
Saaret var livsfarligt. Alle ilede ud, Herredsfogden listede bort,
kastede Sværdet paa Gaden, hvilket dog fandtes af nogle
Skoledrenge. Et Par Dage efter døde Raadmanden, Herredsfogden dømtes
fredløs<footnote>Saml. til jysk Hist. og Topogr. I, 258 fgg. </footnote>.

Til nærmere Oplysning om Forholdene kan tjene, at den her dræbte
Raadmand Anders Sørensen selv i sit 20de Aar havde begaaet et Drab,
samt at hans Søn blev dræbt, og en af hans Søstersønner dømt fredløs
for begaaet Drab.

En Sommeraften 1585 sendte Christen Riber i Helsingør Pigen
hen efter en Kande Øl. Paa Vejen fik hun nogle Knubs af Hans
Kjøbenhavns Hustru, Marine. Christen Riber gik da hen til Hans' Dør og
bad ham straffe sin Kvinde i denne Anledning. Denne Opfordring blev
meget ilde optagen. Ægteparret løb ud i Gaarden, hentede Sten og
begyndte et Bombardement paa Christen Riber, der stod paa Gaden. Efter
nogen Tids Forløb aabnedes Døren, Hans fortsatte Kastning med
Sten, samtidigt med at Marine gjorde et Udfald, væbnet med en
Skovl. Christen drog sin "Degena, og nu begyndte, et livligt
Haandmænge. Christen huggede under Kampen dyb Terts,
nedenfra opefter, og ramte hende paa Haandleddet, saa Haanden
fløj af. Hun lod imidlertid ikke til at lægge videre Mærke hertil,
men førte Skovlen kraftigt med den anden Haand. Da Sagen kom
for Retten, "forligtes de venligt", idet Christen betalte hende 27
Daler for den mistede Haand<footnote>Danske Samlinger, 2den Række 
VI 344—45. </footnote>.

Peder Sandberg til Vestergaard kom i Aaret 1589 kørende
forbi Anders Bjelkes Gaard,, Bellinggaard,  Anders Bjelke bød.

<img>
Fig. 212.  Ældre "Brudgomsdragt fra Valle" i Sætersdalen.

ham indenfor. De sad saa og drak sammen, og under Samtalen
lovede Bjelke ham et Jægerhorn, saafremt han kunde blæse i
det. Han kunde virkelig, og Jægerhornet blev hans. Derpaa drak
de videre, skød til Maals, drak igen og endelig skiltes de ad i
Venskab, idet Anders Bjelke og hans Hustru fulgte
ham paa Vej, medens Vognen kom bagefter. Da de
var skiltes ad, kom Bjelke til at tænke paa sit
Jægerhorn, og da han mødte Sandbergs Vogn, just
som den skulde køre ud af Porten, smak han
Porten i og sagde, at Vognen kom ikke ud, førend han
fik sit Horn. Peder Sandberg vendte tilbage for at
se, hvor Vognen blev af, men modtoges af Anders
Bjelke, der kom løbende selv sjette og forlangte,
han skulde slaas som en ærlig Mand. Sandberg
sprang bag et Gærde, men kom dog frem for at
kæmpe Tvekamp med Bjelke, Sandberg huggede
med "<sp>Degen</sp>", Bjelke stak med Spyd. Under
Kampen løb Bjelkes Foged bagfra til og huggede
med sin <sp>Degen</sp> et Stykke af Nakken paa
Sandberg, "saa stort som et Saltkar". Sandberg vendte
sig og stak ham, saa han styrtede. Men i samme
Øjeblik ramte Bjelke ham med Spydet, saa han
tumlede ind i Gærdet. Da Bjelke vilde gennembore
ham med Spydet, huggede Sandbergs Kusk med
sin Bøsse dertil, saa at Stangen knækkede.
Derpaa gennemborede Sandberg Bjelke med sin Degen,
og Angriberne ledte den døende bort. Retten frifandt
Drabsmanden, da det var simpelt hen Nødværge<footnote>
Dokumenter til Klevenfelds Stamtavler (Sandberg). 1589. R. A. </footnote>.

En Nat i Januar 1593 løb Harder Jepsen hujende og skrigende
om paa Ribe Gader. Vægterne kom til, og det lykkedes dem at
faa baade Kaarde og Daggert fra ham. Han havde dog endnu to
mindre Knive hos sig, hvormed han ihjelstak to Vægtere. Han
henrettedes i Februar Maaned. Hans Fader var sluppen langt
nemmere fra det, da han i sin Tid uden Aarsag dræbte sin Karl<footnote>
Saml. til jysk Hist. og Topogr. I 252. </footnote>.

En tolvaarig Skoledreng i Aarhus jog sin Kniv i Underlivet
paa en Kammerat, saa at denne kort efter døde. Konsistorium
anbefalede ham senere til et Præstekald, han behøvede jo ikke
at søge Embede just i samme Stift, hvor det var sket<footnote>
Nye Kirkehistoriske Samlinger I 11. </footnote>.

<img>
Fig. 213. Stok i England 1578.
(Efter Fairholt.)

Den 2den Juli 1570 stak en ung Dreng ved Navn Paaske en
af Hørerne ved Bergens Skole med en Kniv i Brystet, saa at han
straks døde. En Maanedstid efter begik en Borger sammesteds
tredje Gang Drab, og Peder Reidarsøn i Trondhjem omtrent
samtidigt femte Gang<footnote>Norske Magasin I 365, 375 og 378. </footnote>.

Da de to Naboer, Torgjer og Jørgen, oppe i Thelemarken Kristi
Himmelfartsdag fulgtes ad fra Kirke, hvor de havde været til
Alters, bad Jørgen, om Torgjer, der bar en sleben <sp>Økse</sp> i
Haanden, ikke vilde gaa foran. Da han gjorde det, skød han ham
bagfra med sin <sp>Bøsse</sp><footnote>Norsk Historisk Tidsskrift, 
2den Række III 170. </footnote>.

Disse Eksempler paa, at man altid gik fuldt væbnet og ikke
undlod at bruge sine Vaaben, kunde fortsættes i det uendelige.
Kun sjældent bidrager de til at kaste et mildere Lys over Tiden,
som naar det hedder, at Borgerne i Odense brugte at "opgaa paa
Raadhuset med deres Vaaben og Værge og true Borgmestre og
Raad", hvilket Kongen alvorligt paamindede dem om at lade være
med<footnote>V. Simonsen: Bidrag til Odense Byes Hist. II 2,139. 
</footnote>. For den, der ikke kender Forholdene, stiller Brøden sig
her som langt større, end den var. Det utilladelige laa blot i, at de
brugte Trusler, thi bevæbnede var de jo til enhver Tid.

Sporene af denne Fortids Bevæbning er nu for en stor Del
udviskede i Norden. Længst har de holdt sig i Sverige og Norge,
hvor Befolkningens brede Lag endnu ofte bærer Kniv i Bæltet.
Paa enkelte Gaarde i Thelemarken og Gudbrandsdalen gemmes
endnu de gamle Stridshamre, der rigtignok i lange Tider kun har
tjent som Stokke. Paa lignende Maade tabte Øksen sig, der endnu
i Midten af det 17de Aarhundrede ses at have været baaret til
daglig i Valdersdalen. Snart fulgte den kun med til Gæstebud og
Kirke som en Slags gammeldags Pragt og tjente langt mere til
Støtte end til Værn. Den yngste Stridsøkse, der nu findes
opbevaret, bærer Aarstallet 1704.

Sværdet synes i Norge at være blevet aflagt længe før end
Øksen, maaske allerede ved Reformationstiden, da det i Byerne
afløstes af Kaarden. Dog holdt det sig saavel i Thelemarken som
i Sætersdalen (Fig. 212) lige ned mod Aar 1800 som et
nødvendigt Tilbehør til Brudgomsdragten. Det var Brudgommens Pligt
at bære et Sværd, omviklet om Hæftet med et hvidt Tørklæde.
Under Bryllupslaget skulde han gøre et Hug dermed i den øverste
Bjælke i Gavlvæggen for at vise, at Sønnerne ikke var 

vanslægtede fra Fædrene. Faa gamle Vægge i Sætersdalen ses endnu
Spor af mange Saadanne, velførte Hug<footnote>Dr. Yngvar Nielsen: T
ræk af den norske Bondestands Kultur-Udvikling. Kristiania 1881. 
S. 58 fgg. -- Norsk Hist. Tidsskrift, anden Række III 178. </footnote>.

I Danmark vedblev man at bære Kaarden langt ned i det 18de
Aarhundrede. Endnu ved Midten af det 19de saas Lavsbrødrene
i Festdragt med Kaarde ved Side. Spydet derimod tabte sig
hurtigt efter det 16de Aarhundrede. Bladet bortfaldt og ombyttedes
med en Guld- eller Sølvknap. I det 18de Aarhundrede havde
Stokken endnu nogenlunde Spydskafts Højde og båres som dette
ved et Greb midt om Skaftet. Henimod den franske Revolution
blev Stokken imidlertid kortere og kortere og maatte tilsidst helt
bøje Nakke, da dens øverste Ende omdannedes til Haandgreb.
Dette Haandgreb var maaske endnu en ubevidst Efterligning af
Stridshammeren og Øksen, der jo ligeledes var endt som
Spadserestokke.

Kniven i Bæltet forsvandt i Danmark, efterhaanden som Gafler
indførtes. Begge blev fra nu af et Bordtilbehør. De enkelte
Stænder, der fremdeles havde Brug for Kniven til deres daglige Dont,
indførte lidt efter lidt den uskadeligere Foldekniv. Hos
Bybefolkningen blev denne bestandig mindre. Den gamle Daggerts sidste
fredelige Hverv var indtil 1850 som Pennekniv at spidse
Gaase-fjer, senere at radere, sluttelig at skære Spidsen af Cigarer.

*


IV Bog

Henvisninger og Anmærkninger

Forkortelser: R. A. = Rigsarkivet i København. -- G. K. S. = Gammel Kongelig Samling, Store Kongelige Bibliotek i København. -- N. K. S. = Ny Kongelig Samling, sammesteds. -- S. R. A. = Svenske Rigsarkiv i Stockholm. -- S. K. A. = Svenske Kammerarkiv i Stockholm. -- N. R. A. = Norske Rigsarkiv i Kristiania.

For at undgaa altfor stor Vidtløftighed i Angivelsen af Kilder anføres her de mere almindelige Skrifter, hvortil nærværende Fremstilling støtter sig. Kun hvor ganske særlige Grunde var til Stede, er der blevet særligt henvist til noget af disse Skrifter: Viollet-le-Duc: Dictionnaire raisonné du mobilier français. Tome III—IV. -- Quicherat:
Histoire du costume en France. Deuxième édition. Paris 1877. -- Paul Lacroix: Le moyen âge et la renaissance. I—V. Paris 1848—51. -- Paul Mercuri et Camille Bonnard: Costumes historiques I—III. Paris 1860—61. -- Willemain: Monuments français inedits pour servir à l'histoire des arts depuis le VIe jusqu' au XVIIe siècle. I—II. Paris 1839. -- 
Baudrillart: Histoire du luxe. Tome II—III. Paris 1879—80. -- I. H. v. Hefner-Alteneck:
Trachten des christlichen Mittelalters I—III. Frankfurt a. M. 1840—54. -- A. v. Eye und
Jacob Falke: Kunst und Leben der Vorzeit. Nürnberg 1858 I—II. -- Weiss: Kostümkunde,
2te Abtheilung. Stuttgart 1872. -- Alwin Schultz: Das höfische Leben zur Zeit der
Minnesinger. I—II. Leipzig 1879—80. -- Freydal: Des Kaisers Maximilian I Tourniere und
Mummerien, herausgegeb. von Q. v. Leitner. 1879. -- O. Henne-Am Rhyn. Allgemeine
Kulturgeschichte 2te umgearb. Aufl. IV. Leipzig 1879. -- G. Klemm: Allgemeine
Cultur-Geschichte der Menschheit 9ter Band. Leipzig 1851. -- P. Bertellius: Diversarum
nationum habitus, centum et quatuor iconibus in aere incisis diligenter expressi. Patavii 1589. -- Omnium fere gentium habitus et effigies. In eosdem Joannis Sluperii epigrammata.
Antverpiæ 1572. -- J. Amman: Von allerley schönen Kleidungen und Trachten der Weiber. Frankfurt a. M. 1586. -- Cesare Vecellio: De gli habiti antichi et moderni, di diversa
parti del mondo. Venetia 1590. -- Joh. Boemus Aubanus Teutonicus: Omnium gentium mores. Antverpiæ 1542. -- E. C. Reichard: Matthäus und Veit Konrad Schwartz nach ihren merkwürdigsten Lebensumständen beschrieben. Magdeburg 1786.

*

S. 8. <sup>1</sup> R. Keyser: Efterladte Skrifter II Bind 2den Afdeling (Christiania 1867). S. 55. 

S. 14. <sup>1</sup> Foruden Viollet-le-Duc: Diction. raison. d. mobilier franç. III 164—67 o. fl. a. af de ovenn. Skrifter: G. L. Baden: Afhandlinger i Fædrelandets Cultur-, Stats-,
Kirke- og Litterær-Historie III (Kbhvn. 1822) S. 207.

S. 15. <sup>1</sup> H. Rørdam: Monumenta Historiæ Danicæ I (Kbhvn. 1873) S. 563. -- Paa
Mester Gerlachs Sten i Linköping Domkirke findes den knælende Figur udstyret med lang 
Hættesvans. Sveriges Historia från äldsta tid II (Sthlm. 1877). Fig. 302. -- <sup>2</sup> Engelstoft: Universitets Annaler 1813. S. 31—32. -- P. Eliesens Danske Skrifter ved C. E. Secher I, 462 fg. -- <sup>3</sup> H. Rørdam: Københavns Universitets Historie III 105. -- Mon ikke
Slutningsordet i Kansler Johan Friis's Svar-Digt til Gustav Vasa (H. Rørdam: Historieskrivningen og Historieskriverne i Danmark og Norge. Kbhvn. 1867. S. 76) skal forstaas i Overensstemmelse hermed?

<tab> Sit Fængsel stjal han sig fra,
<tab> Fik en Fordans med Kagen i Lybæk.
<tab> Ko-Svans!

Det fornærmelige i Udtrykket Ko-Svans vilde da komme til at ligge i dets Betydning af:
Skoledreng (Barne ... pe). -- <sup>4</sup> Originalen, fra en Korstol i Westerås, findes i Nationalmuseet i Stockholm.

S. 16. <sup>1</sup> Kongl. Hofvet no. 2. Inventarium på Kgl. Maj.'s Lifklädekammer på Stockholm Slot 1548. S. R. A. Trykt i Historiska Handlingar II (Sthlm. 1862). S. 6. -- <sup>2</sup> Sveriges Historia från äldsta tid till våra dagar II (Stockholm 1877). Fig. 338. 

S. 26. <sup>1</sup> Se ogsaa f. Eks. Jørgen Sadolin. (Danske Magazin V 193.) -- <sup>2</sup> Nye kirkehistoriske Samlinger II 488. -- <sup>3</sup> Suhm: Samlinger til den danske Historie II, 2, 146. -- <sup>4</sup> Niels Hemmingsen: Pastor Hafniæ. 1562. S. 128—31.

S. 27. <sup>1</sup> Tegnelser over alle Lande 10. og 21. Januar 1559. R. A. -- Sjællandske
Tegnelser 10. Oktober 1580. -- 29. Oktober og 3. November 1585. -- 15. Oktober 1586. --
16. og 29. April 1588. R. A. -- Nye Danske Magazin I 142. -- Edvardsen Friis: Schielschiör Kiöbstæd. S. 420—21. -- <sup>2</sup> Hauch: Minder fra min Barndom og Ungdom (Kbhvn.
1867). S. 14. -- <sup>3</sup> Norske Magazin II 242.

S. 28. <sup>1</sup> Biskop Jens Nilssons Visitatsbøger. Kristiania 1880. S. 202—3.

S. 29. <sup>1</sup> H. Rørdam: Københavns Universitets Historie II 701—3. IV 275—77. -- 
Nyt historisk Tidsskrift V 187. -- Norske Magazin I 270 og 281. -- Kirstine Ulfstands
Begravelse. Dokum. t. Klevenfelds Stamtavler. (Ulfstand) 1570. R. A. -- Sidsel Niels
Parsbjergs dito. Sammesteds (Parsbjerg) 1566. R. A. -- Sjællandske Tegnelser 12. Maj
1588. R. A. -- Samlinger til jydsk Historie og Topografi II 161. -- I Køge brugte man at
bære Lys foran Kisten selv ved borgerlige Begravelser. Dette forbødes 1595. Sjællandske
Tegnelser 2. April 1595. R. A. -- o. s. v. -- <sup>2</sup> H. Rørdam: Københavns Universitets Historie III 307. -- Alt 1587 omtaler en Student, at han har baaret Lig, men da den afdøde var en anden Student, tør heraf intet sluttes med Hensyn til Skikkens
Almindelighed. Kirkehist. Samlinger 3die Række II 486. -- <sup>3</sup> De ved S. 29 Anm. 1 anf. Steder. -- "Givet for et Stykke Klæde til Peblingerne: 16 Daler .... Givet Peblingerne til Aabod paa det Klæde, som de fik, for det var ikke godt nok: 24 Mk." Dokumenter til Klevenfelds Stamtavler (Ulfstand) 1570. R. A. -- Nyt historisk Tidsskrift V 187—88 o. s. v. -- <sup>4</sup> H. Rørdam: Kjøbenhavns Universitets Historie III, 111. -- <sup>5</sup> Worms Skolehist., Videnskabernes Selskabs Skrifter XI 372.

S. 30. <sup>1</sup> Henr. Ranzau: De conservanda valetudine. (Lipziæ 1573) p. 94.

S. 37. <sup>1</sup> Resen: Frederich den Andens Krøniche. S. 43. -- <sup>2</sup> Under Hofdragten af 1543 var der f. Eks. Trøje. Danske Samlinger. Klædedragt no. 377. R. A. (Danske Magazin V 2.) -- <sup>3</sup> Gustav Vasas "Jakker" 1543, se Historiska Handlingar II (Sthlm. 1862). S. 7—8. -- Aar 1548 se: Kongl. Hofvet no. 2. Inventarium på Kgl. Maj.'s Liffklede-Cammar 1548. S. R. A. -- <sup>4</sup> Min Frue Værtinde har ladet hente nyt Læder hjem til mig og Jørgen at forfærdige os "Vamse" ... Brev dat. Leipzig 1535. Abend Sct. Petri et Pauli. Dokum. t. Klevenfelds Stamtavler (Bilde) R. A. -- <sup>5</sup> Se f. Eks. Sjællandske Tegnelser 10. Oktober 1579. R. A. -- <sup>6</sup> Naar Trøje omtales hos fornemmere Folk i Aarhundredets sidste Halvdel, nævnes næsten altid tillige Kjortel. "Trøjen" er i saa Fald = Undertrøje; "Kjortel" er Overtrøjen.

S. 38. <sup>1</sup> En formaning oc atuarsel om den leppede oc forkludede Hosedieffuel. Kbhvn. 1556. Blad B. B 2 og C 1.

S. 39. <sup>1</sup> Historisk Tidsskrift I. Kbhvn. 1840. S. 186.

S. 40. <sup>1</sup> Joh. Spangenberg: Ecteskabs Ordens Speyel oc Regel. Kbhvn. 1601. S. 119. og 208. (Fortalen er underskreven 1544).

S.41. <sup>1</sup> Quicherat: Histoire du costume en France; deuxième édition. Paris 1877. p. 352. -- <sup>2</sup> Sammesteds. -- <sup>3</sup> Historiska Handlingar II (Sthlm. 1862). S. 5 ffg.

S. 42. <sup>1</sup> Københavns Diplomatarium III 119—25 og IV 664. -- <sup>2</sup> Aar 1540 havde f. Eks. Gustav Vasas Drabanter lysegult Underlag for Spalterne <sp>i det ene</sp> Ærme. Kgl.
Vitterh. Historie och Antiquit. Acad. Handlingar III (Sthlm. 1793). S. 92.

S. 43. <sup>1</sup> Danske Samlinger for Historie, Topografi, Personal- og Literaturhistorie I 275. -- Smlgn. Elias Caspar Reichard: Matthäus und Veit Konrad Schwarz nach ihren merkwürdigsten Lebensumständen beschrieben. Magdeburg 1786. S. 35, 36, 38, 44 o. s. v. -- <sup>2</sup> Se f. Eks. Sveriges Historia från äldsta tid till våra dagar III 116—17.

S. 46. <sup>1</sup> H. Weiss: Kostümkunde. Neuere Zeit. II 643. -- <sup>2</sup> Bloch:   Den fyenske Gejstligheds Historie. S. 41. -- <sup>3</sup> Nye Kirkehistoriske Samlinger IV 286.

S. 47. <sup>1</sup> Nye Kirkehistoriske Samlinger V 32. -- <sup>2</sup> Nye Kirkehistoriske Samlinger V 44. -- <sup>3</sup> Nye Kirkehistoriske Samlinger V 48.

S. 49. <sup>1</sup> Hans Christenssön Sthen: Ligprædiken over Mette Ulffstand. Kbhvn. 1602. Bl. D. 8.

S. 52. <sup>1</sup> Charles d'Ogier: Dagbok öfver dess resa i Sverige 1634. (Sthlm. 1828). S. 21.

S. 53. <sup>1</sup> K. N. Lenæus: Delsboa Illustrata. (Sthlm. 1764.) S. 204.

S. 55. <sup>1</sup> Af tre Alen bredt Klæde gerne 5—6 Kvarter. Danske Magazin VI 318 og 3die Række VI 6. -- Malmøhus Lensregnskab 1541: Borgekokken til Hoser 5 Kvarter engelsk
Klæde; Mester Hans Voldmester til Hoser 2 Alen dito; Jacob Redesvend til Hoser 1½ 
Alen; Ridefogden 4½ Alen (3 Par); Slotsfogdens Svend 1½ Alen R. A. -- Naar Hoserne
ikke skulde gaa helt op, kaldtes de med det gamle Navn: Sokker. Christ. Gøye til sin
Hustru 1565: Send mig en Alen sort Engelsk til to Sokker. Dokum. til Klevenfelds Saml. (Gøye). R. A.

S. 57. <sup>1</sup> Kongl. Hofvet no. 2. Inventarium på Kgl. Maj.'s Lifklädekammer på
Stochholm Slot 1548. -- Dito: Inventaria opå Hertog Johans Cleder 1553. S. R. A. -- Trykte
i Historiska Handlingar II (Sthlm. 1862). -- Jeg benytter Lejligheden til at tilbagekalde
min (i Danske Samlinger 2den Række, 6te Bind, Side 174, Anm. 7) udtalte Gisning om Betydningen af "Overtøj".

S. 58. <sup>1</sup> Om dette og det følgende se: En formaning oc atuarsel om den leppede oc
forkludede Hosedieffuel. (Kbhvn. 1556). Oversat og forsynet med Efterskrift af Peder
Palladius. -- <sup>2</sup> A. Huitfeld: Danmarckis Rigis Krønicke. 4to. Pars IX Bl. Xx 3. -- <sup>3</sup> Børne Speigel, fordansket af Niels Bredal. Kbhvn. 1568. 4to. S. 23.

S. 59. <sup>1</sup> Hus-Taffle vdsæt paa Dansk aff Rasmus Hansson Reravius. Paa ny trykt 1639. Fortalen Bl. C. 3.

S. 60. <sup>1</sup> A. Huitfeld: Danmarckis Rigis Krønicke. 4to. Pars IX Bl. Xx 3. -- <sup>2</sup> Hefner-Alteneck: Trachten des christlichen Mittelalters III 120—21. -- <sup>3</sup> A. Huitfeld: Danmarckis Rigis Krønicke. 4to. Pars IX. Bl. Xx 3. -- Krag og Stephanius: Christian den Tredies Historie. Oversat. (Kbhvn. 1776.) S. 386. -- <sup>4</sup> En formaning og atuarsel om den leppede oc forkludede Hosedieffuel. Bl. B. -- Ungeheure Hosenlätze gesellten sich dieser Tracht würdig bei, und waren oft entweder so gebildet, dass sie das, was sie bedecken sollten, in der Form nachahmten, oder gar so, dass sie es bei jeder Bewegung enthüllten. Otto Henne-Am-Rhyn: Allgemeine Kulturgeschichte. IV (2te Aufl. Leipzig 1879). S. 585.

S. 61. <sup>1</sup> En formaning oc atuarsel o. s. v. Bl. C. 3. -- <sup>2</sup> Quicherat: Histoire du costume en France. Paris 1877. deuxième édition.

S. 64. <sup>1</sup> Arrild Huitfeld: Danmarckis Rigis Krønicke. 4to. Pars IX Bl. Xx 3. -- Krag og Stephanius: Christian den Tredies Historie. Kbhvn. 1776. Oversat. S. 386—87.

S. 65. <sup>1</sup> Danske Samlinger, 2den Række VI 174—75. -- Historiska Handlingar II
(Sthlm. 1862). S. 5—42. -- Aar 1557 fik den danske Prins, Hertug Magnus, syet tre Par
Overtøj og et Par Bukser. Diplomatarium Flensborgense II 1038—40. -- <sup>2</sup> Weiss:
Kostümkunde (Neuere Zeit) II (Stuttgart 1872) 641. -- Quicherat: Histoire du costume en France. (Paris 1877). p. 383.

S. 66. <sup>1</sup> Niels Lauritzsön Arctander: Ligprædiken over Niels Jonssøn Viffert. Kbhvn. 1596. Bl. C. 6.

S. 67. <sup>1</sup> Quicherat: Histoire du costume en France. Paris 1877. p. 400—02. -- <sup>2</sup> Helsingørs Tingbog. 12. Juni 1589. R. A.

S. 68. <sup>1</sup> Danske Samlinger I (Kbhvn. 1865—66). S. 262. -- <sup>2</sup> Om Bevissteder og Henvisninger se nærmere O. Kalkar: Ordbog til det ældre danske Sprog. "Lumme".

S. 69. <sup>1</sup> Se f. Eks. Mogens Gyldenstjernes Regnskabs-Bog over Udgifter til hans Børn. no. 1320 C. N. K. S. — o. fl. St. -- <sup>2</sup> Nyerup: Hist.-statist. Skildring af Tilstanden i Danmark og Norge III 1 (Kbhvn. 1804). S. 35. -- Historiska Handlingar II (Sthlm. 1862). S. 5—42. -- <sup>3</sup> Danske Samlinger, 2den Række VI 174—75. -- <sup>4</sup> Nye danske Magazin VI 62—64. -- <sup>5</sup> Klædeshoser til fattige, se f. Eks. Universitets Udgifter 1540. Danske Magazin 3die Række VI 6. — Til Hoffets Damer: Kgl. Vitterhets Historie och Antiquitets Academiens Handlingar III (Sthlm. 1793). S. 93 ffg. — Til Børn: N. K. S. no. 1320 C. — Til Tyende: Malmøhus Lensregnskaber. R. A. — Til Gustav Vasa: Historiska Handlingar II (Sthlm. 1862). S. 9 ffg. — Tilskæring af Klædeshoser Betingelse for Optagelse i Københavns Skræderlag. Københavns Diplomatarium II 504 o. s. v., o. s. v. -- <sup>6</sup> Inventaires de la  Royne Decosse, Douairiere de France. Edinburg 1863. Jeg skylder Hr. Prof. Schiern Tak for at have gjort mig opmærksom paa disse interessante Regnskaber. -- <sup>7</sup> Danske Adelsbreve, Fasc. 23. Gøye. Salig Herluf Trolles Klæder. R. A. Kbhvn. — Danske Samlinger, 2den Række VI 175. -- <sup>8</sup> Räkenskaper rör. Guld, Silfver, Perlor. 1552-73. Utgift på Ko. Mttz. Sidentyg 1559. S. R. A.

S. 70. <sup>1</sup> Historiska Handlingar (Sthlm. 1862) II 11. -- <sup>2</sup> Handlingar rör. Skandinaviens Hist. XXXVII 53. -- <sup>3</sup> Rentemester Regnskab 1556. R. A. -- <sup>4</sup> Rentemester Regnskab 1563, Joachim Becks: "Hoseskind købte, og Remmesnidere og Sadelmagere for Arbejde = 99½ Mk. og 451½ Daler". R. A. — I Joh. Grundtvig: Frederik den Andens Statshusholdning (Kbhvn. 1876). S. LXXV, er "Hoseskind" her fejlagtigt forklaret som "Hestehuder" (Horseskind). -- <sup>5</sup> Danske Magazin 3die Række I 46. -- <sup>6</sup> Historiska Handlingar II (Sthlm. 1862) 11—42.

S. 71. <sup>1</sup> Räkenskaper rör. Guld, Silfvor o. s. v. 1552—73. (Låreffts Register 1554). S. R. A. -- <sup>2</sup> Inventaires de la Royne Decosse, Douairiere de France. Edinburg 1863. S. 128: Plus je deliure a Mademoiselle de Raalle vng reste de toille de Hollande, qui a este employe pour faire des chausses pour la Royne, contenant 18 aulnes. — Smlgn. S. 137.—S. 147 af 3¾ Alen hollandsk Lærred laves 6 Par "chose" til Dronningen. --  <sup>3</sup> Cancelliets Aflevering. Skab 14, Pakke 151. Holger Ulfstands Rejse-Udgifter. R. A. -- <sup>4</sup> Nyerup: Hist. stat. Skildring af Tilstanden i Danm. og Norge III 1, 35. -- <sup>5</sup> Nye Danske Magazin VI 63. -- <sup>6</sup> Processer XII 8 R. A.

S. 72. <sup>1</sup> Quicherat: Histoire du costume en France. Paris 1877. p. 384. — Weiss: Kostümkunde. Neuere Zeit 2te Abtheilung (Stuttgart 1872). S. 528 og 554. -- <sup>2</sup> Foruden de sædvanlige Kilder, Baudrillart: Histoire du luxe III (Paris 1880). p. 434.

S. 73. <sup>1</sup> Top. Saml. Odense no. 8 R. A. Trykt i Vedel Simonsen: Bidrag til Odense
Byes ældre Historie III 87-88. -- <sup>2</sup> Birgitte Gøyes Klæder 1565. Adelsbreve Fasc. 23.
Gøye. Rigsarkivet Kbhvn. -- <sup>3</sup> Danske Samlinger 2den Række VI 176. -- <sup>4</sup> Mogens Gyldenstjernes Regnskabsbog over Udgifter til hans Børn. Nr. 1320 C. N. K. S. -- <sup>5</sup> Danske Magazin V 4, 343. Flikning af Strømper omtales oftere i samme Regnskab. -- <sup>6</sup> P. N. Thorup: Disciplenes Stilling i de lærde Skoler fordum og nu. (Ribe Skoleprogram 1819.) S. 16. <sup>7</sup> Räntekammer böcker 1562: Joenn Personns Utgift 1562. S. K. A.

S. 74. <sup>1</sup> Danske Samlinger, 2den Række VI 175. -- Framlidne Her Ponti de la Gardie ägedeler. Anno 1586. S. R. A. — Danske Magazin I 63. -- <sup>2</sup> C. C. Gjørwell: Svenska Magazinet (Sthlm. 1766). S. 706. -- <sup>3</sup> Helsingørs Tingbog 5 Marts 1627. R. A.

S. 75. <sup>1</sup> Skrivelse fra Christoffer Gøye til Birgitte Bølle, dat. Elfsborg 2 August 1566. Dokum. t. Klevenfelds Stamtavler. R. A. -- <sup>2</sup> "Hun lærte at knytte, kniple og sprange og andet saadant, som Ungdommen plejer at tilholdes", siges der om en Adelskvinde, født 1542. J. Nielsön: Ligprædiken over Fru Karine Gyldenstjerne. Kbhvn. 1596. Bl. A. 6. -- <sup>3</sup> Kirkehistoriske Samlinger, 3die Række II 487. -- <sup>4</sup> "Garnstrømper" i ikke ringe Antal til den tyske Prædikant, Didrik Lakaj, Jon Persson o. s. v., o. s. v. omtales til følgende Priser: 1½ Daler, 2 Daler (hyppigst), 19 Mk. (En Speciedaler = 4 Mk.) Räkenskaper öfver de Fürstliga Hofhålningarne 1565—95. S. R. A.

S. 76. <sup>1</sup> Nye danske Magazin VI 62—64. -- <sup>2</sup> Rentemester Regnskab 1611. R. A. -- <sup>3</sup> Saaledes f. Eks.: Ernewerte Policey Ordnung der Statt Franckfort 1598. p. 4. "Es soll 

hinfuro kein Manns Person oder junger Gesell gestrickte Strümpff, so vber vier oder zum
höchsten fümff Gulden werth seyn, antragen, bey Straff zween Guiden. O. fl. a. St. -- <sup>4</sup> Chr. IV's Policeyordn. 27 Septbr. 1636 f. Schleswig & Holstein. Glückstadt 1636. C. 4.

S. 77. <sup>1</sup> Dalin: Svearikes historia III 1,<sub>507</sub>. -- <sup>2</sup> H. Weiss: Kostümkunde IIte Abteilung (Stuttgart 1872). S. 590.

S. 80. <sup>1</sup> Træsko til fattige Disciple i Ribe. P. N. Thorup: Disciplenes Stilling i de lærde Skoler fordum og nu. Ribe Skoleprogram 1819. S. 16. — Historisk Tidsskrift III 307. Aar 1658 siges om Kvinderne i Danmark: "Ikke blot paa Landet, men ogsaa i Stæderne
bære de Sko af Træ" — "Bønderne i Sverige gaa med Læder-, ikke med Træsko". Charles
d'Ogier: Dagbok öfver dess resa i Sverige 1634. Sthlm. 1828. S. 8. — Hans Hildebrand:
Sveriges Medeltid, 1,<sub>162</sub>. -- <sup>2</sup> Kbhvns. Diplomatarium II 441.

S. 84. <sup>1</sup> Tegnelser over alle Lande 1 og 7 Oktober 1563. R. A. (V. Simonsen: Bidrag til Odense Byes Historie II 2,<sub>129</sub>. -- <sup>2</sup> Dokumenter til Klevenfelds Stamtavler. (Gøye.) Skrivelse af 1565 fra Christoffer Gøye til Birgitte Bølle. R. A.

S. 87. <sup>1</sup> Edvardsen Friis: Schielschiør Kjøbstad. 264.

S. 88. <sup>1</sup>Se f. Eks. Utgifft på Konung. Mattz Sidentyg 1559. S. R. A. -- <sup>2</sup> Inventaires de la Royne Decosse Douairiere de France. Edinburg 1863 p. 125.

S. 91. <sup>1</sup> Tegnelser over alle Lande, 7 Februar 1560. R. A. (Trykt i Kbhvns Diplomat. IV 568). -- <sup>2</sup> Ahlqvist Karin Månsdotter. Sthlm. 1874. S. 12. -- <sup>3</sup> Kbhvns. Diplomat. II 523—24.

S. 93. <sup>1</sup> Se f. Eks. Jyske Tegnelser 6 December 1591. R. A. -- <sup>2</sup> Kbhvns Diplomat. II 523. -- <sup>3</sup> Kbhvns. Diplomat. IV 568. -- <sup>4</sup> Nye Danske Magazin I 138. — Rentemester Regnskaber 1588 og 1591. R. A.

S. 97. <sup>1</sup> Danske Magazin II 29. -- <sup>2</sup> Joh. Spangenberg: Ecteskabs Ordens Speyel oc Regel. Kbhvn. 1601. S. 119. (Fortalen er underskreven 1544.)

S. 100. <sup>1<sup> Kongl. Hofvet no. 2. S. R. A.

S. 101. <sup>1<sup> Se f. Eks. Malmøhus Lehnsregnskab 1561. R. A. (Anna Miszener med flere
omtales som brugende Linned Halsklæde.) -- <sup>2</sup> Dokumenter til Klevenfelds Stamtavler (Anefeld). R. A. (Vedel Simonsen: Samlinger til Hagenskov Slots Historie. S. 44.)

S. 102. <sup>1</sup> Prinsesse Dorotheas Udstyr. Pergaments Breve. Brunsvig no. 5 c. R. A. -- <sup>2</sup> Først Aar 1536 overførtes Opfindelsen til Tyskland (fra Venedig). Weiss: Kostümkunde IIte Abtheilung. S. 625. -- <sup>3</sup> Skrivelse fra Mette Ovesdatter til Fru Sophie Esge Bildes. Dat. Ring Kloster Sct. Pedersdag ad vinculam 1529. Adelsbreve, Fasc. 7. Bille. Rigsarkivet, Kbhvn.

S. 103. <sup>1</sup> K. v. Weber: Anna Churfürstinn zu Sachsen. Lpzg. 1865. S. 175. -- <sup>2</sup> P. de l'Estoile: Journal de Henri III, ou memoires pour servir à l'histoire de France. A. la Haye 1744. I. p. 179 Note 59.

S. 107. <sup>1</sup> S. Sjöberg: Svenska Porträtt i offentliga samlingar II Del. S. IV—V.

S. 111. <sup>1</sup> Fremhævet gentagne Gange af Viollet-le-Duc (Dictionnaire raisonné du
mobilier français, Tome III—IV) og gendrives næppe ved Keysers Udtalelser (Efterladte
Skrifter II 2,71).

S. 113. <sup>1</sup> Dokumenter til Klevenfelds Stamtavler. (Oxe.) Inventarium over Albrit Oxes Efterladenskaber 6 Marts 1577. R. A. -- <sup>2</sup> Pontus de la Gardies ägedeler. Acta Historica. S. R. A. -- <sup>3</sup> Inventarium over Prinsesse Dorotheas Udstyr. Pergamentsbreve. Brunsvig no. 5 c. R. A. -- <sup>4</sup> Inventarium over Prinsesse Elisabeths Udstyr. Kongl. Hofvet no. 2. S. R. A. -- <sup>5</sup> Inventarium over Dronning Anna Catharinas Udstyr. Pergamentsbreve. Ægteskabssager no. 34 R. A.

S. 117. <sup>1</sup> "En <sp>halvstakket</sp> Kjortel af blommet Fløjl". Dokumenter til
Klevenfelds Stamtavler. (Oxe.) Inventarium over Albrit Oxes Efterladenskaber. R. A. — En sort, <sp>lang</sp> Fløjls Kjole -- En sort, <sp>uopskaaren</sp> Fløjls <sp>stakket</sp> Kjole. — En <sp>stakket</sp> Fløjls Kjortel. Danske Samlinger, 2den Række VI 175—76.

S. 118. <sup>1</sup> Danske Samlinger, 2den Række VI 175—76. -- <sup>2</sup> Dokumenter til Klevenfelds Stamtavler (Oxe). Inventarium over Albrit Oxes Efterladenskaber. R. A. -- <sup>3</sup> Inventarium over Prinsesse Elisabeths Udstyr af 6 Maj 1581. — Kongl. Hofvet no. 2. S. R. A. -- <sup>4</sup> Pontus de la Gardies ägedeler. Acta Historica. S. R. A. -- <sup>5</sup> Pergamentsbreve. Sachsen no. 9 R. A. -- <sup>6</sup> Pontus de la Gardies ägedeler. Acta Historica. S. R. A. -- <sup>7</sup> I de mange paa Tysk affattede nordiske Inventarier søgte man paa forskellig Vis at gøre sig forstaaelig.

I det ovennævnte over den svenske Prinsesse Elisabeths Klæder skelnedes saaledes mellem
almindelige Schürze og Schürze, welche sie über die Kleider vorbinden.

S. 119. <sup>1</sup> Pergamentsbreve. Sachsen no. 9.

S. 120. <sup>1</sup> Pergamentsbreve, Ægteskabssager no. 34 R. A.

S. 121. <sup>1</sup> Samlinger til jysk Historie og Topografi. III 182—85. -- <sup>2</sup> I. P. Schmidt: Fastelabends-Sammlungen. Rostock 1742. S. 12—13. (L. Osiander i en Prædiken af 1594.)

S. 122. <sup>1</sup> Laxdæla Saga. Cap. 34 og 35. -- <sup>2</sup> Det er i saa Henseende karakteristisk, at Olivier de la Marche, der i sit Digt: Parement des dames de l'honneur, opregner alle kvindelige Klædningsstykker, ikke omtaler dette. Han ønsker sin Dame les pantoufles de l'humilité, les souliers de bonne intelligence, les chausses de persévérance, le jarretier de ferme propos, la chemise d'honnêteté o. s. v., o. s. v., men kender aabenbart intet til Benklæder. Quicherat: Histoire du costume en France. 2me edition. Paris 1877. p. 334. -- <sup>3</sup> "Sept aulnes de Hollande pour faire six paire de callesons pour la Royne". Inventaires de la Royne Decosse Douairiere de France. Edinburg 1863. p. 126 og 138. -- <sup>4</sup> Helsingørs Tingbog 21 Oktober 1577. R. A.

S. 124. <sup>1</sup> Pergamentsbreve, Ægteskabssager no. 34. R. A. -- <sup>2</sup> I Christiern II's Ordinans var det ligefrem forbudt Skøger at bære Kaabe. (Kolderup Rosenvinge: Gamle danske Love IV. S. 108.) I Praksis fortolkedes dette vistnok som i Aalborg 1556, at Skøger kun maatte bære kort Kaabe. (Samlinger til jysk Historie og Topografi II 145.) Smlgn. Norske Magazin I 555—56. — Norsk Historisk Tidsskrift, 2den Række II 297. 

S. 126. <sup>1</sup> Nye danske Magazin II 273—76. -- <sup>2</sup> Thorup: Historiske Efterretninger om Riberhus. Ribe Skoleprogram 1835. Bilag S. 20—21. — Øst: Archiv for Psychologie, Hist. Lit. og Kunst. 1824. I, 195. -- <sup>3</sup> P. N. Frost: Beskrivelse over Købstaden Ringkøbing. Borris 1817. S. 22. -- <sup>4</sup> Junge: Den nordsjællandske Landalmue. Nye Udgave. Kbhvn. 1824. S. 353. -- <sup>5</sup> Hans Christensen (Sthen): En liden Haandbog til Øvelse udi Gudelighed. Kbhvn. 1578. Blad D 3. — De fattige Elever i Sorø Skole fik hvert andet Aar en "Underkjortel" af engelsk Klæde og en "Uldenskjorte". Nyerup: Hist. statist. Skildring af Tilstanden i Danmark og Norge. III 1,<sub>35</sub>. -- <sup>6</sup> Vedel Simonsen: Familie-Efterretninger om de danske Ruder. I, 100.

S. 127. <sup>1</sup> Historiska Handlingar II (Sthlm. 1862). S. 14—15. -- <sup>2</sup> Samme Skrift. S. 13. -- <sup>3</sup> Pontus de la Gardies ägedeler. Acta historica. S. R. A. -- <sup>4</sup> Historiska Handlingar I (Sthlm. 1861). S. 19. -- <sup>5</sup> Blicher: Topografie over Vium Præstekald. Viborg 1795. S. 192—94. — Junge: Den nordsjællandske Landalmue. Kbhvn. 1824. S. 352—53. — Dansk Historisk Tidsskrift I, 185—186). -- <sup>6</sup> Den svenske Dronnings Jorfruer Aar 1540 havde deres "Bindetrøjer" af Sardug. Kongl. Vitterhets Historie och Antiquitets Academiens Handlingar. III 111—12. Mette Rosenkrans havde to skindforede Livstykker. Danske Samlinger, 2den Række VI 177.

S. 128. <sup>1</sup> Peder Palladius: En Visitatz Bog udg. af Sv. Grundtvig. S. 87.

S. 129. <sup>1</sup> Udvalgte danske Viser fra Middelalderen. II 118. -- <sup>2</sup> Norsk historisk Tidsskrift III 261. -- <sup>3</sup> Danske Magazin IV 316—17. -- <sup>4</sup> Brasch: Gamle Ejere af Bregentved. S 58 fg. -- <sup>5</sup> Raumer: Historisches Taschenbuch VI 324—25. - <sup>6</sup> K. v. Weber: Anna Churfürstin zu Sachsen. Lpzg. 1865. S. 193. -- <sup>7</sup> Dansk Maanedsskrift udg. af Steenstrup 1864. 1,<sub>87</sub>. -- <sup>8</sup> Inventarium dat. Fliginghe 16 August 1556 over Ærkebisp Mr. Torben Billes Efterladenskaber. Svenske Jordebøger 59. 2. R. A. -- <sup>9</sup> Skrivelse af 1538 fra Fru Ide Munksdatter til Fru Sophie Esge Bildes. Dokumenter til Klevenfelds Stamtavler (Rosenkrans). R. A.

S. 130. <sup>1</sup> Uddrag af mange forskellige, især Lensregnskaber. - Christian den Fjerdes Skjorter: Rentemester Regnskaberne 1590—93. -- <sup>2</sup> Dansk Maanedsskrift udg. af Steenstrup 1864, I, 86—88. -- <sup>3</sup> Pergamentbreve, Sachsen no. 9. R. A. -- <sup>4</sup> Brev fra Eggert Ulfeldt til Fru Sidsel Ulfstand, af 26. Maj 1565. Adelsbreve Fasc. 58. Ulfstand R. A. -- <sup>5</sup> Paa den halve Lod kom 30 Skjorter. Danske Samlinger, 2den Række VI 182. -- <sup>6</sup> Ordnung des Raths der Freyen Statt Lubeck 1612. B. 3—E. -- <sup>7</sup> Det vil af det ovenstaaende fremgaa, at jeg har forladt den 
i "Historiske Skitser" S. 175 udtalte Mening, at Lærredsskjorter Aar 1577 endnu kun sjældent var i Brug hos den danske Adel. Skildringen dér vil, saaledes som jeg nu opfatter Sagen, næppe passe paa Forhold ud over Aar 1550. Jeg støttede min tidligere Opfattelse paa saa vægtige Vidner som Berlepsch: Chronik vom ehrbaren und uralten Schneidergewerk. S. 133 fg. og H. Weiss: Kostümkunde. II 679. Det forekommer 

mig imidlertid, at de nu fremdragne Beviser i Forening med adskillige andre, som det vilde
blive for vidtløftigt at anføre, bestemt peger hen paa, at Overgangen fra den tidligere
almindelige Brug af Uldskjorte til Brugen af Linnedskjorter maa være sket for den danske
Adels Vedkommende omkring Aar 1550.

S. 131. <sup>1</sup> "Sorte silkesyede Skjorter". Skrivelse af 26 Juli 1565 fra Eggert Ulfeld til Fru Sidsel Ulfstand. Adelsbreve, Fase. 58. Ulfstand. R. A. -- <sup>2</sup> Engelstoft: Universitets Annaler. 1813. S. 31. -- <sup>3</sup> Poul Eliesens danske Skrifter. I 462—63.

S. 135. <sup>1</sup> Historiska Handlingar II. Sthlm. 1862. S. 15—16.

S. 136. <sup>1</sup> Enkelte Detailler se bl. a. Historiska Handlingar II. Sthlm. 1862.  S. 17—21.

S. 137. <sup>1</sup> Junge: Den nordsjællandske Landalmue. Kbhvn. 1824. S. 212 fgg.

S. 140. <sup>1</sup> En Formaning oc Atuarsel om den leppede og forkludede Hosedieffuel. Kbhvn. 1556. Blad E. 2. (Peder Palladius' Efterskrift.) -- <sup>2</sup> I alle  Forordningerne om Hofdragt fra Fr. II's første Aar paabydes Hatte. R. A. -- <sup>3</sup> Sjællandske Tegnelser 10 Oktober 1579. R. A. --  <sup>4</sup> Danske Magasin, 3die Række II 197. Anm. -- <sup>5</sup> Nye kirkehistoriske Samlinger V 32 og 48. -- <sup>6</sup> Biskop Jens Nielssøns Visitatsbøger. Kristiania 1880. S. 202—3.

S. 141. <sup>1</sup> Inventarium over Alb. Oxes Efterladenskaber. Dokumenter til Klevenfelds Stamtavler (Oxe). R. A.

S. 142. <sup>1</sup> Nyt historisk Tidsskrift IV 245. -- <sup>2</sup> Jac. Albretsen: Underuisning om Tienere. Kbhvn. 1610. S. 106.

S. 147. <sup>1</sup> "II commença à crier par deux fois: Sire, embrassez moi la cuisse, car j'en ai de fort bons", Memoires de Sully édit. de l'abbé de l'Écluse II 603. --  <sup>2</sup> "Ah, mon
cher maitre! dis-je en lui accolant la cuisse, je ne lui (mademoiselle de la Vallière) parleroi de ma vie'. Memoires de Loménie de Brienne, anført i A. Franklin: Les soins de toilette p. 85. -- <sup>3</sup> A. Franklin: Les soins de toilette p. 85.

S. 148. <sup>1</sup> Nærværende Skrift II 131. -- <sup>2</sup> Weiss: Kostümkunde II 569.

S. 149. <sup>1</sup> A. Franklin: Les soins de toilette p. 76—77. -- <sup>2</sup> Saint Simon: Memoires II (Paris 1881) p. 275. -- <sup>3</sup> Resen: Frederik II's Krønike.

S. 150. <sup>1</sup> Kirkehistoriske Samlinger II 1, 494 og V 1, 203—4.

S. 153. <sup>1</sup> E. Pontoppidan: Annales ecclesiæ Danicæ III 393. -- <sup>2</sup> Schlegel: Sammlungen z. dän. Geschichte. I 93 og 104.

S. 156. <sup>1</sup> Pergamentsbreve. Sachsen no. 9. R. A. -- <sup>2</sup> Danske Samlinger, 2den Række VI 171.

S. 157. <sup>1</sup> Pergamentsbreve. Sachsen no. 9. R. A.

S. 158. <sup>1</sup> K. v. Weber: Churfürstinn Anna S. 172.

S. 159. <sup>1</sup> Danske Magazin II 28.

S. 160. <sup>1</sup> Quicherat: Histoire du costume en France. Paris 1877. p. 367—68. -- <sup>2</sup> E. C. Reichard: Matthäus vnd Veit Konrad Schwarz nach ihren merkwürdigsten Lebensumständen. Magdeburg 1786. S. 88.

S. 161. <sup>1</sup> Suhm: Nye Saml. til den Danske Historie, III 100.

S. 162. <sup>1</sup> Schlegel: Geschichte Christian d. Vierten v. N. Slangen. I (Kopenhagen und Leipzig 1757) 62. Anm. 7. -- <sup>2</sup> Se Afbildninger i Pinakotheca Danica paa det Store kgl. Bibliotek.

S. 164. <sup>1</sup> A. Franklin: Les soins de toilette p. 61.

S. 165. <sup>1<sup> Abbé Legendre: "Il est surprenant q'une coiffure aussi commode qu'est la perruque, n'ait esté en usage que depuis le règne de Louis XIII". (Mæurs des Francois. p. 233.) Efter A. Franklin, a. Skr. S. 61.

S. 166. <sup>1</sup> Børne-Speigel fordansket af Niels Bredal. Kbhvn. 1568. S. 17.

S. 167. <sup>1</sup> Skrivelse fra Fru Mette Rosenkrans til Birgitte Christoffer Gøyes, dat. Kbhvn, d. 17 Marts 1571. Adelsbreve. Fasc. 53. R. A. -- <sup>2</sup> Fru Ane Brade til Fru Birgitte Christoffer Gøyes, dat. Eskildstrup d. 28. Maj 1574. Adelsbreve. Fasc. 10 Brade. Rigsarkivet. 

S. 168. <sup>1</sup> E. Ekholm: Den Swenska Fatburen. Femte Öpningen. Sthlm. 1769. S. 52—53. -- <sup>2</sup> Hans Forssell: Sveriges inre Historia II. Sthlm. 1875. Tabel I a-c. - 3 Danske Samlinger I 268 og 269. -- <sup>4</sup> Samlinger til jysk Historie og Topografi III 182—83. 

S. 169. <sup>1</sup> I Teksten staar ikke "Slag" alene, men "Dolslag", maaske en Art "Modest"  Nye danske Magazin II 274. -- <sup>2</sup> Hans Forssel: Sveriges inre Historia II. Tabel I a.

S. 170. <sup>1</sup> Vtgifft på Konung. Mattz Sidentyg 1559, i Samlingen: Räkenskaper
rörande Guld, Silfver, Perlor o. s. v. 1552—73. S. R. A.

S. 171. <sup>1</sup> Räntekammar-böcker 1564 og 1565. Hans Joenszons Utgift. S. K. A. -- <sup>2</sup> Raumer: Hist. Taschenbuch VI 235-46. -- <sup>3</sup> Pontoppidan: Origines Hafnienses. S. 355. -- <sup>4</sup> Pergamentsbreve. Sachsen no. 9. R. A. -- <sup>5</sup> Partzler som Phalsgreffinnen bekommitt till sitth brollop Anno 62. S. R. A. -- <sup>6</sup> Sammesteds og Sjællandske Tegnelser 27 Juni 1578. R. A. -- <sup>7</sup> 25 Alen Klæde til Chr. IV's og hans Søskendes Klædninger à 8 Daler Alen, 11 Juli 1589. Danske Kongers Historie no. 73 dd. R. A. -- <sup>8</sup> Rentemester-Regnskab 1590—91. Et Par Stald-Øxne = 18 Daler. R. A. -- <sup>9</sup> Danske Magazin, 3die Række I 46.

S. 172. <sup>1</sup> Sjællandske Tegnelser 22 April 1581. R. A. -- <sup>2</sup> Danske  Samlinger I, 274. -- <sup>3</sup> Rentemester-Regnskab 1589-90. R. A. -- <sup>4</sup> Historiska Handlingar II. Sthlm. 1862. S. 25. -- <sup>5</sup> Historiska Handlingar II.  Sthlm. 1862. S. 5—25. -- <sup>6</sup> Danske Samlinger, 2den Række VI 176—77.

S. 173. <sup>1</sup> K. v. Weber: Anna, Churfürstin zu Sachsen. S. 179—80. -- <sup>2</sup> Danske Samlinger, 2den Række VI. S. 177. -- <sup>3</sup> Danske Magazin V 3. — Tegnelser over alle Lande, 17 April 1561. R. A. — Sjællandske Tegnelser 27 Februar og 2 Maj 1596. R. A.

S. 174. <sup>1</sup> No. 1320 c. fol. N. K. S. -- <sup>2</sup> Joh. Adolphs Ordnung von Kleidung, Hochzeitung etc. 1601. Schleswig 1605. B. -- <sup>3</sup> Nr. 1320 c. fol. N. K. S. -- <sup>4</sup> Glückborgske Arkiv, Pakke I b. R. A. -- <sup>5</sup> Danske Samlinger, 2den Række VI 174—77.

S. 175. <sup>1</sup> Rentemester-Regnskab 1590—91 og 92—93. R. A. -- <sup>2</sup> Hans Forssel: Sveriges inre Historia II 24. Note 5. -- <sup>3</sup> Raumer: Hist. Taschenbuch VI 235—46. 

S. 176. <sup>1</sup> Hans Forssel Sveriges inre Historia II. Tabel II a og b. -- <sup>2</sup> Samme Skrift II 24. Note 5. -- <sup>3</sup> Fire Ulveskind à 5 Daler Stykket. -- Otte dito à 6 Daler til Chr. IV og Hertug Ulrik samt deres Drenge. Rentemester-Regnskab 1590 og 1592. R. A. -- <sup>4</sup> Hans Forssel: Sveriges inre Historia. II 24. Note 5. -- <sup>5</sup> Glücksborgske Arkiv, Pakke Ib. R. A. --   <sup>6</sup> Loenbom: Uplysningar i Swenska Historien II. Sthlm. 1769. S. 21—22. --  <sup>7</sup> Resen: Frederich den Andens Krønike. S. 71. 

S. 178. <sup>1</sup> P. de Bourdeille de Brântome: Memoires. Les vies des dames illustres. Leyde 1722. p. 189. -- <sup>2</sup> H. Weiss: Kostümkunde. Neuere Zeit. S. 564. — Baudrillart: Histoire du luxe. III 438. -- <sup>3</sup> H. Weiss: Kostümkunde. Neuere Zeit. S. 568. 

S. 179. <sup>1</sup> Danske Magazin V 76. -- <sup>2</sup> Nemlig 2 Gange 17. Danske Samlinger, 2den Række VI 174. -- <sup>3</sup> Historiska Handlingar II. Sthlm. 1862. S. 5—25. -- <sup>4</sup> Danske Magazin V 2—12, og 4de Række II 77 og 175. -- Tegnelser over alle Lande, 18 Marts 1559 og 17 April 1561. R. A. (smlgn. Vedel Simonsen: Familie-Efterr. om de danske Ruder II 47). — Danske Samlinger. Klædedragt, no. 377: Aar 1543, 1 og 20 Marts 1559. 16 April 1561 og 8 April 1562. R. A. — Sjællandske Tegnelser 12 Mai 1572, 18 Marts 1573, 10 Oktober 1579, 22 April 1581. R. A.

S. 180. <sup>1</sup> Paul Lacroix et Ferdinand Seré: Le moyen âge et la renaissance. Tome III (Modes et costumes) fol. XV.

S. 181. <sup>1</sup> A. Huitfeld: Danmarks Riges Krønike. 4to. VI 160. -- <sup>2</sup> Denne Skik synes hurtigt at have tabt sig i Danmark. Paa et Portræt af Dronning Elisabeth af England, malet 1563, der findes paa Gripsholm, ses hun endnu med en Fingerring hængende i en Silkesnor om Halsen.

S. 182. <sup>1</sup> Samlinger til jydsk Historie og Topografi II 155. -- <sup>2</sup> Joh. Adolphs Ordnung von Kleidung etc. 1601. Schleswig 1605. B. 2. -- <sup>3</sup> I Sverige florerede de under Gustav Vasa. Se f. Eks. Historiska Handlingar I 21 og 22. II 5—7. -- Endnu i Aaret 1576 nævnes i Danmark blandt den afdøde Kaptajn Klercks Klæder: en sort Fløjls Kappe omsyet med Guldborter, en sort Fløjls Kjortel omsat med Guldsnorer, en hvid Fløjls Klædning besat med Guldborter. Helsingørs Tingbog, 9 Marts 1576. R. A. -- <sup>4</sup> Pergamentsbreve. Sachsen no. 9. R. A. -- <sup>5</sup> Pergamentsbreve. Brunsvig no. 5 c. R. A. -- <sup>6</sup> Gwll leffredt Gulsmederne pro anno 1552, i Samlingen: Räkenskaper rør. Guld, Silfver, Perlor o. s. v. 1552-73. S. R. A.

S. 183. <sup>1</sup> Rentemester-Regnskaber 1588—89. R. A.

S. 184. <sup>1</sup> De fleste af disse Arter omtales i Registret over Albrit Oxes efterladte Gods. Dokumenter til Klevenfelds Stamtavler (Oxe). R. A. -- <sup>2</sup> Se f. Eks. Joh. Adolphs Ordnung von Kleidung etc. 1601. (Schleswig 1605.) B. 2. -- <sup>3</sup> Katalog öfver Porträtt-Samlingen å Gripsholm. (Sthlm. 1876) no. 1331, 925 og 427. -- <sup>4</sup> Danske Magazin IV 33. -- <sup>6</sup> Gripsholm. Katalog (af 1876) no. 1310. -- <sup>6</sup> Henrik Rammels Kæde 300 Ungerske Gylden. Sjællandske Tegnelser 2 November 1589. R. A. -- Christian den Fjerdes 

386 Ungerske Gylden. Rentemester-Regnskab 1592. R. A. — Christoffer Valkendorfs 600
Ungerske Gylden. Sjællandske Tegneiser 12 Januar 1585. R. A. -- <sup>7</sup> Resen: Frederich den Andens Krønicke. S. 419.

S. 187. <sup>1</sup> Danske Samlinger, 2den Række VI 171—72. -- <sup>2</sup> Gripsholm. Katalog (1876) no. 426 og 427. -- <sup>3</sup> Ligstenen i Upsala Domkirke. -- <sup>4</sup> Des Raths der Stads Rostock newe Kleiderordnung 1587. S. 13. -- <sup>5</sup> Mette Rosenkrans havde fire Perlehuer, Sidsel Urne seks, den danske Prinsesse Anna fik otte med sig o. s. v.

S. 188. <sup>1</sup> Vedel Simonsen: Familieefterretninger om de gamle Ruder. I 100.

S. 189. <sup>1</sup> Danske Samlinger I 209. -- Kvinde med Ringe paa alle Fingrene omtales bl. a. i E. C. Reichard: Matthäus und Veit Konrad Schwarz. Magdeburg 1786. S 18. -- <sup>2</sup> Inventarie-Liste over Albert Oxes efterladte Gods. Dokumenter til Klevenfelds
Stamtavler (Oxe). R. A. 

S. 190. <sup>1</sup> Räntekammar-böcker 1564 og 1565. Hans Joenszons Utgift. S. K. A. -- <sup>2</sup> Loenbom: Uplysningar i Swenska Historien II. Sthlm. 1769. S. 21—23. — Inventarium over Prinsesse Elisabeths Udstyr af 6 Juni 1581. Kongl. Hofvet no. 2 S. R. A. -- 
<sup>3</sup> Se f. Eks. Historiska Handlingar I 21 og II 5—8. -- Pergamentsbreve. Brunsvig no. 5 c. R. A. — Kgl. Hofvet Nr. 2. Elisabeths Udstyr. S. R. A. -- Albrit Oxes Efterladenskaber Dokumenter til Klevenfelds Stamtavler (Oxe). R. A. o. s. v., o. s. v. -- <sup>4</sup> Pergaments-breve. Brunsvig no. 5 c. R. A. -- Danske Samlinger, 2den Række VI 176. 

S. 191. <sup>1</sup> Anna Lykke til Birgitte Bølle 9 Oktober 1574. Dokum. til Klevenfelds
Stamtavler (Lykke). R. A. -- <sup>2</sup> Nye Danske Magazin II 274. — Samlinger til jysk Historie og Topografi II 155. 

S. 192. <sup>1</sup> Danske Samlinger I 200.

S. 193. <sup>1</sup> En Formaning oc Atuarsel om den leppede oc forkludede Hosedieffuel.
Kbhvn. 1556. Blad D 4—E. -- <sup>2</sup> Børne-Speigel fordansket af Niels Bredal. Kbhvn. 1568. S. 23. -- <sup>3</sup> Hans Nielson Sorgeligt Spectackel oc Vundertegn seet vdi Mockøye. Kbhvn. 1625. -- <sup>4<sup> Vndelig oc ofuer-naturlig Fødsel seet i Nagskou i Laaland 1628. Kbhvn. 1629. -- <sup>5</sup> Molbech: Nordisk Tidsskrift III 420. — Christian den Fjerdes Breve ved Molbech. I 457 Anm. — Werlauff: Historiske Antegnelser til Ludv. Holbergs atten første Lystspil. Kbhvn. 1858. S. 203—4. 

S. 194. <sup>1</sup> Baudrillart: Histoire du luxe III (Paris 1880). 400. -- <sup>2</sup> Danske Magazin V 75—76. -- <sup>3</sup> Københavns Diplomatarium II 278. -- <sup>4</sup> Kolderup Rosenvinge: Gamle danske Love IV 229-30.

S. 195. <sup>1</sup> Samme Skrift S. 271. -- <sup>2</sup> Nye danske Magazin II 274. -- <sup>3</sup> Kallundborgske Reces af 21 November 1576. -- <sup>4</sup> Samlaren III, Sthlm. 1773. S. 346. — Anmärkningar i Swenska Historien, samlade af et Sälskap. S. 211. -- <sup>5</sup> Forordning af 1 Maj 1618. -- <sup>6</sup>  Forordning af 20 Maj 1622. 

S. 196. <sup>1</sup> Quicherat: Histoire du costume en France. S. 398. -- <sup>2</sup> Rasmus Hanszen (Reravius): Hus-Taffle. Udgaven 1639. Blad C. 7. Skriftet oprindeligt trykt 1572. -- <sup>3</sup> C. Spangenberg: Den christelige Husstafel, fordansket af Jacob Henrickson 1561, paany prentet 1605. Blad F. 4: "Nu kan en Herre næppe saa højt klæde sig, at Undersaatter ville jo straks efter. Er der nogen til Hove, som har noget Nyt at føre .... der kan næppelig forløbe en Maaneds Tid, at vore  Stadsjunkere og vore Brudens Jens vil jo strax have det med. Saa gaaer det og til iblandt Kvindfolk, Borgersker og Bondekvinder, de ville og slet være Adel og  Fruer lig. — Jac. Albretsön: En kaart Vnderuisning om Børne-Tuct. Kbhvn. 1607. Blad M. 7. — Dito: En kort Vnderuisning om Tienere. Kbhvn. 1610. S. 106 o. s. v.

S. 198. <sup>1</sup> K. v. Weber: Anna Churfürstinn zu Sachsen. Leipzig 1865. S. 171—72. -- <sup>2</sup> C. C. Gjørwell: Svenska Magazinet. Sthlm. 1766. S. 713. -- <sup>3</sup> H. Ranzau: De conservanda valetudine. p. 146—47. -- <sup>4</sup> Samme  Skrift S. 91. -- <sup>5</sup> Samme Skrift S. 38—39.

S. 199. <sup>1</sup> Raumer: Hist. Taschenbuch VI 362—70.

S. 201. <sup>1</sup> Tallemant des Reaux: Historiettes I 8 og 147. Anført i A. Franklin: Les soins de toilette. S. 26 og 29.

S. 202. <sup>1</sup> Om dette og følgende se H. Ranzau: de conservanda valetudine p. 46.
82—85. 93—94.

S. 204. <sup>1</sup> Die Reisen des Samuel Kiechel. Stuttgart 1866.

S. 205. <sup>1</sup> Erasmus: de civilitate morum. Basel 1530. p. 26: tussi crepitum   

dissimulet. -- <sup>2</sup> A. Franklin: Les soins de toilette p. 163. -- <sup>3</sup> Samme Skrift p. 6—9. -- <sup>4</sup> Samme Skrift p. 165—73.

S. 206. <sup>1</sup> Samme Skrift p. 179. -- <sup>2</sup> Samme Skrift p. 29.

S. 208. <sup>1</sup> Erasmus: de civilitate morum. Basel 1530. p. 22 og 44. -- <sup>2</sup> A. Franklin: Les soins de toilette, p. 167 og 171. -- <sup>3</sup> Niels Bredal: Børne-Speigel. Kbhvn. 1568.

S. 209. <sup>1</sup> En Visitatzbog af Peder Palladius v. Sv. Grundtvig. S. 103. og 129.

S. 210. <sup>1</sup> A. Franklin: Les soins de toilette, p. 9—12, 22. -- <sup>2</sup> H. Ranzau: De conservanda valetudine 82—85. 93—94. -- <sup>3</sup> A. Franklin: Les soins de toilette 170. 

S. 211. <sup>1<sup> Samme Skrift p. 32 og 37. -- <sup>2</sup> H. Ranzau: De conservanda valetudine 82—85. — K. v. Weber: Anna, Churfürstinn zu Sachsen. S. 163—64.

S. 212. <sup>1</sup> Joh. Ludov. Viuis: Von einer christlichen Frawen. Deutsch durch Christoph. Brunonem. Frkft. 1566. Bl. XV. -- <sup>2</sup> K. v. Weber: Anna, Churfürstinn zu Sachsen. S. 163-64.

S. 213. <sup>1</sup> Viollet le Duc: Dictionnaire raisonné du mobilier francais II 129. -- <sup>2</sup> Historiska Handlingar I 19. -- <sup>3</sup> H. Forssel: Sveriges inre historia II 21. -- <sup>4</sup> Spejl staves i det 16de Aarhundrede: "Spegel". Se f. Eks. Danske Samlinger I 258. — Hier. Just. Ranchs danske Skuespil udg. af Birket Smith. S. 34. -- <sup>5</sup> Viollet le Duc: Dictionn. rais. d. mobilier II 129.

S. 214. <sup>1</sup> Pontus de la Gardies Efterladenskaber. Acta historica. S. R. A. -- <sup>2</sup> Danske Samlinger, 2den Række VI 183. -- <sup>3</sup> E. C. Reichard: Matthäus und Veit Konrad Schwarz. Magdeburg 1786. S. 12. Anm. — Quicherat: Histoire du costume en France. 2me édition p. 400.

S. 215. <sup>1</sup> Dansk Maanedsskrift udg. af M. Steenstrup 1864. I, 89.

S. 217. <sup>1</sup> Luc. Martini: Alle christelige Jomfruers Æreskrantz. Soroe; uden Aar. (Originalen 1580.) Blad F. 6—7. -- <sup>2</sup> Børne-Speigel fordansket af Niels Bredal. Kbhvn. 1568. pag. 19. -- <sup>3</sup> Erasmus: de civilitate morum. 1530, p. 12. -- <sup>4</sup> A. Franklin: Les soins de toilette p. 26.

S. 218. <sup>1</sup> Samme Skrift p. 27. -- <sup>2</sup> Se f. Eks. P. E. Müller: Skand. Lit. Selsk. Skrifter 1805. II 85. — Kjøbenhavns Skilderi. 1813 no. 65 og 1820 no. 20. -- G. L. Baden: Smaa Afhandlinger S. 291. — Grimms Deutsche Mythol. II 1071. — Wuttke: Der deutsche Volksaberglaube. Berlin 1869. § 287, 304, 309, 316, 378, 768, 770.

S. 219. <sup>1</sup> Niels Bredal: Børne-Speigel. Kbhvn. 1568. -- <sup>2</sup> A. Franklin: Les soins de toilette, p. 175. -- <sup>3</sup> Skrivelse fra Henrik Ranzau til Enkedronning Sophia, dat. Kiel 15 Januar 1589. Danske Kongers Historie no. 63. R. A.

S. 222. <sup>1</sup> Junge: Den nordsjellandske Landalmue. Kbhvn. 1824. S. 269. -- <sup>2</sup> Chr. Bruun: Slaget paa Kolberger Heide. S. 237.

S. 223. <sup>1</sup> Anders Kildsson Tybo: Absalon, Historia sacra, Comoediæ viisz
Sammenskreffuen. Kbhvn. 1618. Bl. C. 2. -- <sup>2</sup> Danske Samlinger I 200 og ligeledes 255. -- <sup>3</sup> Hist. Tidsskrift VI 1, 105. -- <sup>4</sup> Saml. t. Pyens Hist. o. Topogr. VII 264. -- <sup>5</sup> Norsk Historisk Tidsskrift II 329.

S. 225. <sup>1</sup> Nyt Historisk Tidsskrift I, 218—19. -- <sup>2</sup> Saml. til jysk Hist. og Topografi I 252, III 174. -- Danske Samlinger, 2den Række VI 332. -- Hyppige Eksempler forekommer i Helsingørs Tingbøger.

S. 228. <sup>1</sup> Danske Samlinger, udg. af Chr. Bruun I, 201. -- <sup>2</sup> Samlinger til jysk Hist. og Topgr. I, 220. -- <sup>3</sup> Nye Kirkehistoriske Samlinger IV 363-64 og 379. — E. Pontoppidan: Kirchen-Historie des Reichs Danemark III 31. -- 
<sup>4</sup> Rørdam: Kjøbenhavns Universitets Historie IV 415. — Nye Kirkehistoriske Samlinger V 32. — Da Præsten i Jyderup Aar 1561 grebes i at ligge hos Smedens Kone og derfor fik Prygl af Smeden, maatte en Mand skille dem ad og rakte Præsten <sp>hans Kniv og Bælte</sp>, som laa paa Bordet, hvorpaa denne løb ud, glemmende sin Hue i Sengen. Topogr. Saml. Jyderup no. 1. R. A. -- 
<sup>5</sup> Kierulf: de jure gladii gestandi, i Universitets- og Skole-Annaler, udg. af L. Engelstoft 1807. I, 189-91. -- <sup>6</sup> Rørdam: Kjøbenhavns Universitets Historie III 102 fgg.

S. 229. <sup>1</sup> Helsingørs Tingbog 27 August 1582. R. A.

S. 230. <sup>1</sup> Saml. til jysk Hist. og Topogr. I, 258 fgg. -- <sup>2</sup> Danske Samlinger, 2den Række VI 344—45.

S. 231. <sup>1</sup> Dokumenter til Klevenfelds Stamtavler (Sandberg). 1589. R. A. -- <sup>2</sup> Saml. til jysk Hist. og Topogr. I 252. -- <sup>3</sup> Nye Kirkehistoriske Samlinger I 11.

S. 232. <sup>1</sup> Norske Magasin I 365, 375 og 378. -- <sup>2</sup> Norsk Historisk Tidsskrift, 2den Række III 170. -- <sup>3</sup> V. Simonsen: Bidrag til Odense Byes Hist. II 2,<sub>139</sub>.

S. 233. <sup>1</sup> Dr. Yngvar Nielsen: Træk af den norske Bondestands Kultur-Udvikling.
Kristiania 1881. S. 58 fgg. — Norsk Hist. Tidsskrift, anden Række III 178.

*


Indhold af IV Bog

*

                                                                Side

<i>Klædedragt:</i> ....................................................   7
1. Middelalderens Klædedragt ...................................  10
2. Klædedragtens Forandring i det 16. Aarhundrede ..............  19
3. Mandsdragt. Kappen og Kjortelen .............................  22
4. Spalter. Brystaabning. Krave ................................  40
5. Benklæder ...................................................  54
6. Strømper. Sko ...............................................  68
7. Kvindedragt .................................................  93
8. Underbeklædning. Skjorte .................................... 126
9. Hovedbeklædning. Hilsen. Haarsætning ........................ 131
10. Klædedragtens Stof og Farve ................................ 167
11. Paaklædning. Tilbehør. Vaaben .............................. 199

<i>Henvisninger og Anmærkninger</i> ................................... 235

*




