N:r 1
Januari 1929

POPULÄR RADIO
Radiomagasinet för alla

*

<i>Detta nummer innehåller bl. a.:</i>

En nyårsgåva till Skåne.
  Den nya storradion startar.

*

Samma program över 85 stationer.
  »Chain-broadcasting» i Amerika.

*

Televisionen är på marsch.
  En orientering om principerna.

*

Centralradion.
  En lokalmottagare för 1 kr. om året.

*

Bygg en bildradiomottagare!
  Konstruktionsbeskrivning till Populär Radios modell.

*

Kortvågsavdelning.

*

50 ÖRE
*

<b>ÄNTLIGEN</b>

en god nätmottagare för växelström till rimligt pris

<i>Kompl, med rör och förstklassig högtalare Kr. 195:-</i>

Begär vår nya katalog, upptagande en mängd nyheter
bl. a. den underbara Marbloid-högtalaren,
elektodyn. högtalare, Dux välkända mottagare
och salmiakfria batterier m. m.

<i>Katalog sändes mot 15 öre i frimärken.</i>

<b>A.-B. S U N D E L L &  Co.</b>
Norra Smedjegatan 6, Stockholm

*

<b>THERMA</b>

Filter -- drosslar och kondensatorer
Motstånd -- fasta och variabla -- tråd på asbestkärna
Potentiometrar -- hög- och lågohmiga
Transformatorer -- för likriktare
Litztråd -- 27X0,1 mm. silkesisolerad

<i>Hänvisa benäget till denna annons</i>

<b>A/B INGENIÖRSFIRMAN THERMA</b>
N. Kungstornet Kungsgatan 30
Telefoner: 2204, N 140 14.
STOCKHOLM
Telegramadr.: Radiotherma

*

<b>Fullers Ackumulatorer</b>

SPARTA 4 (4/40).............................. Kr.25: -
SPARTA 2 (2/40).............................. »  12:50

<i>Äro ej dyra,
Bäst ändå!</i>

Dessa  batteriers enastående goda kvalitet
har på kort tid erövrat dem en stor marknad.
Alla moderna förbättringar finnas på dem,
deras intermittenta urladdningsförmåga
överträffar andra batteriers.

<i>Återförsäljare antagas.</i>

LDG 2/120, 1/2 amp........................ Kr. 14:-
LDG 4/120, 1/2  » ........................ »   28:-
LDG 2/250, 1/2  » ........................ »    8:50

<b>ULRICH SALCHOW</b>
Tel. Norr 217 84

*

Lokalmottagare
<b>»EIATON»</b>

2-rörs mottagare för anslutn. till 220 volt
likström utan batterier
(Även 2X110-120 volt användbar)

Mottagaren är inbyggd i en mörkbetsad eklåda.
Dimensioner: 36X37X15 cm. med framsidan täckt
av en dekorativ sidenskärm. Den elastiskt inspända
högtalarkonen drives medelst ett kraftigt, balanserat
4-poligt magnetsystem, varför apparaten fyller de högst
ställda anspråk på naturtrogen och kraftig återgivning.
Sistnämnda företräde möjliggöres genom det rikligt
tilltagna slutröret. På lådans baksida befinna sig såväl
anslutningsledningarna för belysningsströmmen som jord och
antenn. På baksidan äro även regleringsknapparna för
avstämning, återkoppling och volymkontroll samt strömbrytare
placerade. Apparaten motsvarar till alla delar villkoren
för nätanslutning.

Pris Kronor 135: -

<b>ELEKTRISKA INDUSTRI-AKTIEBOLAGET</b>
POSTFACK 675.T STOCKHOLM l

Prislista Nr 10 (1929) sändes mot porto 15 öre (i frimärken).
EIA:s Radiohandbok (1928-29) för apparatbyggare inneh. kortfattad
radioteori, praktiska råd för apparatbedömn., felsökningsanvisn.
samt byggnadsbeskrivningar till ett 20-tal av de modernaste
mottagareapparaterna. Pris 60 öre.

AGENTER ANTAGAS
BEGÄR AGENTVILLKOR

*
<b>POPULÄR RADIO
RADIOMAGASINET FÖR ALLA</b>

Redaktör: C.-E. HOLMQVIST

INNEHÅLLSFÖRTECKNING:
Anmälan..........................3
Bildradion är här................4
En nyårsgåva till Skåne..........5
Levande bränd i radio............7
Samma program över 85 stationer..9
Televisionen....................13
Bygg en bildradiomottagare......16
Centralradion...................23
På korta vågor..................30
Våglängdstabell.................32

<i>Populär Radio utkommer en gång i månaden</i>

Redaktion och Expedition:
TUNNELGATAN 4, STOCKHOLM
Telefon 9959
*

DN
"DAGENS NYHETER
i främsta rummet"

*

EN RADIOMOTTAGARE av ny typ lancerades i augusti
1928 av Philips Radio Aktiebolag. Stockholm --
det kända världsföretagets svenska bolag.
På grundval av en omfattande annonskampanj för
den nya tillverkningen uppgjorde firman en
statistik över olika tidningars annonsvärde
och en beräkning vad varje inkommet svar på
en s. k. kupongannons kom att kosta.

Denna jämförelse utföll i alla avseenden till
Dagens Nyheters fördel, som framgår av vidstående
uttalande. Den i Dagens Nyheter införda annonsen gav
till resultat både större antal svar och mindre
annonskostnad per svar än någon annan tidning.

Detta vittnar ovedersägligt om Dagens Nyheters
stora värde som annonsorgan i allmänhet och för
radioartiklar i synnerhet.

DN
Tidningen med den största Stockholmsupplagan och de
flesta annonserna.

*

<b>PHILIPS RADIO AKTIEBOLAG</b>

STOCKHOLM 16, den 27 november 1928.
DAGENS NYHETER,
STOCKHOLM.

I slutet av augusti månad läto vi införa en kupongannons
för introduktion av vår nya radiomottagare.

Denna annons infördes i dagliga tidningar Över hela landet,
och sedan svaren på kupongerna ingått, gjorde vi en statistik
över olika tidningars annonsvärde och vad varje svar kostat oss.

Det visade sig då, att i Dagens Nyheter, såväl Stockholms-
som landsortsupplagan, varje ingånget svar kostade 95 öre.
De närmast följande organen upptogo respektive ett belopp
av Kr. 1:15 och 1:25. Vad beträffar antalet inkomna svar,
så stod Dagens Nyheter i främsta rummet med ett 50-tal svar
mer än följande tidning.

Högaktningsfullt
PHILIPS RADIO AKTIEBOLAG
Reklamavdelningen

*

Bygg Er reklam på tidningsannonsering
och Er tidningsannonsering på
DAGENS NYHETER!
<img>POPULÄR RADIO<br>RADIOMAGASINET FÖR ALLA<br>N:r l<tab><tab><tab><tab>JANUARI 1929<tab><tab><tab><tab>l:a ÅRG-</img>
<img>ANMÄLAN</img>
<i><big>P</big>OPULÄR RADIO,</i> som härmed framlägger sitt
första nummer för den radiointresserade
allmänheten -- lyssnare, amatörer och teknici --
hoppas kunna fylla ett kännbart tomrum i den
svenska tidskriftslitteraturen.

Naturligtvis kommer det på många håll att
sägas, att en ny radiotidskrift är överflödig vid
sidan av de, som redan finnas. Men Populär Radio
blir inte något uppkok på gamla idéer, ingen
efterbildning av vad som redan finns, utan någonting
helt nytt på radiolitteraturens område.

Den stora massan lyssnare har tidigare inte haft
möjlighet att följa utvecklingen på radioområdet
världen runt i populärt skrivna artiklar, vilka äro
begripliga även för den, som inte kunnat tränga
närmare in i radioteknikens mysterier.

Populär Radio vill ge alla denna möjlighet.
Genomsnittslyssnaren såväl som amatören och
teknikern skall i Populär Radio finna saker, som
intressera.

Amatörerna ha saknat ett organ, som tillvaratagit
deras intressen i tillbörlig utsträckning.
Populär Radio kommer också att göra detta.

Radioteknici ha inte haft tillgång till någon
svensk tidskrift, vilken snabbt och opartiskt
informerat dem om nyheterna på den inhemska och
utländska marknaden. Populär Radio skall fylla
även denna lucka.

Populär Radio har satt som främsta punkt på
sitt program att vara högaktuell och att i
lättfattlig form bjuda sina läsare instruktiva
artiklar om allt nytt som händer på radioområdet.

Tidskriftens program ligger i namnet: Populär
Radio. En månadsskrift för radiointresserade av
alla kategorier är vad Populär Radio blir.

Populär Radio har förbindelse med de främsta
författare på området i olika länder och kan därför
garantera sina läsare den snabbaste förmedlingen
av allt internationellt radionytt.

Populär Radio kan också beträffande rent svenska
problem utlova det bästa, såväl tekniskt som
populärt. Våra främsta kapaciteter på olika
områden bli våra medarbetare i aktuella ämnen.

Populär Radio lovar sålunda att varje
radiointresserad skall få sitt lystmäte i
tidskriftens spalter. Våra förbindelser ge oss
möjlighet att snabbast, bäst och tillförlitligast
bereda läsekretsen tillfälle att följa utvecklingen.

Populär Radio inbjuder Er att medarbeta i aktuella
frågor och att till tidskriften insända tekniska
nyheter, om vilka Ni vill ha ett sakkunnigt,
opartiskt omdöme.

Populär Radio kommer att prova alla nyheter av
allmänt intresse, som för undersökning tillställas
redaktionen och att anmäla fullgoda sådana
fabrikat i tidskriften. En anmälan i Populär Radio
blir sålunda en garanti för varans kvalitet.

Populär Radio står gärna till tjänst, om Ni behöver
ett råd i något avseende. Ni kan med fullt förtroende
vända Er till oss. Populär Radio är fullt
självständig och oberoende och kan därför
garantera Er absolut opartiskhet i alla avseenden.

I fortsättningen utkommer Populär Radio vid
varje månadsskifte med ett 36-sidigt nummer.
Lösnummerpriset blir 50 öre, prenumerationspriset
5 kr. pr år. Prenumeration kan ske i alla boklådor,
på posten samt direkt hos tidskriftens expedition,
Tunnelgatan 4, Stockholm, tel. 99 59, där också
annonsorder mottagas.

<b>Populär Radio</b>
<b>Bildradion är här!</b>

<i>Bildradion har hållit sitt intåg i den europeiska
rundradion. Zeesen, Radio-Wien och Daventry ha upptagit
regelbundna bildutsändningar. Populär Radio publicerar
här en orienterande artikel om hur dessa tillgå.</i>

Ur rundradiosynpunkt är bildradion obestridligen
innevarande säsongs verkligt stora nyhet.
Flera europeiska stationer ha upptagit den
som ett led i sina dagliga utsändningar,
och här hemma lär det väl inte
dröja så synnerligen länge, innan telegrafverket
presenterar radiobilder. Ännu ligger visserligen
bildradion på begynnelsestadiet, men här väntar en stor
och intressant utveckling, vilken man på alla håll
följer med uppmärksamhet. Telegrafstyrelsen har
förklarat, att man ännu anser det för tidigt att
definitivt kasta sig över något av de system som
existera. I detta fall liksom när det en gång gällde
rundradions svenska start vill man se tiden an en smula
för att vara säker om att verkligen kunna bjuda de
svenska lyssnarna det bästa. Såväl sändning som
mottagning är en dyrbar historia och om inte
tillbörlig försiktighet iakttas skulle det kunna inträffa
att det inom mycket kort tid dyker upp något
revolutionerande nytt, med resultat att de svenska
lyssnarna stå där med sina dyrt betalda apparater till
ingen nytta.

<b>Tre stationer sända regelbundet.</b>

Redan nu finns det dock ett mycket starkt och
utbrett »lyssnarintresse» för bildradion, och inom
radiobranschen följer man med största uppmärksamhet
utvecklingen. Vad beträffar den förstnämnda kategorien
är det naturligtvis nu till en början särskilt
de mera tekniskt orienterade, som intressera sig för
bildradieringsproblemet, och Populär Radio publicerar
till deras tjänst på annan plats i detta nummer
en utförlig artikel om hur man själv bygger en
effektiv mottagare för alla nu pågående europeiska
bildradioutsändningar.

Det är tre europeiska stationer, som för närvarande
ha regelbundna utsändningar av bilder på sitt
program - Radio-Wien, Zeesen och Daventry 5XX.
Den förstnämnda av dessa -- Radio-Wien som åtminstone
tillsvidare är den livaktigaste -- sänder
varje dag kl. 15.30 meteorologiska stationens senaste
väderlekskarta och efter det vanliga programmets
slut bjuder stationen dessutom på aktuella bilder av
olika slag.

Dessutom kommer den danska kortvågstationen
7RL att inom den närmaste tiden återupptaga
bildradieringen, vilken under någon tid legat nere, och
med den apparat, som Populär Radio lämnar en
konstruktionsbeskrivning till, har envar möjlighet att
mottaga bilder från samtliga dessa stationer.

<b>Sju moment för första bilden.</b>

Bildmottagningen kräver en rad manipulationer
på bestämda tidpunkter under utsändningen, och
dessa manipulationer måste även företas i viss
ordning, beroende på vilken metod sändarstationen
begagnar. Över Radio-Wien, Zeesen och Daventry äro
de olika momenten följande:

1.  Vederbörande station sänder en tidssignal.
2.  Hallåmannen annonserar bildutsändningen.
3.  Två minuters paus med kalibreringssignal.
4.  Signalen »Giv akt!».
5.  Tio sekunders paus.
6.  Utsändningen av den första bilden börjar.
7.  Slutsignal för första bilden.
8.  En minuts paus med kalibreringssignal.
9.  Tio sekunders paus.
10. Utsändningen av den andra bilden börjar.

Och sedan fortgår bildradieringen efter detta
schema, räknat från moment 7.

<b>Ställ klockan precis efter tidssignalen.</b>

Bildutsändningen är sålunda uppdelad i ett visst
antal bestämda pauser och signaler, med vilka
syftet är att upprätthålla ständig kontakt mellan
sändaren och mottagaren. Det är därför nödvändigt att
»bildlyssnaren», åtminstone till en början ställer sin
klocka precis efter sändarstationens tidssignal.

Hallåmannen annonserar bildradieringen efter
tidssignalen precis som vid vilken annan
rundradioutsändning som helst. Efter en kort beskrivning
av de bilder, som skola sändas, slutar han med följande
ord:

Vår bildsändning börjar. Två minuters paus för
inställning av mottagaren.

<i>(Forts. å sid 28)</i>
<b>En nyårsgåva till Skåne</b>

<i>Hörbystationen, som kristalltäcker hela Skåne
och en del av Blekinge, är klar att starta.</i>

Den nya rundradiostationen i Hörby,
speciellt avsedd för det licensrika Skåne, i
vars centrum den ligger, står nu färdig
att ta upp verksamheten. Provsändningarna
ha pågått flera veckor, och stationen kan
väntas vara i gång med det allra snaraste.
Riktigt exakt vågar man inom telegrafverket ännu inte
uttala sig om tidpunkten för Skånestationens start,
men man hoppas att den skall ske strax på nyåret.
Telegrafverket är en försiktig general, som gärna
lovar litet mindre och håller desto mera.

<b>Amerikansk arbetstakt och rekord.</b>

Ingenjör Lemoine i telegrafverkets radiobyrå
berättar vid ett samtal med Populär Radio, att arbetet
på denna nya 10-kilowattstation påbörjades i slutet
av juli, och uppförandet har sålunda gått med
verkligt amerikansk fart. De två 40 meter höga masterna
på ett avstånd av 80 meter från varandra stodo resta
redan i oktober, och hela anläggningen har »smällts
upp» på tre månaders tid. För bygget har linjeingenjör
Ernst Magnusson stått, densamme, som hade en
hel del med Motalastationens tillblivelse att göra,
och chef för Hörbystationen blir förste
telegrafassistenten A. Lindestam, vilken till en början
får en personal på sex man vid sin sida.

<b>Köp apparater för höga våglängder.</b>

Tillsvidare kommer Hörbystationen att läggas på
en kort rundradiovåglängd, berättar ingenjör
Lemoine vidare. Den nya sändaren har kommit till för
att Skånelyssnarna inte skulle behöva vänta alltför
länge på en station, vilken det är möjligt att
avlyssna på kristall i hela landskapet, och man hoppas
nu att den också skall räcka till för en god bit av
Blekinge.

Samtidigt har man emellertid förutsett, att det
skall bli tekniskt möjligt att kunna köra en högvågig
Skånesändare synkront med Motalastationen, d. v. s.
på samma våglängd och samtidigt med riksprogrammet.
Ingenjör Lemoine framhåller därför lämpligheten av,
att de Skånelyssnare, som nu lägga sig till
med nya apparater, se till att det blir sådana för även
höga våglängder.

(<i>Stationsbyggnaden med de båda 40 meter höga masterna.</i>)

I Tyskland pågå för närvarande intressanta
försök att samtidigt köra två stationer på samma
våglängd. Något definitivt övertygande, lyckligt
resultat har man ännu inte kommit till, men de
erfarenheter, som hittills gjorts rättfärdiga en
förhoppning, att det inte skall dröja alltför
länge innan problemet är löst.

<b>Dansk fruktan för Skånes »storradio».</b>

Som man kanske erinrar sig har det från danskt
håll uttalats farhågor för att en Skåneradio på 10
kilowatt skulle innebära ett allvarligt hot mot
rundradioverksamheten i Danmark. Den gången var det
närmast fråga om en utökning av Malmö-stationen,
och man fruktade, att de svenska utsändningarna
skulle verka i hög grad störande för de danska
lyssnarna, framför allt i Köpenhamn men även i en stor
del av det övriga Själland, vilket man beklagade ur
den synpunkten, att förhållandet mellan det svenska
och danska rundradioväsendet alltid varit det bästa.
Det föreföll danskarna rimligare att Skåneradion
lades inne i landet.

Förhandligar fördes i Stockholm i samband med
(<i>En närbild av stationsbyggnaden i Hörby med ena masten.</i>)

danska veckan mellan å ena sidan generaldirektör
Hamilton och byråchefen Seth Ljungqvist samt å
den andra generaldirektör Mondrup och överingenjör
Kay Christiansen. Danskarna medgåvo, att det
kunde vara nödvändigt för telegrafverket att skapa
bättre lyssningsmöjligheter för stora delar av Skåne.
Sådant förhållandet då var, kunde det inte bestridas,
att man på många håll i sydligaste Sverige hade
ytterligt svårt att skilja Kalundborg från Motala,
och skåningarna fingo därigenom inte alls den nytta
och glädje av Motalaradion som avsetts och kunde
vara fallet.

<b>Hörby till glädje också för Danmark.</b>

Det framhölls också att Sverige av andra orsaker
kunde ha skäl att bygga ut sina sändare. Italienska
stationer inverkade störande på de svenska
sändningarna, och av den korrespondens, som förts med
anledning härav, framgick otvetydigt, att Italien hade
för avsikt att också öka effekten, varigenom
interferensen med de relativt svaga, svenska stationerna
skulle bli än större. Också av denna anledning funno
danskarna, att de utan invändning måste foga sig
i de svenska planerna på en effektökning för att
kunna värna Sveriges exklusiva våglängder.

Generaldirektör Hamilton lovade att all möjlig
hänsyn, skulle tas till Danmark, och slutligen enades
man om att vid framtida dispositioner i fråga om
stationernas våglängder och energi alltid dryfta dessa
gemensamt, utan hänsyn till internationella
förhandlingar.

Telegrafverket har, såsom det lovat, gjort allt, som
stått i dess makt för att i görligaste mån undvika
att komma i kollision med den danska rundradions
intressen. När Hörbyradion, som gått löst på omkring
300,000 kronor, nu startar till båtnad för Skåne och
en del av Blekinge kan man med skäl också hoppas,
att den skall bli till glädje även för lyssnare med goda
mottagare på den danska sidan Sundet.

*

POPULÄR RADIOS

februarinummer

kommer bl. a. att
innehålla:

"Förhistorisk" radio, en artikel om
kuriositeter i Tekniska museets
samlingar.

Rundradion i undervisningens
tjänst, en orienterande,
programmatisk artikel om skolradion.

Rysslands rundradio, en översikt av
organisationen i sovjetlandet.

"Evighetsgrammofonen", som kör 24
skivor utan uppdragning.

Ackumulatorns passning,  råd och
anvisningar för god mottagning.

Kortvågsavdelning.

Rikt illustrerat nummer i flerfärgstryck.
<b>Levande bränd i radio</b>

I en av Harold-Dare-bolagets många inspelningssalar
vimlade det av riddare i rustningar, sköna damer i
prunkande medeltids klänningar, väpnare, pager,
livegna och skurkar. Inspelningen av Harold Dares
största slagnummer hittills pågick som bäst.
På en stor vridbar plattform stor Harold Dare själv,
klädd i en glänsande rustning och med megafonen i hand,
assisterande sin stab av regissörer vid förberedelserna
för den stora torneringsscenen.

Någon ropade: Mr Dare!

Dare vände sig om och såg vid sidan av plattformen en
väpnare i full rustning och med visiret nedfällt.
Dare öppnade den biljett, som mannen räckte honom.

(<i>Inspektör Merrit höjde revolvern och skjöt.
En flammande, grön blixt upplyste rummet,
koppartråden rullades ihop och smälte.</i>)

<i>-- Jag måste träffa dig genast. Kom ensam. Följ
med denne man.   Gloria.</i>

Dare gav sin inspelningschef erforderliga  order.
--  Jag är tillbaka om några få minuter. Låt
inspelningen fortsätta.

Han vände och stegade iväg efter budbäraren.
Dare var förvånad. Det här var någonting ovanligt.
Gloria brukade inte kalla honom på detta sätt. Vad
kunde det betyda?

Hans förvåning steg ytterligare, då budbäraren
förde honom till yttersta ändan av det stora
huvudkomplex, där studion och apparatutrustningen till
WROT, Harold Dares egen radiostation var inrymd.

Budbäraren stannade framför en dörr med skylten
»Apparatsal». Här låg radiostationens tekniska
avdelning. Dare tittade misstänksamt på mannen.

-- Hon är därinne, sade budbäraren.

Dare grep med den stora järnhandsken kring dörrvredet.
Försiktigt öppnade han dörren. Där satt Gloria
i en stol. Hon såg förskräckt ut och Dare märkte
att hon darrade. Han steg in i rummet.

Dare hann knappt mer än komma inom dörren,
förrän hela rummet tycktes kasta sig över honom.
Han försökte ta emot med händerna, men märkte, att
hans armar voro fjättrade utmed sidorna

Han fann sig själv fängslad i en stor cylinder,
vilken räckte honom ända upp till hakan. I stolen satt
Gloria utan att röra sig. I motsatta hörnet av rummet
stod en storväxt, mörk man med Mefisto-utseende.

Gloria skrek till. Dandy Diavolo, Mefisto-mannen,
störtade fram och grep tag i henne.

-- Täpp till munnen på henne, väste han till en
tredje man i rummet, en skurktyp som tog fram en
duk, vilken han fäste stadigt över Glorias mun. På
ett ögonblick var Gloria också bunden till händer
och fötter vid stolen.

-- Vad är meningen med det här, Dandy Diavolo,
frågade Harold Dare. Egentligen var det onödigt av
honom att fråga. Han förstod så väl vilka avsikter
Mefisto-mannen hade.

-- Det betyder, Harold Dare, att jag är trött på
ert hån och förakt. Ni har hållit på alltför länge med
att förolämpa mig, och nu får ni lov att ta
konsekvenserna.

Med en munkavle i handen närmade sig Dandy
Diavolo den hjälplöse Dare i cylindern. Harold
kastade sig framstupa. Cylindern vacklade, men tre
kraftiga karlar rusade fram, fattade tag i cylindern
och rätade upp den igen. De togo av Dares hjälm,
försågo honom med munkavle och satte därefter på
honom hjälmen igen.

-- Nu min gode vän, sade Diavolo med ett hånleende,
kan ni tänka på alla de gånger, ni korsat mina
planer. Ni har visst börjat tro, att därför att ni
triumferat över mig vid varje inspelning, så skall ni
göra det i verkliga livet också. Men ni har misstagit
er, Harold Dare. Nu är det jag, som sitter med trumf
på hand, och nu är det slut med er karriär!

Diavolo tog fram ur en låda en stor rulle tjock
koppartråd. Han fäste ena ändan av den till en
kontakt upptill på cylindern. Dare observerade
nu, att cylindern var lindad med otaliga varv fin,
isolerad tråd. Diavolo drog tråden från cylindern
över till en kontakt på WROT:s apparatuppsättning.
En annan ledning drog han från cylindern till en
stor strömbrytare på instrumenttavlan.

-- Det kanske kan intressera er att få veta,
Harold Dare, väste Diavolo, att ni är innesluten i en
stor spiral av tråd, ett enormt motstånd, som vi ha
kopplat till WROT:s stora sändare. Med er intelligens
kan ni kanske fatta galoppen. Ni kanske kommer ihåg
någonting av vad ni en gång fått lära om induktion.
Ni vet nog, att om en konduktor införes i ett
induktionsfält, genom vilket det flyter ström,
induceras strömmar i konduktorn. På grund av
motståndet i konduktorn förvandlas den energi, som på
detta sätt alstras, till värme. Denna värmeeffekt blir
kraftigare ju mera strömfrekvensen ökas. En kraftig
ström med hög frekvens ger sålunda till resultat en
ansenlig värmegrad. Detta fenomen är grundprincipen
för högfrekvensugnen, i vilken man smälter metaller.
Ni befinner er just nu i ett sådant induktionsfält,
Harold Dare, och om ni själv nu inte är en så
särskilt god konduktor, så är er rustning alldeles
säkert bra nog. Ni, den oövervinnelige, kommer att
rostas levande i rustningen!

(<i>Den stora radiobilen sprängde kedjan och rusade vidare
upp mot huvudbyggnaden.</i>)

Gloria skall få ångra, att hon med förakt avvisat
mina försök till närmande. Jag kommer mycket väl
ihåg en dag, då vi voro på en utflykt, och vi båda,
ni och jag, erbjödo Gloria, att dela våra matsäckar.
Jag minns, att hon tvärt sade nej till den ostsmörgås,
som jag erbjöd henne, medan hon tacksamt tog emot en
med rostbiff av er. Nåväl föredrar hon rostbiff,
så skall hon också få den. Med hjälp av min
radiofrekvensugn, skall jag göra rostbiff av er,
Harold Dare.

Diavolo gick fram till instrumenttavlan. Han slog
ti]l en strömbrytare. I ett hörn av det stora rummet
börja generatorerna surra. Diavolo följde noga
visaren på en voltmeter. Han väntade tills den
nått maximum. Då började han långsamt vrida
på fininställningen för avstämningen.
Han justerade olika kontrollinstrument.

Harold Dare kände hur håret reste sig på hans
huvud, tills det stod rakt ut. Hans hud blev
knottrig. Rustningen blev allt varmare, och
järnhandskarna besvärade honom. Diavolo justerade
rattarna ytterligare. Mätarna gjorde kraftigare utslag.
Dare kände hur det blev varmare. Det tickade litet i
cylindern och han kände en lätt rök. Gloria satt
hypnotiserad. Dare signalerade med ögonen till henne
att bara vara modig. Hon sände Diavolo en bönfallande
blick. Man han var tydligen absolut obeveklig.
Glorias ögon blevo tårfyllda.

Rustningen började bli obekväm. Deras kläder under
riddardräkten osade, hettan från hjälmen gjorde
att det kändes som om hans huvud skulle sprängas.
Det knakade i rustningen när den på grund av värmen
utvidgade sig, och rök började stiga upp genom
visiret. Gloria såg värmeböljorna -- hon kunde nästan
känna dem själv. Om hon bara inte haft munkavlen,
skulle hon ha skrikit, så att ingen människa i
närheten kunnat undgå att höra det genom väggar
och dörrar. Så svimmade hon.

Harold Dare höll huvudet kallt under hela denna
tortyr. Ännu hade han inte uppgivit hoppet om räddning.
Han såg, att Gloria förlorade medvetandet och

<i>(Forts, å sid. 28)</i>
<b>Där samma program bjudes lyssnarna över 85 stationer.</b>

*

<b>»Chain Broadcasting» i Amerika.</b>

*

Av Populär Radios New Yorks-korrespondent
<i>Ingenjör Svend A. Chr. Pedersen.</i>

(<i>Kontrollstationen i Chikago.</i>)

Det är i och för sig ingenting märkvärdigt
i, att samma rundradioprogram går ut över
flera stationer. Vi ha det arrangemanget
här hemma i stor utsträckning,
och i övriga europeiska länder har man
på samma sätt byggt upp ett storprogram, vilket flera
stationer helt eller delvis gå in för och till vilket
alla bidraga mer eller mindre. I det stora hela har
man övergivit återutsändningarna pr radio, då dessa
i regel visat sig ge mycket otillfredsställande resultat
i förhållande till vad man kan uppnå med en
trådförbindelse, som är oberoende av våglängd och
atmosfäriska störningar. I Sverige, med våra trots allt
relativt små avstånd, har denna trådöverföring kunnat
ordnas utan större svårigheter, men på ännu
längre avstånd är den en mycket komplicerad
historia, vilken kräver sin särskilda teknik.

<b>Förenta staterna -- föregångslandet.</b>

Amerika, som i så många avseenden åtminstone
ville gälla för att vara »biggest in the world», är i
varje fall i geografiskt hänseende ett stort land, och
det kan knappast förvåna någon att höra, att
överföringstekniken där nått särskilt högt. Betydelsen av
att kunna knyta ett stort antal rundradiostationer
till samma mikrofon ligger i öppen dag. För det
första kunna lyssnarna även i de mest avlägsna
krokar av landet enkelt och smärtfritt med billiga
apparater få del av dagens stora händelser och
tillföras kulturella värden från platser, där dessa
skapas under bästa möjliga betingelser, och för det
andra betyder ett sådant kedjesystem en stor
besparing på kontot för programutgifterna, då man kan
nöja sig med att ta programmet från högst några
få stationer och mikrofonen alltid kan anbringas hos
de uppträdande konstnärerna, så att man sparar
både tid och resekostnader.

Emellertid måste naturligtvis även sammanlänkningen
av de olika rundradiostationerna kosta en del
pengar. De stora ledningsanläggningar, som äro
nödvändiga, bli mycket dyrbara, ty endast i enstaka fall
kan man dra nytta av redan existerande telefonlinjer,
då en helt annan teknik erfordras. Förstärkare- och
förgreningsstationer skola också upprättas här och
var i nätet, och dessa måste skötas av sakkunnig
personal. Men i det långa loppet sparar man mycket
på ett samarbete av detta slag.

<b>Större frekvensområde än för
telefonlinjer kräves.<b>

Det är som sagt stor skillnad mellan en vanlig
telefonlinje och en överföringslinje för radioprogram.
Ifråga om den förstnämnda är det tillräckligt om
linjen kan överföra ett frekvensområde som ligger
mellan cirka 300 och 2.000 utan större förvrängning
av ljudet. Det är då möjligt att överföra klart och
begripligt tal. I praktiken har man ett något större
intervall, men det nämnda är alldeles tillräckligt
och förekommer mycket ofta.

När det gäller en radiotransmission är det
emellertid icke nog med att man får fram ett resultat
som är begripligt. Tal och musik måste återges
naturligt, och för att detta skall kunna ske, kräves ett
betydligt större frekvensområde, åtminstone från
cirka 100 till 5.000, helst ännu större. En annan sak,
som måste tas i betraktande är, att det vid
radioutsändningar förekommer betydligt större
variationer i ljudintensiteten än vid vanligt tal.
Både vid kraftiga och ännu mer vid svagare partier
måste man kräva, att det »bakgrundsoväsen», som man
aldrig kan komma ifrån, har mycket ringa intensitet
i förhållande till det utsända programmets ljudstyrka.

De intensitetsvariationer, som förekomma vid
orkestermusik äro i själva verket så stora, att ingen
rundradiostation kan behandla dem utan att överbelastas
vid kraftigare partier och återge det svagare
alltför svagt så att utsändningen drunknar i
»bakgrundsoväsendet». Vid rundradiostationens
mikrofonförstärkare måste därför sitta en tränad och
musikalisk vakthavande, vilken med en regulator
utjämnar dessa variationer, en uppgift som kräver både
takt och uppmärksamhet av sin handhavare. Emellertid
äro kabel- och trådlinjerna i regel så pass fria
från obehöriga ljud, att de själva kunna klara till
och med de största intensitetsvariationer utan
generande biverkningar, så att man i alla händelser
slipper från denna reglering.

<b>Av två dåliga apparater gör man
en användbar.</b>

Vid kortare förbindelser begagnar man i allmänhet
kabellinjer, särskilt i städerna. Kablarna medföra
dock en ganska avsevärd förvrängning, vilken särskilt
går ut över de högre frekvenserna, där det kan
bli rätt betydande förluster, i det dessa växa kraftigt
med frekvensen. Denna omständighet utgör emellertid
inte något hinder för kabelns användande, ty det
finns möjligheter att införa en motsatt förvrängning,
vilken helt upphäver kabelns. Denna princip,
förvrängningsprincipen, får också allt större
användning inom den moderna rundradiotekniken.
Av två dåliga apparater gör man med andra ord en brukbar,
genom att den ena apparatens fel utjämnas av den andras.
För korta sträckor består en sådan kompensator
av motstånd, självinduktion och kapacitet, ordnade
så att det uppstår en resonanspunkt ett litet stycke
över den högsta frekvens man önskar överföra.
Kompensatorn kopplas parallellt in på linjen och
utjämnar därigenom frekvenskurvan på avsett sätt.

Naturligtvis förlorar man härigenom en hel del
energi, men för denna förlust skaffar man sig med
lätthet kompensation genom en passande,
förvrängningsfri förstärkare.

(<i>Fig. 1. Karta över det stora ledningsnätet över hela
nordamerikanska kontinenten.</i>)

På längre sträckor begagnar man företrädesvis
luftledningar av hårddragen koppartråd med en
diameter av cirka 4 millimeter, den största som
överhuvud taget kommer ifråga för telefonlinjer. Sådana
förbindelser ha i Förenta staterna etablerats mellan
städer på mycket stora avstånd från varandra, och
kartan på Fig. l ger en föreställning om
ledningsnätets oerhörda omfattning.

(<i>Fig. 2(a). Kurva som visar hur signalstyrkan ökas på mellan
stationerna.</i>)

(<i>Fig. 2(b). En detaljkarta över förbindelsen
mellan New York och Chikago</i>)

Förlusterna i luftledning äro långt mindre än i en
kabel men ha dock samma karaktär, d. v. s. de växa
med frekvensen. För varje ledningssträcka på
400-500 kilometer måste man därför inmontera
förstärkarstationer. På luftledningsnätet begagnar
man sig av något skiljaktiga metoder för att upphäva
förvrängningen. Man bygger förstärkarna så att de
införa en förvrängning, vilken är lika stor och rakt
motsatt den som ledningen orsakat. Man använder
dock också kondensatorer av det förut nämnda slaget,
men dessa måste naturligtvis då under de ändrade
betingelserna ha helt andra konstanter.

Förstärkare i dessa sammanlänkningsanläggningar
äro enklare till sitt verkningssätt än motsvarande
förstärkare för telefonlinjer. I motsats till de
sistnämnda, där förstärkningen skall kunna försiggå
oberoende i båda riktningarna samtidigt, skall den
på radiolinjerna endast ske i en riktning under en
viss period, vilket underlättar både konstruktionen
och driften en hel del.

Längs varje linje löper också ett telegrafnät,
genom vilket alla mellanstationer och
rundradiostationer sättas i förbindelse med varandra,
så att den tjänstgörande personalen ständigt kan stå
i kontakt med varandra för order och korrigeringar
av transmissionen.

<b>Förstärkare skydda nätet vid kortslutning.</b>

Någonting mycket intressant hos dessa förbindelser
är det sätt, varpå man kan begränsa verkningarna
av en tillfällig kortslutning på någon av linjerna.
Om man icke begagnade sig av denna metod skulle
ett ledningsmissöde inte blott omöjliggöra all
transmission förbi den ifrågavarande punkten, utan till
dess felet lokaliserats och ledningen frånkopplats
skulle det också inträffa en betydande spänningsminskning
bakåt på linjen, vilket skulle inverka menligt
på överföringen längs alla andra till nätet knutna
linjer. Nu har emellertid en rörförstärkare, utom den
primära egenskapen att den förstärker, också den
fördelen att en kortslutning av slutkretsen praktiskt
taget inte medför någon ändring alls av begynnelsekretsens
konstanter. Varhelst det finns en förgreningspunkt i
ledningsnätet inmonterar man därför en förstärkare
i varje från denna punkt utgående ledning, vilket medför
att en kortslutning på en av linjerna överhuvud taget
inte alls får någon inverkan på överföringen till
de andra. Dessa förstärkarsteg insättas helt utan
hänsyn till om förstärkning är nödvändig eller ej
uteslutande för att skydda ledningarna.
Särskilt i östra Förenta staterna finns det många
förgreningspunkter, och här äro mellanförstärkarna
anbragta långt tätare än vad som är nödvändigt med
hänsyn till ljudstyrkan.

<b>Upp till 5,000 gångers förstärkning
på mellanstationerna.</b>

Fig. 2 visar ett schema över en förbindelse från
New York till Chikago. Avståndet är omkring 2.000
kilometer och sammanlagt ligga 7 mellanstationer
inskjutna. På stationer i New York utsändes

(<i>Interiör från en av nätets många förgreningsstationer.</i>)
programmet på vanligt sätt, men det går samtidigt ut på
linjen till Troy. Här har styrkan avtagit en del, så
som man ser på teckningen till vänster, men den
förstärkes åter upp, kompenseras för den förvrängning
som inträffat, och så går programmet vidare. Så går
det längs hela nätet, korrigeras på varje
mellanstation och förstärkes. Och till varje
mellanstation på vägen kan man knyta en lokal
rundradiosändare, så att distriktets lyssnare få del
av det överförda programmet.

De förstärkare som användas på mellanstationerna
äro naturligtvis lågfrekvensförstärkare. Man har
experimenterat åtskilligt med olika typer, men slutligen
fastnat för en 2-stegs transformatorkopplad förstärkare.
Transformatorkopplingen erbjuder nämligen
lättillgängliga möjligheter för att ordna en
förvrängningsreglering av den art, som är önskvärd på
sådana linjer. Signalerna gå genom en transformator
för styrkereglering. Därefter följer ett rör med
förstärkningsfaktor cirka 30 och inre motstånd 60.000
ohm, vilket är kopplat över en transformator till
slutröret, vars värden äro ungefär följande:
Förstärkningsfaktor 6, inre motstånd 6.000 ohm. Genom en
sluttransformator gå signalerna därefter ut på nästa
linjesträcka. Naturligtvis äro noggranna regleringar
av styrka och frekvenskarakteristik anordnade, och
man har möjlighet att uppnå en energiförstärkning
på omkring 5.000 gånger.

<b>Nätet provköres och korrigeras varje dag.</b>

För några år sedan var tillsynen över dessa linjer
koncentrerad till en enda station i New York, men
efter hand som systemet svällt ut, har man placerat
bevakningspersonal också i Boston, Cincinnati,
Detroit, Chikago, S:t Louis, Atlanta och San Francisco.
Varje vakthavande är ansvarig för de linjer,
som gå ut från hans kontrollplats, och han har
sålunda uppsikt över åtskilliga hundra kilometers
ledning samt en rad mellanstationer, vilka linjen
passerar. På varje mellanstation är också anställt
fackutbildat folk, som är i arbete de tider då linjen
avprovas eller användes, sända rapporter till den
vakthavande på kontrollstationen och korrigera
apparaterna enligt hans instruktioner.

Det är naturligtvis av stor betydelse, att dessa
omfattande anläggningar skötas mönstergillt. Varje
morgon går man igenom hela systemet och korrigerar
eventuella felaktigheter. Först sändes från en
liten generator på kontrollstationen en ton med
frekvensen 1.000 ut på linjen. Pr telegraf får man
rapporter från den närmast liggande mellanstationen,
och de nödvändiga korrigeringarna företagas. Så
anropas närmast följande station etc. utefter hela
linjenätet. Litet senare sändes en djup ton med
frekvensen 100, och samma procedur upprepas, varefter
den slutliga avprovningen av linjen sker med en högre
frekvens på omkring 5.000. Sedan överföres
grammofonmusik för att höra att allt är riktigt i ordning.

Den som har uppsikt över linjerna är också ansvarig
under själva utsändningarna. Så snart han får
meddelande om någon störning eller något fel,
skall han omedelbart vidtaga åtgärder för att
avhjälpa mankemanget. Ibland kunna störningarna på
en linje uppdagas i så god tid, att man hinner koppla
in en helt ny linje som reserv och koppla ur den
defekta, utan att radiolyssnaren någonsin får en aning
om, att det varit någonting i vägen. Det kan då
hända, att programmet får gå en väldig omväg för att
komma fram till respektive stationer. Det har sålunda
bl. a. inträffat, att en överföring på en linjesträcka
av omkring 350 kilometer på grund av ett missöde
plötsligt måst läggas över en linje på närmare
3.000 kilometers längd.

Det måste vara verkligt kvalificerat folk för denna
uppsikt över linjerna. Inte nog med att vederbörande
skall vara fackman på radioområdet, han måste också
vara en smula meteorolog, ha reda på
väderleksförhållandena över stora delar av landet och
med ledning därav orientera sig om var man särskilt kan
ha att vänta missöden. I storm kan det ju t. ex. lätt
hända, att en stolpe blir knäckt, att ledningen faller
ned och kortslutes.

<b>Fyra stora ledningsnät på 26,000 kilometer.</b>

Vignetten visar en bild från kontrollstationen i
Chikago. I bakgrunden och till vänster ser man alla
kondensatorer, förstärkare, oscillatorer och
mätningsanordningar. Varje ledningsnät har sin
kontrollhögtalare -- fyra stycken längs bordet till
vänster på bilden. Till höger ses telegrafapparaterna,
vilka sörja för förbindelsen med de under
kontrollstationen hörande mellanstationerna.

För närvarande äro fyra stora ledningsnät i gång,
vilka matas från olika stationer på öst- och
västkusten. Ständigt pågå överföringar på ett nät, som
omfattar omkring 26.000 kilometer ledningar, och enbart
för telegrafförbindelserna har man ytterligare
omkring 45.000 kilometer tråd. Flera miljoner
människor avlyssna dagligen de utsändningar, som gå över
detta nät.                                                      ...

<i>(Forts. å sid 25)</i>
<b>Televisionen</b>

<i>är på marsch i bildradions spår, och av allt
att döma dröjer det inte synnerligen länge,
innan vi få stifta närmare bekantskap med detta
teknikens vidunder. Populär Radio ger här en orientering
om televisionens principer och återkommer i ett av de
närmast följande numren med en konstruktionsbeskrivning
till en enkel och billig televisionsmottagare.</i>

(<i>Fig. 1. En schematisk teckning av sändaren.</i>)

(<i>Fig. 2. De runda hålen släppa endast genom 25 %
av ljuset vid över- och underkanterna.</i>)

(<i>Fig. 3. En schematisk teckning av mottagaren.</i>)

(<i>Fig. 4. Bilden, sådan man ser den i mottagaren.</i>)

TELEVISIONEN är radioteknikens allra senaste vidunder.
Problemet trådlös överföring av rörliga bilder är inte
definitivt löst ännu, men världen runt arbetas det
intensivt i laboratorierna, och man har fått se faktiska
bevis för, att den praktiska lösningen inte kan vara så
synnerligen långt borta. Bildradieringen har helt nyligen
gjort sitt intåg i rundradion på kontinenten, men det
vill synas som om det inte skulle vara en fråga om mer
än månader, innan den redan blivit omodern. Utvecklingen
på radioområdet har gått med stormsteg de första åren
och nu skenar den iväg med en fart, som inte ens
de mest optimistiska radiotekniker vågat räkna med.

Här hemma hos oss är ju televisionsproblemet inte i
samma grad aktuellt som t. ex. i Amerika. På så nära
håll som i Danmark har man dock planer på att inom
den närmaste tiden påbörja televisionsutsändningar
över kortvågsstationen 7RL, och i något av de
närmast följande numren kommer Populär Radio att
publicera en detaljerad konstruktionsbeskrivning till en
televisionsmottagare, vilken blir så billig och enkel
att bygga, att varje fingerfärdig amatör bland våra
läsare kan få tillfälle att stifta närmare bekantskap
med detta det modernaste av alla 1900-talsteknikens
vidunder. Här nedan återges en orienterande artikel
om televisionens principer.

<b>Örat hör annorlunda än ögat ser.</b>

Det är en väsentlig skillnad mellan de intryck från
yttervärlden, som man får genom örat och dem man
får genom ögat -- också rent fysiskt sett. Ljudet är
en rad på varandra följande förtätningar och
förtunningar av luften och dessa tryckvariationer
fortplanta sig med en bestämd fart (ljudets hastighet)
från ljudkällan till örat. När t. ex. en stor orkester
utsänder en massa ljud samtidigt, interferera de
skilda tonerna med varandra. Resultatet blir, att örat
nås av en enda våg. Man kan övertyga sig härom genom
att med en lupp undersöka de våglinjer, som det
mekaniska eller elektriska örat inregistrerar vid
inspelningen på en grammofonplatta. Örat uppfattar
sålunda en rad på varandra följande förtätningar
och förtunningar av luften som ett mer eller mindre
sammansatt ljud. Då det endast är fråga om en svit
av vågor, är det klart, att man med hjälp av de kända
metoderna för omvandling av ljudsvängningar till
elektrisk energi pr tråd eller trådlös kan sända de
mest komplicerade ljudkombinationer, vilka med
lätthet åter omvandlas till ljudsvängningar i en
mottagare.

(<i>Fig. 6. Här är försöksmodellen färdigmonterad
men ännu inte inbyggd i något skyddande hölje.</i>)

(<i>Fig. 5. En experimentmodell av televionsmottagare.
Ovanför motorn det kvadratiska hål med mattglas, genom
vilket man ser bilden, och till höger analysatorskivan.
Apparaten är här inte färdigmonterad.</i>)

<b>Televisionen bygger på ögats ofullkomlighet.</b>

Helt annorlunda är förhållandet, då ögat uppfångar
ett ljusintryck, t. ex. av en bild. Om bilden har
någorlunda rimliga dimensioner, mottar ögat från
varje punkt av bildytan en speciell ljusimpuls. Alla
dessa impulser träffa ögat samtidigt och uppfattas
som den bild, man ser.

Det skulle sålunda synas omöjligt att över en tråd
eller pr trådlös överföra ett ljusintryck i form av en
bild, men här drar man nytta av att ögat, trots sin
fullkomning, har några brister. Det är två av dessa
fel, som skapa möjligheter för television och bildradio,
den äldre uppfinningen kinematografen samt -- vilket
folk i allmänhet inte tänker på -- reproduktion
av fotografier i tryck och många andra saker.

Det torde vara allmänt känt, att ögat har det felet,
att det under normala förhållanden inte kan följa
ljusvariationer, om antalet impulser överstiger ett
(<i>Fig. 7. Neon-glimlampan med reflektor i
försöksmodellen. Reflektorn har här eliptiskt
tvärsnitt för att strålarna från lampans elektroder
skulle samlas på mattglaset och detta få en jämn
belysning. I en senare modell användes en annan lampa,
vilken först nyligen kommit i handeln. Dess elektroder
äro 3X3 kvadratcentimeter. Man slipper från mattglaset
etc. och belysningen blir följaktligen många gånger
kraftigare.</i>)

tiotal pr sekund. De hastiga impulserna sammansmälta
till en enda. Alla känna väl till det klassiska
exemplet med ett i spetsen glödande föremål, vilket
hastigt föres fram och tillbaka i ett mörkt rum. Man
uppfattar icke de olika momenten i rörelsen utan ser
endast ett lysande streck.

Ögats andra brist är att det på visst avstånd har
svårt att särskilja två nära varandra belägna punkter
eller streck. Tag det exemplet, att punkterna eller
strecken ligga 1/2 millimeter från varandra och
betraktas på ett avstånd av 1/2 meter. Punkterna
flyta ihop till en enda.

Man kan sålunda göra en ganska skarp bild av
uteslutande vita och svarta punkter, bara det
inbördes avståndet dem emellan är tillräckligt litet.
Det är just vad som är fallet med vanliga
tidningsreproduktioner, och här kan åter ett
förstoringsglas bringa beviset.

<b>Levande bilder av lysande punkter.</b>

Låt oss så återgå till exemplet med det i spetsen
glödande föremålet. Tänk er en liten lysande
punkt, som följer först en vågrät linje, därefter
ytterligare en parallellt med den första och på ett
avstånd därifrån, som är så litet att det inte kan
urskiljas, samt vidare på samma sätt ett visst antal
linjer under varandra. Om denna procedur utföres
ett tiotal gånger i sekunden ser det för ögat ut
som om man hade en jämnt belyst yta framför sig,
trots att det bara är en enda liten punkt som lyser,
medan hela den övriga delen av ytan ligger mörk.

Om man så varierar det ljus, som den glödande
punkten utsänder under rörelsen fram och tillbaka
över ytan, får man på denna fläckar, som äro
mindre ljusa och andra helt mörka. Under
förutsättning att dessa variationer kunna göras
tillräckligt snabbt och äro ordnade efter ett visst
schema, är det tydligt, att man kan åstadkomma en bild
av samma slag som en reproduktion och, när hastigheten
blir tillräckligt stor, också kan få fram rörliga
bilder.

Det är just denna metod, som kommit till användning
i televisionsproblemet, sådant vi nu känna det.
Vid sändaren delas bilden upp i en oändlig massa
små punkter, vilka -- omvandlade i elektriska
impulser av varierande styrka -- sändas till
mottagaren, där de åter omvandlas till ljusimpulser,

<i>(Forts. å  sid.  26)</i>

(<i>Fig. 8. Mottagarmodellen inbyggd i skyddshöljet.
Genom öppningen upptill bak på lådan ser man bilden.</i>)
<b>Bygg en bildradiomottagare.</b>

<b>Följ den europeiska bild radieringen från
dess start.</b>

Bildradion är just nu högaktuell, sedan de tre
stationerna Radio-Wien, Zeesen och Daventry tagit upp
regelbundna utsändningar. En hel del lyssnare vilja
säkert vara med från början och innan bildradion gör
sitt intåg på allvar här hemma, skaffa sig en smula
erfarenhet om den nyhet på radioområdet, som vi
närmast ha att vänta. Och Populär Radio publicerar
här nedan till deras tjänst en utförlig
konstruktionsbeskrivning till en hembyggd apparat,
med vilken man tar bilder från de tre nämnda stationerna,
som sända enligt Fultons system.

Låt oss för att ta det grundligt gå igenom principen
för bildöverföringen, innan vi kasta oss in på
konstruktionsmysterierna.

På sändaren lägger man bilden -- en teckning, ett
tidningsurklipp, ett fotografi eller ett manuskript
-- kring en metallvals av 50 millimeters diameter.
Denna löper med en konstant hastighet av 60 varv i
minuten, samtidigt med att den långsamt förskjutes
i längdriktningen med hjälp av en spiral, vars
stigning är 0,4 millimeter, d.v.s. valsen förskjutes
endast 0,4 millimeter för varje varv den gör. På valsen
kastas ljuset från en kraftig projektionslampa som
ett mycket starkt koncentrerat strålknippe, vilket
åstadkommer en bild, som inte är mer än 0,3-0,4
millimeter i diameter. En del av det ljus som
reflekteras från pappersytan samlas av ett linssystem
och kastas mot en fotoelektrisk cell. Denna är insatt
i gallerkretsen på en förstärkarlampa med speciell
koppling. De varierande ljusimpulserna omsättas till
varierande strömimpulser i fotocellen, vilka förstärkas
upp och bringas att modulera en bärvåg, vars frekvens
ligger vid omkring 800. Denna ton varierar då i
överensstämmelse med de mörka och ljusa punkterna
på bilden.

Den varierande växelströmmen, som nu har samma
karaktär som tal och musik användes åter att modulera
radiosändaren med på vanligt sätt, i det man i
regel kopplar till bildsändaren, där man annars
lägger in mikrofonförstärkaren.

<b>Hur bilden alstras på mottagaresidan.</b>

På mottagarsidan tar man bildsignalerna först på
en rundradiomottagare och förstärker upp dem till
vanlig telefonstyrka eller svag högtalarstyrka. Så
överföras signalerna till bildradiomottagaren genom
att man helt enkelt kopplar in denna, där man
normalt har telefoner eller högtalare.


(<i>En utförlig konstruktionsbeskrivning till Populär
Radios bildmottagare, vilken är byggd så, att samtliga
europeiska bildradioutsändningar kunna mottagas.
Dessutom en orientering om hur mottagaren verkar
och hur den skall skötas.</i>)
Bildmottagaren ses i färdigt skick på fig. 10. Den
består i huvudsak av fyra delar: en likriktare, ett
relä, urverk och valssystem. Mottagarevalsen är liksom
sändarens 50 millimeter i diameter och den roterar
med en hastighet av 62 varv i minuten. En liten
släde kan flyttas längs valsen och på den är
fastgjord -- isolerat från metallen -- en fjäder som
slutar med en fin platinaspets. I andra ändan av släden
är fastgjort ett skruvstycke, som griper in i den
gängade axel på vilken valsen är anbragt. Släden
kommer alltså att långsamt förflytta sig i cylinderaxelns
riktning, i det själva valsen roterar på samma
punkt i rummet (den förskjutes icke i längdriktningen).
När valsen roterar kommer platinaspetsen att
beskriva en fin skruvlinje på densamma.

På valsen lägges ett stycke papper -- lätt
vattenupptagande -- vilket först doppats i en
lösning av kaliumjod och stärkelse och därefter
pressats mellan rena filtrerpapper.

(<i>Fig. 1. Konstruktionsritning spärrmekanismen.</i>)

(<i>Fig. 2. Ett fotografi av spärr mekanismen.</i>)

(<i>Fig. 3. Flänsarna som uppbära valsen, samt
friktionskopplingen.</i>)


Bilden på papperet framkommer nu på elektrolytisk
väg. Man låter strömmen från likriktaren passera
genom platinaspetsen ned på papperet. Härvid
utfälles jod, vilken i förbindelse med stärkelse
framkallar en kraftig stålviolett färg, vars styrka
varierar precis lika med strömstyrkan. Bilden kommer
sålunda att bestå av en mängd mycket fina streck av
varierande färgstyrka. Uppdelningen är lika fin som
den vid framställning av vanliga tidningsklichéer,
d. v. s. strecken kunna knappast ses i den färdiga
bilden.

<b>Uppbromsning för synkroniseringen.</b>

Under överföringen är det naturligtvis av största
betydelse, att sändare- och mottagarevals rotera med
precis samma hastighet. I annat fall skulle bilden bli
ohyggligt vanställd. För att hålla sändare och mottagare
synkrona begagnar man sig av följande metod. Man låter
-- såsom härovan nämnts -- mottagarvalsen rotera
en aning fortare än sändarvalsen, bromsar upp den
för varje varv och släpper åter efter med en särskild
signal, som auotmatiskt utgår från sändaren, likaledes
för varje varv. Härigenom uppnår man, att mottagarvalsen
börjar varje varv riktigt, och under ett enda varv kan
fartvariationen icke bli så stor, att det sätter spår
på bilden.

Uppbromsningen företas med hjälp av en spärrmekanism,
som håller själva valsen fast medan drivverket
roterar vidare med konstant hastighet. Mellan
huvudaxel och vals har nämligen inskjutits en
friktionskoppling.
*

(<i>Fig. 5. Här ses den egentliga bildmottagaren.
Till höger grammofonverket, över detta är anbragt en
järnplåt och på denna den egentliga monteringsplåten,
likaledes av järn. Man ser kuggutväxlingen, huvudaxeln,
flänsarna som uppbära valsen (vilken här är avtagen)
och längst till vänster på axeln friktionskopplingen.
Bakom huvudaxeln ses släden med skruvstycken och
kontravikt i den ena ändan och skrivstiftet i den andra.
Under den ena av flänsarna ligger spärrmekanismen.</i>)

*

<b>Den elektriska processens gång.</b>

Låt oss så se litet närmare på hur de elektriska
processerna i bildradiomottagaren försiggå. Längst
till vänster på fig. 9 sker kopplingen till
radiomottagaren. Strömmen passerar först primärsidan av
en lågfrekvenstransformator. Här finns anbragt dels en
volymkontroll, dels telefon eller högtalare. Den
upptransformerade växelspänningen går direkt på
likriktarlampans galler, vilket genom gallerbatteriet
GB är så starkt negativt, att anodströmmen genom
lampan är lika med noll, när inga signaler komma in
på gallret. Gallerbatteriet är kopplat över en
potentiometer, dels för finregleringens skull, dels
för att man skall kunna variera gallerförspänningen
-- 4 volt -- utan att avbryta gallerkretsen, vilket är
av betydelse under varierande mottagningsförhållanden.
Om vi utgå från lampans anod, komma vi först till
valssystemet, därefter genom platinaspetsen,
reläet och anodbatteriet till lampans glödtråd. När
bildsignalerna påverka likriktarlampans galler --
denna lampa är för övrigt endast en god detektorlampa
-- verkar lampan som detektorlampa med anodriktning.
Skillnaden är blott att en vanlig detektor likriktar
högfrekventa strömmar och denna likriktar lågfrekventa.
Anodströmmen blir följaktligen större ju kraftigare
signalerna äro, och sålunda blir även färgen under
platinaspetsen kraftigare. Är strömmen tillräckligt
stark, 3-4 milliampére, kommer reläet att dra till sig
sitt ankare. Därigenom slutes genom spärrmekanismens
magnetlindning en lokal krets, vars strömkälla är
glödströmsackumulatorn. Magneten drar till sig ankaret,
varvid en stoppknapp går upp. På valsen finns en
liknande stoppknapp, och reläet och därmed
spärrmekanismen kommer, som man förstår,
att stå och klappra såväl för synkroniseringstecknet
som för de kraftiga bildtecknen. Men när mottagaren
bara blivit synkronisk, kan stoppknappen på valsen
vara i närheten av anslaget, då synkroniseringstecknet
ljuder. Under resten av varvet är det likgiltigt,
var anslagsknappen befinner sig (uppe eller
nere).

(<i>Fig. 4. Släden med skrivstiftet.</i>)

Över reläets kontaktpunkt är anbragt en blockkondensator
på 2 mf för att förhindra gnistbildning. Vidare har man
från platinaspetsen till minussidan av glödtråden en
blockkondensator på 2 mf -- den
kan gott vara mindre -- vilken bildar en väg med
ringa motstånd utom reläet tör den lågfrekventa
pulserande likströmmen.

(<i>Radioöverfört porträtt, som mottagits med
den här beskrivna bildmottagaren.</i>)

<b>Grammofonverket måste kunna gå 800 varv.</b>

Bildradiomottagaren är byggd så att anslutningen till
radioapparaten blir den enklast möjliga. Likriktare
och relä äro sålunda sammanbyggda med valssystem
och urverk, så att de två förstnämnda äro monterade
på fram- och bottenplåtarna, medan resten är anbragt
hängande i överplåten. Fig. 5 visar ett fotografi av
valssystem och drivverk, medan fig. 6 visar
likriktare med relä.

Till att dra valsen använder man ett stort
grammofonverk med dubbel fjäder. Det måste med
säkerhet kunna gå 800 varv. Den normala varvhastigheten
är omkring 75 varv i minuten. Nu skall det emellertid
gå 150 varv i minuten, och för att detta skall bli
möjligt måste man anbringa större regulatorfjädrar
på regulatorn än denna normalt har. Eventuellt kan
man anbringa två eller tre av samma slag som finns
i regulatorn, över varandra på de ställen, där det i
vanliga fall endast sitter en fjäder. Verket måste
vara försett med en fint inställbar hastighetsreglering.
Knappen för regleringen kan anbringas där det
passar bäst för det ifrågavarande grammofonverket.
På fig. 10 ser man hur den sitter på modellmottagaren.

De koniska kugghjulen köpas färdiga eller tillverkas
efter måtten på huvudteckningen fig. 8. Utväxlingen
skall vara l:2 1/2, och ett passande kuggantal är 40
på det lilla och 100 på det större hjulet. Hjulen
förses med kärvskruvar i naven för fastsättning
på respektive axlar.

Huvudaxeln består av en halv tums stål, som
gängas enligt fig. 5. Särskilt måste man vara noga
med att de fina gängorna med 0,4 mm:s stigning bli
noggranna.

<b>Bildvalsen och friktionskopplingen.</b>

Den egentliga bildvalsen består av ett stycke
mässingsrör med en utvändig diameter av 50 mm.
och högst l mm. tjockt i godset. Det skall passa
väl på ett par flänshjul, vilka hållas samman av
ett stycke mässingsrör, som passar till huvudaxeln.

Till att hålla papperet fast på det stora mässingsröret
användes en pappershållare, vars konstruktion framgår
av fig. 7. Den består av ett stycke hård, eventuellt
hamrad mässingsplåt, l mm. tjock. I den ända av valsen,
som är vänd mot kugghjulen, anbringas en liten bygel,
vilken håller pappershållaren medan den andra böjes
såsom framgår av teckningen. På det ena flänshjulet
anbringas en stoppknapp av stål. Huvudet har formen
av en tärning, vilken vänder en av ytorna mot axeln.
Stoppknappen och bygeln till pappershållaren anbringas
så i förhållande till varandra, att när stoppknappen slår
mot anslagsstiftet på spärrmekanismen skall platinatrådens
spets ligga mitt på pappershållaren (i vridningsriktningen).
Monterar man någon styrning för valsen på flänshjulen,
så måste man därför vänta med detta, tills den mekaniska
delen av bildmottagaren är färdigmonterad.

Friktionskopplingen mellan huvudaxeln och valsen,
eller rättare flänshjulen som bära valsen, består
huvudsakligen av två mässingsskivor, vilka pressas mot
var sitt flänshjul genom en spiralfjäder. Den ena
skivan förses med kärvskruv och sättes fast på axeln,
medan däremot den andra skall gå löst. Om skruvarna
och flänsarna äro noggrant avpassade, kan det vara
fördelaktigt, att den sistnämnda skivan hindras
från att vrida sig kring axeln, vilket man uppnår
genom att förse den med en skruv, som går ned i ett
i axeln utfräst hål. Skivan måste dock absolut kunna
förskjutas lätt i axelns längdriktning. Den yttersta
ändan av huvudaxeln gängas samt förses med mutter
och kontramutter för regleringen av fjäderspänningen.
Denna skall vara sådan, att verket kan dra huvudaxeln
runt, när man håller valsen stilla. Å andra sidan
får kopplingen inte heller vara för lös, då valsen
i så fall inte följer med runt genast, när den
friges av spärrkroken. Fig. 3 visar ett fotografi av
flänsarna och friktionskopplingen.
(<i>Fig. 6. Likriktare och relä, sedda bakifrån.På framplåten
potentiometer och volymkontroll. På bottenplåten ses
till vänster reläet, därnäst en lampsockel och två
blockkondensatorer. Slutl. transformatorn längst t. h.</i>)

<b>Spärrmekanism, släde och skrivstift.</b>

Spärrmekanismens konstruktion framgår av fig. l
och 2. I en gaffel rör sig en hävstång, vilken i ena
ändan är försedd med ett järnankare och i den andra
en stoppknapp (anslagsstift) och en spiralfjäder.
Ankaret måste vara försett med en tunn mässingsplåt
eller eventuellt blott en pappersbit på den sida som
är vänd mot magneten.

Magneten är dubbel och järndimensionerna framgå
av teckningen. Lindningen består av två spolar, var
och en med 200 varv 0,3 mm:s dubbel silke- och
bomullsomspunnen tråd. Stoppknappens storlek och
slutliga inpassning bör ske när det hela är färdigmonterat.
För fästning av spiralfjädrarna anbringas på den
ena sidan av mässingsgaffeln ett mässingsstycke, som
skruvas fast.

Fjädern består av 13 varv, cirka 3 1/2 mm. i diameter,
av en 0,4 mm:s pianotråd. Den kan spännas mer
eller mindre genom att man skruvar fast den
lilla tapp, som går genom ett hål i hävstången,
högre eller lägre. Fjädern måste vara så stram, att
ankaret ögonblickligen slår över, när strömmen från en
4 volts ackumulator antingen slutes eller brytes i
magnetlindningen. Hela spärrmekanismen anbringas
på ett järnstycke, som sedan skruvas fast på den
egentliga monteringsplåten, vars storlek framgår
av fig. 12.

Fig. 4 visar släden, som går längs valsen, och som
i ena ändan har ett skruvstycke och i den andra
platinastiftet. Den framställes av ett mässingsrör,
som passar och löper lätt på ett stycke stål (kvarttums),
vilket åter anbringas i ett par pelare, som skruvas fast
i monteringsplåten. Skruvstycket gör man av en mutter,
och i övrigt framgår konstruktionen av teckningen.

Platinatrådens spets bör, om tråden är mer än 0,4 mm.
tjock, klämmas platt och spetsas något, så att den inte
blir mer än 0,3-0,4 mm. tjock. Tjockare tråd är styvare
och varar längre. Mässingsfjädern, på vilken
platinaspetsen är fastlödd, måste vara mycket tunn
(0,2-0,1 mm.) och starkt fjädrande.

<b>Monteringen, likriktaren och papperet.</b>

Mellan den egentliga monteringsplåten och grammofonverket
lägges en järnplåt, då det tunna gjutgodset
i grammofonverket inte är lämpligt för montering
av valssystemet m. m. Monteringsplåten skruvas
fast i den fyrkantiga järnplåten och denna åter skruvas
fast på grammofonverket med de vanliga skruvar,
som höra härtill. Vid montering på träplåten skruvas
mellanplåten fast till denna med fyra skruvar. I
träplåten måste då naturligtvis finnas utskärningar för
monteringsplåten och spärrmekanismen.

Likriktaren ha vi tidigare talat om. Den monteras
enligt fig. 11 och fig. 6. Reläet bör köpas färdigt, då
man knappast själv kan göra det tillräckligt pålitligt.
Det måste arbeta snabbt och säkert och slå över
för cirka 3 ma. Vidare måste det med säkerhet släppa
ankaret när strömmen går ned till 1 1/2 - l ma.

Särskilt anodbatteri bör användas till likriktaren,
om man inte har en god anodackumulator till sin
mottagare. Att använda en gemensam eliminator går
i regel inte. Glödströmsackumulatorn kan eventuellt
vara gemensam, men likriktaren måste ha sin egen
ledning från ackumulatorn.

Den lösning, varmed papperet impregneras framställes
på följande sätt.
(<i>Fig. 7. Pappershållaren.</i>)

(<i>Fig. 8. Huvudplan för den mekaniska delen
av bildradiomottagaren.</i>)

(<i>Fig. 9. Strömskema för bildradiomottagare.</i>)

(<i>Fig. 10. Fotografi av bildradiomottagaren
färdigmonterad. Man ser valsssystemet och släden.
Till vänster hastighetsreglering samt start-stopp-handtag.
På framplåten ett hål för uppdragningshandtaget,
volymkontroll och potentiometer samt bussningar för
tillkoppling av radiomottagaren och för inkoppling
av telefon.</i>)

35 gram stärkelse i 500 gram kokande vatten. Efter
ett kort uppkok hälles denna lösning i en skål av
porslin, vari man lagt 50 gram jodkalium. Lösningen
kan förvaras på väl korkade flaskor några veckor.
Den får icke spädas ut.

<b>Bildradiomottagarens skötsel.</b>

Vid själva bildmottagningen går man tillväga på
följande sätt:
Verket dras upp, papperet pressas mellan
filtrerpapper och lägges på valsen, släden sättes
i »arbetsställning». När man hör en ihållande flöjtton
sättes urverket i gång. Mottagaren blir då av sig själv
synkronisk, när tonen upphör, och man har nu ingenting
att göra under överföringen, sedan radiomottagare
och bildmottagare inställts. Potentiometern skall i
regel stå så, att platinastiftet inte färgar, då inga
signaler mottagas. Med volymkontrollen kan man
reglera bildens styrka.

<i>(Se även fig. å nästa sida och Materiallistan å sid. 29.)</i>
(<i>Fig. 11. Monteringsplan för likriktaren.</i>)

(<i>Fig. 12. Monteringsplåten.</i>)
<b>Centralradion</b>

<b>en lokalmottagare för 1 kr. om året.</b>

(</i>Fig. 1.  Centralradiomottagaren med ackumulator
och det automatiska kontrolluret.</i>)

*

Centralradion - framtidens storstadsmottagare - är
en nyhet, som införts i Stockholm i Hyresgästföreningens
nybyggnader. Det behövs inte längre några slagsmål
om antennplatserna, inga bekymmer för batterier och
ackumulatorer, inga stora utgifter för apparatanskaffning
-- för den som är nöjd med lokalmottagning.

*

Utvecklingen på radiomottagningsområdet har på
senaste tid slagit in på en bana, där man länge
haft på känn, att något stort kunde vara att vänta.
Under de få år som gått, sedan rundradion startade
såsom en »hela folkets egendom» har man haft klart
för sig, att trots teknikens snabba framsteg med
åtföljande billigare apparater har det ändå fattats
någonting. En apparat behöver i alla fall litet
eftersyn någon gång, hur fullkomlig den än är,
och det finns massor av radiolyssnare, som bara för
den sakens skull tröttnat mer eller mindre på
sin mottagare. I större hus ha inte alla kunnat få
plats för den utomhusantenn, som var och en gärna
velat ha för att få verkligt god mottagning.
Nätanslutningsapparaterna ha på senaste tid i någon
mån avhjälpt svårigheterna, men där har man stött
på prisfrågan såsom en hindrande faktor.

<b>Initiativet har inte velat fram.</b>

Den rationella lösningen är en centralmottagare
för hela fastigheter med anslutning i varje lägenhet.
Så långt har problemet legat öppet och klart, men
initiativet har i alla fall inte velat fram av någon
anledning. På fastighetsägarehåll har man inte velat
påtaga sig en sådan extrautgift, för vilken man
knappast kunnat räkna med någon höjd inkomst.
Det gjordes för något år sedan ett experiment i
Göteborg, men det har inte låtit tala om sig på något
sätt.

På allra senaste tid har centralradion blivit högaktuell
genom att Hyresgästernas Sparkasse- och Byggnadsförening
i Stockholm av Elektriska Aktiebolaget Skandia beställt
centralanläggningar i fyra av sina stora byggnadskomplex,
inrymmande sammanlagt cirka 650 lägenheter.

(<i>Fig. 2. Kontrolluret som kan ställas in för en vecka
i taget. Den undre skivan upptar veckans sju dagar.</i>)
(<i>Fig. 3. Mottagaren och kontrolluret sedda
rakt framifrån.</i>)

(<i>Fig. 4. Förstärkarboxen liknar mest en
väggtelefon och behöver inte skämma intrycket,
om den placeras förståndigt.</i>)

(<i>Fig. 5. En schematisk bild av centralradiosystemet.
A -- mottagningscentral. B -- tidur, C -- likströmsnätet,
D -- stamledning, E -- förstärkarebox, F -- väggkontakt
för hörtelefoner.</i>)

<b>Den oestetiska antennen försvinner.</b>

Apparatutrustningen för dessa anläggningar, tillverkade
av Baltic Radio, består utav en centralmottagare
med ett tidur, ett ledningsnät till de olika
lägenheterna med stickkontakter för hörtelefoner
och eventuellt en förstärkare, om vederbörande
lyssnare föredrar att höra utsändningen i högtalare.

Mottagaren är en femrörsapparat av speciell
konstruktion, driven direkt på belysningsnätet och
byggd för 220 volts likström. Den är utrustad med
såväl högfrekvens- som lågfrekvensförstärkning
och byggd så, att glödströmmen går över ackumulatorn,
vilken laddas under den tid som mottagaren är ur
funktion.

Den estetiskt mindre tilltalande antennen på taken
försvinner också med denna centralmottagare. För två
av anläggningarna har man dragit en cirka tolv meter
lång tråd under taket och i övriga fall har man använt
blymanteln på kabeln såsom antenn.

Tack vare det till mottagaren kopplade tiduret sköter
sig hela anläggningen fullkomligt automatiskt, sedan
den en gång blivit inställd för de olika utsändningstiderna
på veckans sju dagar.

<b>Belastningen regleras automatiskt.</b>

Ledningsnätet, som måste utföras med den allra största
omsorg -- Elektriska Aktiebolaget Skandia har stått för
den saken -- utgrenar sig från mottagaren genom samtliga
våningar. Det är ett oerhört omfattande och krävande
arbete att dra fram dessa ledningar för en sådan
centralanläggning. Man har relativt små effektbelopp
att röra sig med och det vill till att allting göres
minutiöst noggrant för att det hela skall fungera.
Om arbetets omfattning får man också en föreställning
av den siffran, att sammanlagda
längden av den inom de fyra omtalade fastigheterna
inlagda ledningskabeln uppgår till något över tio km.
Lyssnaren i dessa kooperativa hus har ingenting
annat att göra för att kunna avlyssna utsändningen
än att sticka in en kontakt i väggen. Den serverar
telefoneffekt direkt, d. v. s. till kontakten kan
anslutas en eller flera telefoner. Man har räknat med
tre telefoner i varje lägenhet, och för att undvika ojämn
belastning när alla inte äro inkopplade -- vilket
skulle resultera i att lyssnandet bleve onjutbart --
ingår i apparaturen också en speciell utjämningsanordning,
vilken eliminerar alla obehagligheter som annars
ovillkorligen skulle uppstå.

<b>1 kr. per hyresgäst och år.</b>

Vill en hyrsgäst nu inte sitta med lurarna för öronen,
så finns det möjlighet för honom att få den saken
ordnad på ett ganska enkelt sätt. För att få
högtalareffekt inmonteras i vederbörandes lägenhet en
förstärkarbox, till vilken strömmen levereras direkt
från belysningsnätet. Driftkostnaden för denna lilla
extraanläggning blir ungefär l öre pr timme.

Boxen, som till utseendet närmast påminner om en
väggtelefon och sålunda inte nämnvärt stör om den
bara placeras på förståndigt sätt, är en sinnrik
anordning. Utom själva förstärkarsteget innehåller den
också ett nätanslutningsaggregat, varigenom de för
högtalarstyrka annars nödvändiga batterierna bli
obehövliga.

Arbetstiden för dessa centralradioanläggningar
beräknas till gott och väl 2.500 timmar pr år.
Driftkostnaden för mottagaren blir bara cirka 3 öre pr
timme -- räknat efter Stockholmspriset som är 27 öre
pr kilowatt -- och årskostnaden sålunda inte mer än
omkring 75 kr., bortsett från eventuella utbyten av
rör, vilka möjligen kunna gå löst på ett trettiotal
kronor. Sammanlagda kostnaden kan således beräknas
till omkring 100 kr., d. v. s. i ett hus med hundra
hyresgäster en enda krona pr man. En annan omkostnad,
men även den obetydlig, enär den uppdelas på flera
händer, är ersättning till en tillsyningsman.

<b>Livligt intresse även i landsorten.</b>

Intresset för centralradioanläggningen har visat
sig vara oerhört stort, sedan nu bara en gång början
gjorts. Ett flertal likadana anläggningar i större och
mindre fastigheter i Stockholm och dess omedelbara
närhet äro planerade, och även i landsorten har man
genast kastat sig över nyheten. En mängd förfrågningar
ha ingått till Skandia, däribland från ett av
Sveriges största sjukhus, och det vill synas som om
vi redan innevarande säsong skulle kunna få åtskilliga
tiotal anläggningar av detta slag landet runt.
I lärarinnehemmet i Smedslätten pågår för närvarande
arbetet med en anläggning av 66 telefonpunkter.

På alla håll ser man naturligtvis inte
centralradioanläggningen med samma blida blickar.
Firmorna kunna eventuellt befara minskade
avsättningsmöjligheter, och för telegrafverket innebär
den minskade inkomster därigenom, att endast en licens nu
löses för varje anläggning. Från telegrafverkets sida
torde därför nya licensbestämmelser vara att vänta
inom en inte alltför avlägsen framtid, och även firmorna
lära väl finna någon möjlighet att anpassa sig.
Det är nu en gång för alla så, att det inte går att hejda
utvecklingen, utan man får i stället inrikta sig på att
följa med -- och om möjligt försöka ligga en hästlängd
före. Centralradion har visserligen fungerat till
full belåtenhet i de fastigheter, där den hittills gjort
sitt intåg, men åtminstone tillsvidare är det här inte
fråga om någonting annat än lokalmottagning. Och
det finns fortfarande en stor och köpkraftig publik
för vad man i motsats till centralradion skulle vilja
kalla »enfamiljsapparaterna». <i>Hakuté.</i>

<b>DÄR SAMMA PROGRAM BJUDES LYSSNARNA.</b>

(Forts. från sid. 12.)

Första gången man körde med anläggningar av
detta slag var i september 1924, då telefonsamtal
mellan general Pershing och de kommenderande
generalerna i New York, Chikago och San Francisco över
ett stort antal rundradiostationer utsändes till
miljoner lyssnare. Rekordet ifråga om antalet stationer,
som på en gång kopplats in på ett och samma ledningsnät,
sattes den 21 september 1927 under radioindustriens
årshögtidlighet, då 85 stationer rundradierade
festligheterna. Vid ett annat tillfälle, den 4 januari
i år, voro linjer på 35.000 kilometer i bruk på
en gång. Samtidigt uppgingo telegrafledningarna till
omkring 150.000 kilometer.

*

Har Ni en nyhet
så skicka in den till
POPULÄR RADIO
Allt provas och värdesättes förstklassigt

*
TELEVISIONEN.
(Forts. från sid. 15.)

sammansatta i den rätta ordningen och på det rätta
inbördes avståndet.

<b>Det elektriska ögat gör ljus till elektricitet.</b>

I den moderna fotoelektriska cellen (det elektriska
ögat) har man ett instrument, som kan omvandla
ljus till elektricitet, vilken inom vissa gränser är
proportionell mot det inkommande ljudets intensitet.
Kraftigare ljus alstrar sålunda starkare ström. En
sådan cell arbetar utan tröghet, vilket är av stor
betydelse. Till och med vid solljus är det nämligen
fråga om endast några miljondelar av milliampere.

I Neon-glimlampan har man vidare ett instrument
som -- i motsats till vanliga glödlampor -- praktiskt
taget momentant omsätter elektriska impulser i
ljusimpulser. Men styrkan är inte mer än några få
normalljus. Liksom ifråga om den fotoelektriska cellen
är det här proportionalitet inom vissa gränser.

Med hjälp av moderna audion-lampor kan man så
nästan obegränsat förstärka de ytterst små impulser,
som den ljuskänsliga cellen levererar. Man kan få
upp styrkan så kraftigt, att den t. ex. skulle kunna
användas för modulering av en radiostations bärvåg.

<b>40 år gammal uppfinning kommer till heders.</b>

Det enda som fattas är en inrättning, som automatiskt
uppdelar bilden i streck och dessa i sin tur
i punkter samt vid mottagaren åter samlar dem till
en hel bild. Och här begagnar man sig av en hela
fyrtio år gammal uppfinning, en s. k. Nipkovs skiva.
Den består av en cirkelrund platta av ogenomskinligt
material, vilken roterar genom en axel, som går
vinkelrätt genom centrum, och är försedd med en rad
spiralformigt ordnade hål, vilkas inbördes avstånd
är lika med bildens bredd, medan skillnaden i deras
avstånd från centrum är precis lika stor som
håldiametern.

Låt oss anta, att det med hjälp av en fotografisk
lins i dennas bildplan avbildade föremålet är av
storleken 3X3 centimeter. Avståndet mellan hålen blir
då 3 centemeter (lika med bildens bredd), medan
antalet hål beror på hur fint uppdelningen göres.

Vi tänka oss, att bilden uppdelas i 30 remsor. Då
höjden är 30 millimeter, blir håldiametern 1 millimeter.
Spiralens totala längd blir i så fall 30X3 eller
90 centimeter och skivans diameter måste därför vara
omkring 30 centimeter.

<b>Bilden analyseras i koncentriska cirklar.</b>

I fortsättningen kalla vi skivan, för att undgå
missförstånd, för analysatorskivan. Den analyserar
bilden genom koncentriska cirklar, men det är
fullständigt likgiltigt, om man begagnar raka linjer,
cirklar eller femkanter, bara uppdelningen och
sammansättningen försiggår på samma sätt och i samma
ordningsföljd vid såväl sändare som mottagare. På
det ställe där bilden projicieras av linsen anbringar
man analysatorskivan och bakom denna den fotoelektriska
cellen. Så snart skivan börjar rotera blir bilden
analyserad på sätt som visas i fig. 4. Det hål
som ligger längst från centrum börjar med att analysera
bilden upptill. Passerar det ett ljust ställe, så
går ljuset igenom och påverkar den fotoelektriska
cellen, vilken då alstrar en ström i proportion till
belysningens styrka. Hur denna varierande ström kan
se ut för en av bildens cirkelremsor, antydes i fig. 4.

Beträffande det översta hålet ser man att där i
mitten är ett något mörkare parti. I fotocellen skulle
sålunda under största delen alstras likström av
konstant styrka. Men likström kan inte förstärkas med
audion-lampor, utan man måste på ett eller annat
sätt omforma denna likström till antingen växelström
eller pulserande likström. Vid den förstnämnda
metoden låter man fotocellen reglera styrkan av en
lågfrekvent stigning (denna moduleras, brukar man
säga). Men denna metod är rätt ofullkomlig och svår
att genomföra, och man föredrar därför den pulserande
likströmmen, som är ganska lätt att få fram
och emedan man därigenom undgår moduleringen.

<b>9,000 elektriska impulser per sekund.</b>

Man anbringar i strålarnas väg förutom
analysatorskivan en uppdelningsskiva (inte att
förväxla med Nipkovs skiva), som längs periferien har
ett stort antal radiära springor, vilkas längd är minst
lika stor som bildens höjd. Uppdelningsskivan rör sig med
sådan hastighet, att varje gång ett hål i analysatorskivan
har flyttat sig ett stycke, som motsvarar hålets
egen diameter, släpper uppdelningsskivan fram
ljuset en så kort tidrymd, att hålet knappast hinner
ändra position. Då varje linje på detta sätt delas upp
i 30 punkter, får man 900 olika bildpunkter eller i
fotocellen 9.000 elektriska impulser pr sekund. När
uppdelningsskivan har 90 springor, skall den vara
minst 30 centimeter i diameter och måste göra 100
varv pr sekund, vilket ger den avsevärda
pereferihastigheten av nästan 100 meter i sekunden.
Den alstrade och flera miljoner gånger förstärkta
pulserande likströmmen användes så till att modulera
sändarens bärvåg. Hos mottagaren roterar en
analysatorskiva, vilken är make till sändarens och måste
vara absolut i synkronism (samtidig) med denna.

<b>Synkroniseringen är sorgebarnet.</b>

När nu ett hål passerar ett mörkt ställe vid sändaren
upphör fotocellen att alstra ström. Detta märks
hos mottagaren på att Neon-lampan slocknar, då
motsvarande hål passerar och man »ser» mörker. Så
snart det första hålet kommit utanför bildfältet,
kommer det nästa in och beskriver en tunn cirkelbåge
under den första o. s. v. ända ned till den understa
remsan av bilden, varefter det översta hålet
åter tar vid och hela proceduren upprepas 10 gånger
i sekunden.

Det är klart att de båda skivorna hos sändare och
mottagare först och främst måste rotera med absolut
samma varvhastighet och för det andra måste vara
samtidiga så att motsvarande hål i de två skivorna
samtidigt passera bildfälten.

När skivorna ha samma varvhastighet säger man
att de gå synkront. Och just synkroniseringen är alla
televisionsexperimentatorers sorgebarn. Några
uppfinnare ha sluppit lindrigt från detta problem genom
att anbringa sändare- och mottagareskivor på samma
axel. men detta ger ju inte någon television i ordets
egentliga mening. Andra använda samma växelströmsnät
för leverans av ström till två synkrona motorer,
men ej heller det systemet kan ha framtiden för
sig, ty i regel är det ju så, att samma nät levererar
ström endast till ett ganska begränsat område.

<b>Amerikanerna undvika synkroniseringen.</b>

En engelsk uppfinnare har kommit lösningen något
närmare. På särskild våglängd utsändes en växelström,
vilken (förstärkt) matar en liten synkronmotor,
sammankopplad med en större motor, vilken får
ström från annat håll. Synkronmotorn kontrollerar
varvhastigheten på den större motorn enligt de
signaler som utsändas och mottagas. De egentliga
bildsignalerna mottagas så på annan våglängd, och detta
system har hittills givit de bästa resultat. Dess
nackdel är att man behöver använda två våglängder.

Amerikanerna ha helt undvikit synkroniseringsproblemet,
och den metod som följes är på grund av sin enkelhet
mycket populär och särskilt lämpad för amatörer.
Hos sändaren roterar skivan med konstant hastighet,
och på mottagarsidan reglerar man hastigheten
med en reostat i motorkretsloppet till dess man
ser bilden. Och sedan gäller det att hålla bilden kvar.
I regel kräver detta en smula övning, men så är det
också möjligt att hålla bilden fullkomligt stilla en
längre tid.

<b>Bättre bilder med kvadratiska än runda hål.</b>

Framställningen av analysatorskivan måste ske
med den största noggrannhet. Med litet omsorg och
en bra passare är det dock inte värre, än att en
amatör kan göra den själv. Fördelaktigt är att ha
kvadratiska hål i stället för runda, dels därför att man
får mera ljus igenom och dels emedan man vid mottagaren
inte lägger så mycket märke till att bilden har strimmor.

På fig. 2 ser man att det i bältet upptill och nedtill
av hålet, när detta rör sig vågrätt, endast går igenom
omkring 25 procent av den ljusstyrka som passerar
hålets centrum. Alldeles intill den översta och
nedersta randen av hålet blir belysningen mycket
mindre, och följaktligen uppstå mörka strimmor. Med
kvadratiska hål däremot får man inte blott igenom
30 procent mera ljus (emedan kvadratens yta är
ungefär 30 procent större än cirkelns), utan man
undgår också de mörka strimmorna. Det har föreslagits,
att man skall göra de runda hålen något större,
men vad man vinner i ljusintensitet därigenom,
förlorar man på så sätt, att de förut inte särskilt
detaljskarpa bilderna bli suddiga.

<b>Hänsyn till rundradion en black för televisionen.</b>

Den minsta detaljen i den i denna artikel såsom
exempel anförda uppdelningen måste vara större än
eller minst 1 kvadratmillimeter. Men varför gör man
inte uppdelningsförmågan ännu större genom att
använda t. ex. tre gånger så många remsor på samma
bildyta och minska hålens diameter till 1/8 millimeter?
Därför att den tidigare nämnda frekvensen på
9.000 då skulle bli över 80.000. Och redan 9.000
perioder pr sekund är mycket för en radioutsändning. Vid
vanliga rundradiostationer, över vilka utsändningarna
ju gärna skulle gå, kan man inte räkna på att
modulera våglängden med mer än omkring 5-6.000
perioder pr sekund. Detta av hänsyn till andra stationer.
En med 80.000 perioder modulerad våg skulle
uppta samma plats i etern som 16 rundradiostationer,
vilka inte störa varandra, och detta kan man
naturligtvis inte gå med på. Bortsett från att mottagaren
måste vara av en mycket speciell konstruktion, kan
det givetvis icke toloreras, att man på detta sätt
lägger beslag på det redan förut trånga utrymmet i
etern.

Man kan inte ändra bärvågens styrka (amplitud)
utan att också våglängden ändras till och med vid
kvartskristallstyrning. Om detta vore möjligt -- och
kanske dröjer det inte alltför länge innan så kan ske
-- kunde man sända ett obegränsat antal impulser
pr sekund, och då skulle televisionen kunna ge
kvalitativt precis lika goda saker som de bästa moderna
kinematografer. <i>H. B-r.</i>

*

<b>BILDRADION ÄR HÄR!</b>
(Forts, från sid. 4.)

Under dessa två minuter har lyssnaren tillfälle
att förbinda bildmottagaren med högtalarkontakten
på mottagningsapparaten, anbringa det fuktiga papperet
kring valsen samt att företaga en sista reglering
av strömmen, så att inte papperet svärtas. När
man är färdig härmed har man blott att avvakta
Giv akt-signalen, vilken kommer såsom tre Morse-tecken,
tre gånger Morsesignalen för v. Därpå lägges nålen
på papperet och urverket sättes i gång.

<b>Bildsändningen pågår i regel 4 1/2 minuter.</b>

Under de tre-fyra första varven, som valsen gör,
hör man bara synkroniseringssignalen. Härunder ges
nämligen bildmottagaren tid att komma i synkronism
med sändaren, d. v. s. att bli samtidig. Därefter
kommer själva bildsändningen, som i regel varar omkring
4 1/2 minuter.

Sedan bilden är färdig följa tre, fyra varv med
endast synkroniseringssignalen och ett par sekunder
därefter kommer slutsignalen, Morse-tecknet för s.
Den därpå följande pausen begagnar man till att dra
upp urverket samt att ånyo reglera strömmen.

<b>Korta pauser -- men tillräckligt långa.</b>

Sedan den sista bilden sänts, kommer den
internationella slutsignalen, Morsetecknen för s och k.
Man kopplar från bildmottagaren och ansluter åter
högtalaren, ty nu ger hallåmannen åter en beskrivning
av de radierade bilderna.

Vid första studiet av det för bildutsändningen
uppgjorda schemat tycker man kanske att pauserna
äro alltför korta för att man skall kunna hinna med
de erforderliga inställningarna. Men det har ingen
fara. Pausernas längd är utmätt med ledning av
erfarenheter, som man gjort. Och även en nybörjare har
gott om tid att under uppehållen göra de inställningar,
som krävas. <i>H-t.</i>

*

<b>LEVANDE BRÄND</b>
(Forts, från sid. 8.)

var tacksam därför. Så behövde åtminstone inte hon
lida. I hans huvud vimlade det av uppslag. Hur skulle
han kunna klara sig undan detta djävulska anslag?
Själv var han tydligen maktlös, och han kunde
knappast vänta att någon skulle söka honom under
de närmaste timmarna. Han hade givit order om, att
inspelningen skulle fortsättas. Om han bara haft
någon möjlighet att påkalla hjälp!

Rustningen började bli olidligt varm. Dare
försökte ändra ställning. Han märkte, att han kunde
röra sina armar ett par tum fram och tillbaka. Men
han var räddningslöst förlorad -- utlämnad åt
Diavolo.

Dare tittade mot instrumenttavlan. En visare
svängde fram och tillbaka. Nästan frånvarande
följde han dess pendel.

Efter en stund märkte han, att visaren följde hans
egna rörelser med armarna. Han försökte lista ut en
förklaring. Alldeles tydligt var, att så snart han
flyttade på armarna, inverkade detta på strömstyrkan i
någon krets i den stora sändaren. Varför?

Plötsligt fann han svaret. Han började hoppas
igen. Hans rörelser fingo mening. Han svängde
armarna energiskt fram och tillbaka i bestämt syfte.

*

En av regeringens radiobilar var på väg ned över
Hollywood Boulevard. Därinne satt radioinspektören
Merritt vid kontrollinstrumenten. Han kontrollerade
de olika rundradiostationernas våglängder.
På senaste tid hade det duggat klagomål över, att
en mängd mindre stationer inte behagade hålla sig
till sina fastställda våglängder.

Då Merritt var kommen ett stycke ned på skalan
fick han höra en kraftig vissling. Det lät som om den
skulle komma från en mycket stark station. Han
lyssnade. Det var ett ovanligt ljud. Tonen varierade
liksom intensiteten, och visslingen blev en verklig
drill. Vad kunde det betyda? Inspektör Merritts
uppsyn förmörkades. Tydligen var det någon, som
på en mycket kraftig station satt och lekte med
kontrollerna. Här fanns en anledning för myndigheterna
att ingripa!

Det egendomliga ljudet fortsatte. Merritt kopplade
in sina instrument för att mäta signalernas intensitet.
Visaren rände iväg över hela skalan, så åkte
den lika fort tillbaka och svängde fram och tillbaka.
Otåligt satt inspektören och väntade på att visaren
skulle stanna. Men det gjorde den inte.
Merritt kom plötsligt på en idé, lika enkel som
genialisk. Han försökte få någon mening i visarens
rörelser, försökte översätta dem till Morse-alfabetet.

Merritt blev både förvånad och bestört. Tre korta,
tre långa, tre korta! SOS! Inspektören tog sin penna
och antecknade. SOS SOS SOS Harold Dare WORT
SOS SOS SOS Dare SOS hjälp . ..

Inspektören Meritt tvekade inte ett ögonblick. Han
kastade upp fönstret och gav chauffören order att i
rasande fart köra direkt till Harold Dares studio.

Den stora bilen rusade i väg utefter gatorna genom
den starka trafiken, sirenen tutade i ett och
klockan ringde. Fotgängarna kastade sig förskräckta
upp på trottoarerna, och alla andra bilar stoppade
eller åtminstone saktade farten för att släppa förbi
radiobilen.

Inspektör Merritt flyttade fram till chauffören,
där han satt och gjorde upp sin plan. Rakt framför
sig såg han Dare-stationen dyka upp. Chauffören
fick order att inte vidare ge några signaler. Bilen
svängde in på vägen till huvudbyggnaden. Vaktmannen
vid porten tappade sin tidning, reste sig från sin
stol och satte sig på marken i förskräckelsen, när
han såg den stora bilen spränga kedjan över vägen
och därefter fortsätta upp mot huvudbyggnaden.

-- Kom hit, ropade Merritt. Vi kunna nog behöva
er också.

Radioinspektören hade på ett ögonblick klart för
sig var stationen var belägen i det stora komplexet.
Han rusade i sällskap med chauffören och vaktmannen
utefter korridorerna och slutligen fick han syn
på en dörr med skylten »Apparatsal». Inspektör
Merritt drog upp sin armérevolver. Hans följeslagare
gjorde också sina vapen i ordning. Ljudlöst smögo
de tre männen fram mot dörren. Utanför gjorde de
halt. De kunde höra ljudet av några generatorer
därinne.

-- Färdiga, viskade Merritt, och i samma ögonblick
slängde han upp dörren.

Diavolo gjorde inte något motstånd. Rent
automatiskt höjde han sina händer mot taket, då
han märkte, att tre revolvrar voro riktade mot honom.

Inspektör Merritt tittade runt i rummet och fick
syn på Dare. På ett ögonblick hade han situationen
klar för sig. Dare var nästan medvetslös.

Inspektör Merritt höjde revolvern och sköt.
Isolatorn i taket krossades och koppartråden föll ned
över en tjock wire. En flammande grön blixt upplyste
rummet, koppartråden rullades ihop och smälte.
Merritt kastade sig fram till instrumenttavlan
och bröt strömmen. Stationen låg tyst. Så tog han
en eldsläckningsapparat och lät den skummande
vätskan spruta över Harold Dares rustning, kring
vilken fräsande moln av ångor stego upp.

Harold Dare slog upp ögonen.

--  Hur bar ni er åt? undrade inspektör Merritt,
då han lyfte den stora cylindern över Dares huvud
och befriade honom från den besvärliga rustningen.

-- Det var egentligen ganska enkelt, svarade
Harold Dare. Jag kom bara att tänka på att eftersom
rustningen bildade en absorbtionskrets i
induktionsfältet, så borde varje rörelse av rustningen
förändra relationen mellan de båda kretsarna och därmed
periodantalet. Genom att röra mina armar så mycket
som var möjligt lyckades jag sålunda ställa till en
del oväsen. Jag signalerade med Morse-tecken i
förhoppning att någon skulle sitta och lyssna och
uppfatta meningen.

Inspektör Merritt komplimenterade Dare, som efter
en stund stod befriad från den obekväma och
farliga »kostymen». Ögonblickligen rusade han fram
till Gloria, lösgjorde henne från stolen, lyfte henne
och lossade munkavlen.

Gloria var fortfarande medvetslös men med lämplig
behandling kvicknade hon snart till. Långsamt
slog hon upp ögonen, stirrade förskräckt omkring
sig och svimmade därefter igen. Harold Dare tog
emot henne i sina starka armar. Dandy Diavolo stod
och skar tänder.

-- Besegrad igen, mumlade han. Harold Dare såg
spänt på honom.

--  Ja, ni är besegrad igen. Ni glömde att räkna
med, att det kan finnas flera än ni, som när det
kniper kunna friska upp sina skolminnen ett slag.

*

<b>BYGG EN BILDRADIOMOTTAGARE.</b>
(Forts, från sid. 21.)

<b><i>MATERIALLISTA.</i></b>

Grammofonverk, dubb. fjäder.
Järnplåt, 160X150X6 mm.
Järnplåt, 344X75X9 mm.
2 koniska kugghjul med resp.
  100 och 40 kuggar.
275 mm. 1/4 tums fotstål.
160 mm. 1/4 tums rundjärn.
110 mm. rundmässing, 2  mm.
20 mm. rundmässing, 16 mm.
140 mm. mässingsrör, 1 /4 tums.
40 mm. stångmässing, 15X6 mm.
Mässingsfjäder, 60X5X0,4  mm.
130 mm. stångmässing, 20X10 mm.
300 mm. 1/2 tums fotstål.
900 mm. mässingsrör, 1/2 tums.
Mässingsplåt, 50X50X2 mm.
D:o, 50X50X5 mm.
25 mm. rundmässing, 35 mm.
200 mm. fjäderträd, 1,4 mm.
15 mm. rundmässing, 20 mm.
10 mm. stål, 4X4 mm.
Järnplåt, 40X75X15 mm.
35 mm. stångmässing, 15X10 mm.
80 mm. stångmässing, 6X5 mm.

70 mm. plattjärn, 11X4 mm.
40 mm. stångmässing, 8X8 mm.
Mässingsplåt, 25X80X1 mm.
Tråd till lindning av magnetspole,
  c :a 40 mm. 0,3 mm.
  dubbelspunnen   koppartråd.
6 mm. platinatråd, 0,4-0,7 mm.
125 mm. mässingsrör, 50 mm.,
  godstjocklek l mm.
Volymkontroll 1.000 ohm till 5 megohm.
Potentiometer, 250 ohm.
Strömbrytare.
4 telefonbussningar.
2 blockkondensatorer, 2 mfd.
l relä, c:a 2.000 ohm, arbetsström 3-4 ma.
  lågfrekvenstransformator, 1/4.
l lamphållare.
Kryssfanér, 180X300X10 mm.
l låda, inv. mått 470X190X150 mm.
l lampa, förstärkningsfaktor 15,
  branthet 2 ma/volt.
Tråd, skruvar etc.

*
<b><sp>PÅ KORTA VÅGOR</sp></b>
<b>MEDDELANDEN FRÅN FÖRENINGEN SVERIGES SÄNDARAMATÖRER</b>
*

<b>Sju amatörsändarezoner.</b>

(<i>Här en karta, som visar den nyinförda distriktsindelningen.</i>)

Telegrafstyrelsen har bifallit den av föreningen
Sverges sändareamatörer föreslagna indelningen av
Sverge i sju distrikt på sätt som framgår av bilden
härovan. Varje distrikt omfattar sålunda två
latitudgrader och betecknas med en siffra, så att
distriktet längst norrut, 69-67 grader nordlig bredd,
utmärkes med n:r l, det därnäst följande med n:r 2 etc.

Vidare har bestämts att amatöranropen skola
börja med bokstäverna SM. Den nya signalen för en
redan befintlig station får man genom att mellan
andra och tredje bokstäverna i den nuvarande signalen
inskjuta siffran för vederbörande distrikt. En
amatörstation i Stockholm kommer sålunda att få
ett anrop som t. x. SM5ZZ.

Med hjälp av denna nya zonindelning får man, som
synes på kartan, mycket lätt att lokalisera en station,
som man hör, till ett relativt litet område. Indelningen
är sålunda inte bara någonting rent teoretiskt
utan har en ännu större praktisk betydelse, och här
föreligger en sak, som skulle vara någonting för våra
grannländer att ta vara på.

<b>Följ Byrd-expeditionen.</b>

Ett av de intressantaste och samtidigt mest
betydelsefulla områdena av amatörverksamheten är
säkerligen mottagandet av signaler från mer eller mindre
riskfyllda expeditioner. Man behöver bara erinra om
Italia-expeditionen, Mac Millans expedition till
Grönland samt ett flertal andra djärva flygfärder för
att det skall stå fullt klart, vilken gagnelig roll
amatörerna här spelat och komma att spela när det gäl-
ler expeditionernas kontakt med yttervärlden. En del
tidigare expeditioner ha gjort sig skyldiga till
misstaget att inte i tid utsända meddelanden om
våglängder och sändningstider, vilket bidragit till att
försvåra amatörernas och även andra radiostationers
arbete.

Den väl planerade Byrd-expeditionen till Sydpolen,
den dyrbaraste och säkerligen bäst utrustade
polarexpedition som någonsin stuckit ut, utgör i det
senare avseendet ett lysande undantag. En hel del data
ha i god tid publicerats, och med hjälp av de här nedan
nämnda torde det bli en ganska lätt sak att under
den kommande sommaren (vid Sydpolen förstås!)
uppfatta en del av korrespondensen mellan Byrds
olika stationer.

De norska valfångarna och australiska stationer
på 32 meter bruka under vintermånaderna höras bra
i Sverge så gott som hela dagen, och 8810 KC (= 34
meter) blir troligen den av Byrdstationerna mest
använda frekvensen. Även om vi här i Sverige inte
kunna göra någon direkt nytta ifråga om denna
expedition, måste det ju vara ytterst intressant att
»med egna öron» kunna följa Byrdexpeditionens arbete.

Vart de olika anropen höra framgår av
nedanstående schema:

KFK allmänt anrop för hela expeditionen,
WFBT fartyget City of New York (effekt 1 1/2 kw.),
WFAT fartyget Eleanor Boling (effekt 1 1/2 kw.),
WFA huvudbasen på isen (nära Bay of Whales),
WFB Fordaeroplanet (effekt 50 watt),
WFC, WFD, WFE. WFF övriga flygplan (effekt 50 watt),
WFE tillfälliga baser på isen.
Sedan isbarriären nåtts komma troligen följande
frekvenser huvudsakligen att användas: 3290, 4405,
6580 och 8810 KC.

*

Vid en planerad flygning New York-Rom kommer
förutom 600-metersapparater att medföras en
kortvågssändare. Anrop WRCA, våglängd 45 meter,
effekt 75 watt C. C.

*

<b><i>Hörda stationer.</i></b>

<b>SMYG Hälsingborg 22.11-4.12 Rtz O-V-O.</b>

ea: Mo, LR, GRP; eb: 4BS, 4EU, 4DX, 4ER, 4FQ, 4FP; ec: AA2;
ed: 7TJ, 7VA, 7CR, 7AB, 7AH, 7AG, 7BB ; ef: 8BTR, SYNA, 8EST,
8HZ, 8BAK, 8NDR, 8PAM, 8RCM, 8JC, 8HPG, 8WRG, 8YAY, 8GDL,
8GDN, 8FBM, 8AXQ, 8ACJ, 8GDB, 8IPK, 8AGW; eg: 5BY, 5BZ,
6HP, 6CO; ek: 4MSW, 4DKF, 4EW, 4CC, 4UAO, 4AN, 4AJ, 4AF,
4HF, 4HL, 4CK, 4MC, 4OA, 4ADH, 4KMA, 4DBA; el: LA1M,
LA1W, LA2G; em: SMUA, SMUX, SMYU, SMXH, SMWM, SMVQ;
en: OBP, OYX, ODJ; es: 1NT, 2NAP, 2SM, 3NP, 3NK, 5NG, 6DK;
et: TPKW, TPJU, TPLM, TPPT, TPKD, TPW1, 1F; eu: 2KAL,
3AI, 9AK 56RA, 2AZ; ew: PX, FV; aa: 4RH; ag: 1MDZ, 7KAD;
div.: AGJ, AEQ, ANF, APV, BIG, FY, FTF, GLM, GFZ, GKT,
GFA, IQB, IDO, IDM, LGB, OIB, PGO, PPZ, SUX, SAS, SJB, SPX,
SKG, SOK, UOK, WEM, XGA.

<b>SMO 32 Teknolog N. K. E. Berglund, Banérvägen 7,
Djursholm, Reinartz O-V-1, 25.8-30.11.</b>

ea: FK, KY, LR ; eb: 4AR, 4BN, 4DN, 4EL, 4GW, 4JA, 4JJ, 4KA,
4LA, 4MB, 4RS, 4FP, 4FQ ; ec: 2UA (2NA?); ed: 7RNT, 7CG, 7GM,
7GW, 7KW, 7VA, 7HJ, 7BK; ee: 8TOY: ef: 8GI, 8GJ, 8RF, 8WB,
8ARV, 8AXQ, 8ELC, 8FAL, 8FPG, 8GDB, 8HED, 8LPR, 8PAW,
8RCQ, 8SSY, 8TSF, 8WSM, 8YFE, 8GDL, 8HPG, 8RGP, 8RNV,
8RCM; eg: 2TO, 2NIA, 5HJ, 5JO, 5LK, 5YG, 6RB; ei: 1DY;
ej: 7OO. 7DD; ek: 4AQ, 4BY, 4CC, 4EF, 4GQ, 4HY, 4KA, 4KB,
4KG, 4LD, 4MC, 4NB, 4UJ, 4UO, 4VJ, 4WF, 4QA, 4QF, 4XC,
4ABV, 4ADI, 4DEN, 4GWA, 4KMA, 4NIB, 4UAH, 4FGHP, 4HL,
4SL, 4ZO, 4ABI; em: SMTN, SMUA, SMUO, SMUK, SMZB, SMRP,
SMUR, SMRW, SMYZ, SMSH, SMUF, SMZF, SMWM, SMUV, SMUX,
SMTC, SMXH. SMYG: en: 0FB, 0FP, 0AQ, 0GA, 0DJ, 0GT, 0CX,
4NB, 2NM, 3NP, 1CO, 2NWP, 1NT, 7UB: et: TPKX, TPKW,
3BN, 0B7W, 0QF; ep: 1BG ; er: 8FBM; es: 2NAP, 3NB, 1NG, 2NAG,
TPEJ. TPEM, TPAR, TPES, TPEW, TPGK, TPAJ, TPZZ, 2GED,
TPJU, TPKV, TPOR, TPWR; eu: 3AJ, 23RW, 25EB, 26RW, 10RA,
54RA, 8RW, 62RW, 36RW, 71RB, 61RA, 3AG, GFEY, NNO, 9AE,
2DX, 3BN, 9AD, 3CA; ew: EWH3, EW5HP, ANEPA, BAER,
ERWB, EWEW, EWPX; äg: 67RA, 7KAD, 7KAG; sb: 1CM;
oe: WQ, eb: LA2B, LA1Q.

*
 
<b>Radiodoktorns Brevlåda</b>

Är det något fel med Er radio, är mottagningen mindre god, är Ni
tveksam vid val av delar, då Ni själv bygger Er apparat, är det
överhuvud taget något radioproblem, som Ni inte kan klara ut på
egen hand, så vänd Er till Radiodoktorns brevlåda.

Populär Radio besvarar under denna rubrik alla frågor,
som kunna anses vara av allmänt intresse för läsekretsen.
Har Ni något mera speciellt att fråga Populär Radio om --
något som inte kan intressera någon annan än just den
frågande -- så tillställer Populär Radio Er pr post ett
uttömmande svar mot ett mindre honorar.

När Ni skickar in Er fråga, så meddela samtidigt om Ni
önskar svar pr post, för den händelse saken skulle anses
alltför speciell för Radiodoktorns brevlåda.

Adressera, Populär Radio, Radiodoktorns brevlåda,
Tunnelgatan 4, Stockholm.

*

<b>Låg effekt - goda resultat.</b>

Radio SMTM i Östhammar började sin verksamhet
i juni 1927 efter en mängd trevande försök utan
resultat. All början är ju svår, när man själv måste
experimentera sig till en sändare, och naturligtvis
var glädjen stor, då den första förbindelsen
uppnåddes.

Hela tiden har jag använt endast några få watt.
Vid de första försöken begagnades ett Philips B 406
och ett vanligt anodbatteri om 100 volt; efter någon
tid övergick jag till 2 rör parallellt (4-5 watt max.).
Men att köra med torrbatteri var ju inte ekonomiskt
och hade dessutom den olägenheten, att signalerna
försvunno vid slutet av en lång förbindelse, då
spänningen i batteriet sjönk. Fördenskull anskaffades en
likriktare i avsikt att begagna nätspänningen. Med
hjälp av ett likriktarrör Rectron, som visat sig vara
utmärkt, upptransformeras nu nätspänningen på 127
volt. Den maximala likriktade spänningen är 220 volt.

Hela tiden har använts lågtemperatur-kraftförstärkarrör
i sändaren; på senaste tid ett Telefunken RE 134,
vilket med 220 volt kan lämna abt 10 watt.

Sändarekopplingen är vanlig Hartley och mottagaren
en Reinartz O-V-1. Rör Philips A 415.

Antennen utgöres av en i det närmaste vertikalt
spänd tråd, endast 8 meter lång och upphängd i en
flaggstång, 12 m. hög. Motvikten är även enkeltrådig
och av samma längd. Detta antennsystem ger resonans
på 40-metersbandet. Sändning sker alltid på
grundvågen. För 32-metersbandet användes en 3 meter
lång motvikt.

De uppnådda resultaten äro ganska goda med hänsyn
till den korta antennen och den låga effekten. På
40 meter har jag utom med europeiska stationer fått
förbindelse med FE (Egypten). AS (Sibirien), AQ
(Irak), och AG (Kaukasien). På 30 meter har jag
med de förut omnämnda torrelementen haft förbindelse
med AI (Indien) , R 3-4 och med cirka 10 watt
ha det senaste året förbindelser erhållits med ännu
flera utomeuropeiska länder. Bästa (långdistansförbindelse)
är Argentina (14,000 kilometer, QRK [ljudstyrka] K 5.
Signalerna ha också hörts i Australien.

På 20 meter har jag ännu inte provat SMTM.
Experimenten ha legat nere en tid, men så länge skall
det inte dröja innan de återupptagas. Till sist ett
tack till alla hams för de många trevliga QSO-na.
<i>Op. SMTM.</i>
<b>Populär Radios våglängdstabell.</b>

196     Karlskrona
198     Biarritz
200     Fécamp
201.3   Jönköping
202.7   Kristinehamn
204,1   Gävle
205,5   Trollhättan
215.8   Halmstad
217,4   Luxemburg
219     Flensburg
219     Karlstad
219     Örnsköldsvik
229     Umeå
229     Malmö
229     Hälsingborg
230,8   Borås
232     Schaerbeek
236.2   Örebro
236.5   Stettin
238     Bordeaux
238,1   Kiruna
239.5   Nimes
240     Viborg
242     Nürnberg
243,7   Trondhjem
244.7   Nizza
250     Eskilstuna
250     Münster
250     Kalmar
250     Säffle
251.8   Kassel
252.1   Montpellier
253.3   Linz
254.2   Rennes
254.6   Kiel
259     Toulouse
260.9   Hörby
263.2   Kosice
268     Lille
271.7   Danzig
272.4   Bordeaux
272,4   Klagenfurt
273     Bremen
273.3   Limoges
274,9   Dresden
275,2   Hudiksvall
275,2   Gent
275,2   Norrköping
275,2   Nottingham
275,2   Jakobstad
277.8   Leeds
279.4   Kaiserslautern
283     Köln
285,7   Uddevalla
288.5   Bradford
288,5   Sheffield
288,5   Edinburgh
288,5   Swansea
288,5   Stoke
288,5   Dundee
288,5   Hull
288,5   Liverpool
288.5   Bournemouth
289.9   Lyon
291.1   Liége
297     Jyvaskyla
298.2   Hannover
299.4   Paris
299,7   Agen
300     Varberg
300     Bratislava
303.6   Königsberg
304     Björneborg
306,1   Belfast
309     Oviedo
309.5   Zagreb
312,5   Newcastle
315     Turin
315,1   Marseille
319.1   Dublin
322.2   Breslau
324.3   Almeria
326,1   Aberdeen
329.7   Gleiwitz
333     Falun
333.3   Reykjavik
334     Neapel
335     Cartagena
335     San Sebastian
337.4   Köpenhamn
340.1   Paris
340,9   Huizen
342,4   Posen
345     Barcelona
346.8   Göteborg
349.2   Prag
353     Cardiff
356,7   Graz
361.4   London
366.8   Leipzig
369.9   Bergen
370     Paris
374,5   Madrid
375,4   Hälsingfors
379.7   Stuttgart
384,6   Manchester
388.6   Toulouse
390     Tammerfors
396.8   Hamburg
400     Plymouth
400     Madrid
400     Mont de Marsan
400     Cadiz
400.5   Aix-la-Champelle
401     Cork
402,1   Salamanca
405.4   Glasgow
408.5   Reval
410.4   Bern
412     Notodden
415     Grenoble
416     Rabat
422.5   Kattowitz
426.7   Vilna
429     Frankfurt
434.1   Sevilla
435     Frederiksstad
438     Malmberget
438     Stockholm
441.2   Brünn
448     Rjukan
449     Rom
450     Moskva
455.9   Uppsala
460     Belgrad
461.5   Oslo
462     Barcelona
462,2   Paris
471.6   Langenberg
477     Charkow
477.7   Lyon
483,9   Berlin
491.8   Daventry
495.9   Zurich
500     Porsgrund
500     Linköping
508,5   Bryssel
517,2   Wien I
526     Riga
536,6   München
544.4   Milano
545.5   Sundsvall
555.5   Budapest
555.6   Hamar
566     S:t Michel
566     Bloemendaal
566     Augsburg
567     Krakau
574.7   Freiburg
579.1   Wien II
580.2   Ljubjana
680     Lausanne
760     Genéve
770     Östersund
775     Kiev
840     Nisjni Novgorod
870     Tiflis
1000    Leningrad
1034    Basel
1071    Hilversum
1100    De Bilt
1111,1  Varschau
1117    Novosibirsk
1153,8  Kalundborg
1200    Boden
1200    Stambul
1250    Königswusterhausen
1365    Motala
1450    Moskva
1522.8  Lahti
1649    Daventry
1675.9  Charkow
1765    Paris
1818    Angora
1829    Nordeich
1850    Radio Kartago
1870    Kosice
1875    Huizen    .
1950    Scheveningen
2000    Kovno
2525    Berlin
2650    Eiffeltornet
2900    Königswusterhausen
4000    Königswusterhausen
*

<b>800 Lägenheter förses med CENTRALRADIO</b>

Det bekvämaste och billigaste sättet att lyssna på radio är
att "sticka proppen i väggkontakten" d. v. s. att lyssna genom en
CENTRALRADIOANLÄGGNING

Vi utföra anläggningar i såväl färdiga som under byggnad varande fastigheter.
Kostnadsförslag gratis utan förbindelse.
Varje bostadsförening bör hava centralradio.

<b>ELEKTRISKA AB SKANDIA</b>

*

<b>Moderna radiomottagare</b>
för likström, växelström eller batterier.

HÖGTALARE -- TILLBEHÖR

<i>Ledande fabrikat i största urval.</i>

<b>MOLANDER & SON</b>
REGERINGSGATAN 13 -- STOCKHOLM
TEL. 8650, 142 37

*

FIRMA
<b>PAKET-TRANSPORT</b>
<i>ombesörjer utsändning av paket och</i>
ALL DIREKT REKLAM I STOCKHOLM

Facila priser.
Effektiv kontroll.

NORR MÄLARSTRAND 66
TELEFON KUNGSH. 1623
Ring och begär att vårt ombud gör ett besök.

*

<i>Försäkra Eder i tid om att radion fungerar
utan avbrott genom att i dag skaffa Eder</i>

<b>RADIO
HANDBOKEN</b>

Innehåller allt om radio.
Inb. i mjukt band
Kr. 1:50.

I alla boklådor.

<i>Fyll i, klipp ut (eller skriv av) och insänd nedanstående
rekvisition till Eder bokhandlare eller direkt till</i>
<b>NORDISK ROTOGRAVYR,</b>
TUNNELGATAN 4, STOCKHOLM.

Från...............................................
rekvireras.......ex. RADIOHANDBOKEN á Kr. 1:50.
Namn:..............................................
Bostad: ...........................................
Postadress:........................................
*
<b>POPULÄR RADIO</b>

<b>RADIOMAGASINET FÖR ALLA</b>

<i>En tidskrift utan motstycke tidigare i Sverige</i>

POPULÄR RADIO
har förbindelser med de främsta författarna på området i olika
länder och garanterar läsarne den snabbaste förmedlingen av
allt internationellt radionytt.

POPULÄR RADIO
provar alla nyheter av allmänt intresse, vilka för undersökning
tillställas redaktionen, ocn anmäler fullgoda fabrikat.

POPULÄR RADIO
kan också beträffande svenska problem utlova det bästa, såväl
rent tekniskt som populärt. Läses med samma behållning av såväl
radioteknikern som nybörjaren.

POPULÄR RADIO
vänder sig sålunda till alla kategorier av radiointresserade
ocn blir därför ett effektivt annonsorgan för radioindustrien.

*

<i>Utkommer en gång i månaden med ett rikt illustrerat 36-sidigt
nummer i flerfärgstryck</i>

Lösnummerpris 50 öre -- Prenumerationspris kr. 5:- pr år

Prenumeration kan ske genom posten, hos alla bokhandlare
samt direkt på tidskriftens expedition

<b>REDAKTION OCH EXPEDITION</b>
TUNNELGATAN 4, STOCKHOLM
Postgiro 940 -- Telefon 9959
