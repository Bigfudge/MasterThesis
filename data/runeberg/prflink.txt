<table o>
<td c><h1>FÄNRIK FLINKS MINNEN</h1>
<td c><img></img>
<td c><big>SCENER UR TRETTIOÅRIGA KRIGETS HISTORIA</big>
<td c><sc>upptecknade</sc>
<td c><sc>af</sc>
<td c><big><b>LODBROK</b></big>
<td c><sp>ANDRA UPPLAGAN</sp>
<td c><img></img>
<td c><sp>STOCKHOLM</sp><br><small>NILS GLEERUPS FÖRLAGSEXPEDITION</small>
</table>
<table o>
<td c><small>STOCKHOLM, CENTRAL-TRYCKERIET, 1881.</small>


<chapter name="{Inledning}">
<big><big><big>D</big></big></big>å jag under min ungdom besökte min gamle
morfader, der han slagit sig till ro på sin lilla landtgård, 
för att på gamla dagar njuta af ett behagligt 
<i>far niente</i>, hände det en gång, att gubben tog
på sig en »vigtig» min, som väl klädde hans
älskvärda drag, och inbjöd mig att i det rum, hvilket
benämndes biblioteket, skänka honom en timmes
förtroligt samtal, en önskan, hvilken jag naturligtvis
med glädje lät lända mig till efterrättelse, ty jag
älskade verkligen den gode gubben.

När vi inkommit i bibliotekshelgedomen (ty
gubben var mycket förtjust i detta rum), framtog
han ur en låda en tjock bundt grofva, gulnade
pappersblad, hvilka han räckte mig med dessa ord:

»Kan du säga mig hvad detta är?»

Stolt i medvetandet om mina kunskaper, tog jag
emot pappersluntan ur min morfaders hand och det
är mera än troligt, att ett visst ungdomligt öfvermod 
stod att, i detta ögonblick, läsa i mitt ansigte,
ty gubben log på sitt vanliga, milda och intagande
sätt och yttrade, i det han utblåste ett par blå,
ringlande rökmoln ur sin med silfver beslagna och med
perlsnoddar prydda sjöskumspipa:

»Ja, ja, min gosse, jag tänker du får nog att
göra.»


Dervid skrattade gubben så godt, att jag icke
kunde känna mig förtretad öfver hans ringa åsigt
om min förmåga. Och vid närmare skärskådande
af de gulnade pappersbladen måste jag gifva
gubben rätt. Det var ingalunda någon lätt sak att
tyda de hieroglyfiska skriftecknen och jag måste
bekänna, att jag för ögonblicket icke såg mig i stånd
dertill.

»Jag köpte de der papperen», sade gubben, »för
några år sedan på auktion efter salig excellensen X.
Tag emellertid alltsammans med dig på din
kammare under några dagar. Kanhända att du i
ensamheten lyckas tyda dessa gamla skriftecken.»

Jag gjorde som gubben ville, tagande papperen
med mig, och nu må man tro, att det blef ett
studerande. Till en början var det stoltheten, som
bjöd mig att visa min förmåga, men ju längre mitt
arbete fortskred, desto mera kände jag mig intresserad 
af sjelfva innehållet i de gamla papperen och
snart kunde jag för min morfader redogöra för mitt
uppdrag på det mest lysande och kanhända äfven
något sjelfkära sätt.

Papperen utgjorde anteckningar från trettioåriga
kriget af en person, hvilken sjelf deruti tagit en
verksam del och som under fälttågen deltagit i
många äfventyr. På gamla dagar hade denne gamle
krigare, återkommen till sitt fädernesland, Sverige,
roat sig med att åt papper och efterverld anförtro
sina minnen från denna oroliga och upprörda tid.

Mannen, som deltagit i dessa äfventyr och skrifvit 
dessa minnen på de nu gulnade bladen, kallade
sig <i>fänrik Flink</i> med det för- och dopnamnet
<i>Thomas</i>. Han började sin bana såsom son af en fattig 
bonde, kom ut i kriget som simpel soldat och
tjenade sig upp till fänrik. Att döma af åtskilliga
yttranden i memoirerna, synes Flink hafva tjenat
först bland fotfolket och sedan bland ryttarne.

Att en så orolig tid, som tiden för det s. k.
trettioåriga kriget, och ett lif så rörligt och fullt
af faror, som en krigares under Gustaf II Adolf,
skall erbjuda läsaren af minnen och anteckningar
från denna tid och ur detta lif en mångfald af
intresseväckande episoder, det synes icke behöfva
närmare förklaras. Fänrik Flinks efterlemnade papper
äro i detta afseende icke sämre än andra. Också
var gubben, min morfar, förtjust och uppmanade
mig att från trycket utgifva dessa anteckningar och
minnen.

»Jag är öfvertygad, att allmänheten skall skänka
dem ett odeladt bifall», yttrade gubben
enthusiastiskt.

Det är just detta, som jag nu företagit mig att
försöka, då jag kommer att taga publikens uppmärksamhet 
i anspråk för »Fänrik Flinks minnen».

»Rädes du då icke för kritiken?» sporde mig i
dag en af mina vänner, för hvilken jag omtalade
mina planer.

»Nej», svarade jag, »det gör jag inte. Kritiken
är stor och jag är liten. Kritiken skulle lika gerna
kunna åtaga sig att döda mygg med en strumpsticka, 
som att förgöra min författareära. Kritiken
skulle icke träffa — ty min författareverksamhet är
för — liten.»

På grund af dessa sunda reflexioner har jag
tagit mod till mig att, trotsande den stora kritiken,
här framlägga anteckningarna från Fänrik Flinks
krigarebana, sedan jag först öfverflvttat dem på 
ett mera modernt och lättfattligt språkidiom, än
det, hvarpå de ursprungligen blefvo af Flink
nedskrifna.

Vi låta korporal Flink sjelf tala, men
förbehålla oss att, der tydligheten eller berättelsens
lefvande framställning så fordrar, sjelfve taga ordet.

*
</chapter>

<chapter name="I. Blå tornet i Stettin">

<h2>I.

Blå tornet i Stettin.</h2>

»Ur en enda liten gnista kan blifva en stor
eld», hörde jag en gång den store konungen, Gustaf
II Adolf, säga till en af sina fältöfverstar, och den
ädle fursten hade rätt. Det är en sanning, som
bevisas af hela det trettioåriga kriget. Det började
försant såsom en ringa gnista, det var böhmarnes
uppresning mot kejsar Mathias, men huru slutade
det, eller rättare, huru förhöll det sig i sin 
fortgång? Hela Tyskland stod i lågor och vi svenskar
måste ut under vår store hjeltekonung för att släcka
elden. Det var ett svårt arbete, som först efter
många år lyckades, och det arbetet kräfde ett af
de aldra svåraste offer, då Gustaf II Adolf 
stupade och dog en ärofull död för ljus och
samvetsfrihet.

Den stora branden började, som sagdt är, med
böhmarnes uppresning mot deras kejsare. Efter
kejsar Mathias kom Ferdinand och denne var ändå 
värre än hans företrädare, ehuru Gud och de tyska
protestanterna veta, att Mathias var svår nog.
Böhmarnes frihetslystnad blef visserligen kufvad, deras
hufvudmän efter flera års lugn afrättade och hos
borgarne, om de icke med godo ville öfvergå till
katolska bekännelsen, inqvarterades tjugo till trettio
knektar i hvarje hus. Ferdinand lät bringa sig de
handlingar, som innehöllo böhmarnes friheter och
privilegier, och slet med egen kejserlig hand det
stora sigillet från Majestätsbrefvet och sönderskar
med sitt svärd underskrifterna. Så förtäljde åtminstone 
den store hjelten Johan Banér, på den tiden,
då han ännu var en ringa krigare, ehuru han redan
då var omtyckt af Gustaf Adolf och redan då stundom 
fick sitta i krigsrådet.

Men om det än lyckades kejsar Ferdinand att
genom dessa åtgärder kufva den böhmiska trotsigheten 
och drifva blomman af dess adel i landsflykt
och de bästa af dess prester, borgare och bönder
att söka andra boningsplatser, så att, efter hvad jag 
hörde Gustaf Adolf sjelf yttra vid en sammankomst
i Demmin, der jag tjente honom, som drabant, öfver
trettiotusen familjer lemnade Böhmen, så var dermed
icke kriget ändadt, ej heller var Tyskland lugnadt.
Kriget uppblossade ånyo. Danske konungen Christian 
IV var en ärelysten man och lifvades af stor
åtrå att blifva de allierade tyske småfurstarnes
öfverhufvud och slöt sig till dem med en ansenlig
krigshär, men blef slagen vid Lutter am Barenberg och
förlorade hela sitt artilleri.

Nu fans det ingen annan furste, än Gustaf II
Adolf, som med något hopp om framgång kunde
åtaga sig de förtryckta tyska protestanternas sak
och bjuda kejsaren spetsen. De arma 
trosförvandternas förtryck gick honom djupt till hjertat, och
han beslöt att i Guds namn våga lif och blod för
religionsfrihetens heliga sak. Man säger, att Gustaf
II Adolf var ärelysten och att det var hans
ärelystnad som dref honom till att kasta sig in uti
detta vidtutseende krig. Jag vet det icke, men så
mycket som jag haft tillfälle att iakttaga vår store
konung personligen både i hans offentliga och
enskilda lif, så har jag aldrig funnit honom vara
anfäktad af den vanliga lystnaden efter pris och
fåfänglig ära, och hvad jag med säkerhet vet, det är,
att ingen kunde hafva varit värdigare än han till
att bära och försvara en kejsarkrona, om verkligen
en sådan hägrade för hans hjelteöga, ty dråpligare
furste och ädlare man har aldrig fört svärd mot
fiender.

Jag minnes ännu den 17 Juni 1630, då
femtontusen svenskar voro samlade omkring sin
konung vid Elfsnabbens skär och under trumpetljud
och fanfarer bestego skeppen, som skulle föra oss
öfver hafvet, att på tysk jord kämpa för frihetens
sak. Då var jag ännu ung, blott tre och tjugo år,
och jag gick ut i striden såsom gemen man vid
det regemente, som fördes an af Quinti del Ponte,
en italienare, som till en tid åtnjöt Gustaf Adolfs
förtroende, men sedan lönade konungen med otack
och förräderi, såsom nogsamt kändt är af alla dem,
som varit med i kriget. Om hans förräderi och
trolöshet kunde jag hafva mycket att berätta.

Konungen knäböjde före affärden i allt folkets
åsyn på skeppsdäcket och bad. Alla följde vi den
store hjeltens exempel, nedkallande genom fromma
böner Guds välsignelse öfver oss sjelfva, men äfven
öfver de kära, som vi lemnade derhemma. En tänkte 
på sin åldrige fader, en annan på sin fattiga moder,
andra hade hustru och barn att bedja för. Men
det må jag säga, att huru kära vi än hade våra
hem, så fans dock bland alla femtontusen ingen,
som icke gerna följde den älskade konungen på
denna hans färd och öfverallt dit han bjöd oss att
med honom draga.

Sedan bönen var slutad, reste konungen sin
ädla gestalt, betäckte hufvudet och gaf tecken till
affärd. Med ett kraftigt hurra! gingo de raska
sjömännen till sitt arbete, och snart lemnade flottan
skären vid Elfsnabben bakom sig. Ännu några
timmar och vi kunde icke skåda fäderneslandets
kuster, men när färden gick förbi Gotland, då återsågo 
vi ju en del af fosterlandet. Den 26 Juni satte
vi vår fot på tysk botten vid Peenemünde på ön
Usedom.

Jag stod alldeles invid konungen i det
ögonblick, då han steg i land, och derför var jag i
tillfälle att iakttaga honom i denna högtidliga stund,
då helt säkert hans sinne var uppfyldt af tankar
på den omätliga vigten af det nu påbegynta 
företaget. Ett nästan öfvermenskligt majestät tronade
på hans panna, och man såg att hans inre var
upprördt, men en fast beslutsamhet och ett stadigt mod
lästes i hans klara ögon.

Konungen, som af barndomen var van att
börja alla sina företag med bön, knäföll på sanden.
En väpnare stod bakom honom med hans vapen,
och fältöfverstarne samt af de öfriga officerarne en
stor hop stodo i hans närhet. Det var rörande att
se konungen i denna stund.

Det är så vanligt, att den jordiska medgången
gör en menniska högmodig och stolt i håg samt
kommer henne att glömma Gud. Men sådan var
icke Gustaf II Adolf.

Höst bad konungen denna bön:

»Store och nådige Gud, som tronar ofvan
stjernehvalfvet, konungars konung! Vi tacka dig för
den nåd, du oss bevisat hafver, att du oss, dina
fattiga tjenare, har kraftigt beskärmat under denna
vår färd. Lif och död, lycka och olycka — allt
har du i din allsmägtiga hand. Så utsträck nu din
väldiga arm till vårt beskärm under de dagar, som
stunda, och då vi nu gå att kämpa för din rättvisa
sak, så var när oss i striden, och när vår timma
slår, så gif oss den eviga glädjen. Amen.»

Alla voro rörda, många ända till tårar. Jag
såg gamla bepröfvade officerare och soldater, hvilka
gräto som barn.

När konungen uppsteg, blickade han omkring
sig, och då han såg tårar i någras ögon, sade han:

»Gråten icke, mina vänner, utan bedjen. Ju
mer bön, dess mera seger! Flitig bön är halfvunnen 
seger.»

Få dagar derefter stod svenska hären i
närheten af Stettin.

Gustaf Adolf hade låtit sina trupper slå läger
på en höjd, från hvilken man kunde se staden.

Vårt regemente var ett bland de främsta och
derför hade vi äfven den bästa utsigten öfver
staden. Jag och min gode vän Hans Färdig stodo
för oss sjelfva och åsågo, huru vaktposterna gingo
af och an på stadsmurarne.

»Hvad månde det vara för en byggnad?» sporde
min kamrat, i det han pekade på en hög tornlik
byggnad, som tycktes vara uppförd i sammanhang
med stadsmuren, ehuru betydligt högre. Byggnaden 
hade en klar blå färg och slutade ofvantill med
en spira.

»Vet inte, kamrat», svarade jag.

»När vi göra vårt intåg, så skola vi väl taga
reda på det der blå tornet.»

»Och när menar du, att vi få intåga i Stettin?»

»Skulle tro, att det inte töfvar länge», menade
min vän.

»Vi kunna dock icke hoppas att ständigt hafva
samma framgång som vid Usedom och vid Wollin,
der vår store konung blott behöfde komma och se,
för att segra.»

»Visserligen kan krigslvckan vara föränderlig,
men jag tror dock, att Gud i det längsta står en
så god och rättvis konung, som vår, bi i hans strider. 
Jag menar, att vi innan aftonen hafva intågat
i Stettin.»

»Måtte du tala sanning och dina ord gå i
fullbordan.»

Likasom för att omedelbart besanna Hans
Färdigs profetia, såg jag i denna stund staden Stettins
väldiga portar öppnas och en lysande skara draga ut
genom dem i rigtning mot vårt läger.

»Se, kamrat», sade jag, »se der kommer sannolikt 
hertigen af Pommern för att öfverlemna sin
hufvudstad i vår konungs hand.»

»Ja», svarade denne, »men se der, närmare vårt
läger, är det icke konungen, som rider ut för att
möta Stettinaren?»

»Sannerligen!»

»Skulle vara roligt att vara närvarande och
höra, hvad de höge herrarne hafva att säga
hvarandra.»

Innan jag hann besvara denna anmärkning, 
rördes trummorna, och vi skyndade till våra platser.
Order hade blifvit utfärdad, att alla trupperna skulle
längs vägen rycka fram och närma sig Stettin.

Vårt regemente var det första, som satte sig
i gång. Efter följde så småningom alla de andra
och snart voro våra lägerplatser på höjden tomma
och öde.

Inom en half timme uppnådde vi konungen,
hvilken var i samspråk med hertig Bogislav, som
från sin hufvudstad Stettin hade dragit ut att möta
Gustaf Adolf.

Hvilken skilnad der var mellan dessa båda
furstar! Vår konung med den majestätiska
hållningen, den klingande stämman och den imponerande 
blicken såg, ehuru något mindre till växten,
likväl mycket mera vördnadsbjudande ut, der han
satt på sin rödbrune gångare, än hertig Bogislav,
hvilken tycktes vara en utlefvad och genom 
utsväfningar förslöad man och hvilkens synbara ångest
gjorde honom i denna stund nästan till en karrikatyr
af en furste.

Hertig Bogislav var åtföljd af åtskilliga
rådsherrar och magistratspersoner i lysande drägter, bland
hvilka syntes en och annan mera enkelt och
anspråkslöst klädd borgare.

Vårt regemente gjorde halt på vägen, så att de
främsta leden stodo nästan alldeles invid och bakom
konungen, och emedan just jag och min kamrat
Färdig stodo i främsta roten, så kunde vi tydligt
uppfatta de båda höge herrarnos samtal.

Jag hörde konung Gustaf Adolf med sträng och
befallande röst säga till den af ångest för lif och
egendom darrande hertigen:

»Eder måste således vara klart, att Stettin är 
för mig nödvändigt till min säkerhet och trygghet
här i främmande land. Helst ville jag undvika
att utgjuta blod. Derför beder jag eder, herr hertig 
Bogislav och I herrar rådgifvare, magistratspersoner 
och andra, som här hafva gått mig till mötes,
förhalen icke tiden, utan öfverlemnen genast staden.
Säkerhet till lif och egendom vill jag lofva och
garantera alla, som i Stettin bo och bygga. Allenast
uppgifven staden!»

Då han såg, att hertigen ännu tvekade,
fortsatte han:

»Solen går snart ned och jag är ej van att
nattetid utställa vaktposter. Skynden och tvingen
mig icke att tillgripa verksammare medel. Innan
aftonen skall jag dock draga eder alla ut vid håret,
om I fortsätten eder halsstarrighet.»

Man hörde på konungens röst, att
motståndarnes envishet gjorde honom stor förtret. Det röjdes
också af de kraftiga orden.

Den förslappade gamle hertigen kastade en blick
utefter den långa slingrande raden af ryttare och
fotfolk, som rörde sig på vägen så långt ögat kunde
nå. Troligtvis insåg han fåfängan af att göra försök
till motstånd, hvarför han gaf sitt bifall tillkänna
med orden:

»Nå i Guds namn!»

Dermed var saken afgjord och svenskarne
tågade in i staden och inqvarterades der dels i
kasernhus, som voro tomma, dels hos enskilda borgare,
och voro, innan mörkret bröt in, svenska skildtvakter
utposterade på vallarne.

Men de goda Stettinarne voro i sjelfva verket
icke vänskapligt sinnade. Visserligen kunde ingen
klaga öfver något öfvervåld af de främmande 
krigarne, ty Gustaf Adolf var en mästare att upprätthålla 
krigstukt och god ordning inom hären, men
borgarne sågo dock ogerna en främmande krigsmagt
inom sina murar. Också förekom ett och annat
slagsmål om aftonen i de öde gränderna, dervid våra
soldater utdelade många goda rapp åt de dem
öfverfallande borgarne.

Jag hade tillsammans med Hans Färdig gått ut
i staden om aftonen. Gatorna voro mörka, ty månen
hade ännu icke gått upp på stjernehvalfvet. Utan
att tänka derpå hade vi gått åt den stadsdel, der det
blå tornet, som redan på eftermiddagen väckt vår
uppmärksamhet, var beläget.

Vid ett hörn, der två smala gator korsade
hvarandra, låg ett värdshus, en s. k. ölstuga, från hvars
små fönster skimrade ett ljussken, som lockade oss
att närma våra ansigten till de små och temligen
tjocka rutorna. Man hörde bullret af en skara
kroggäster, som ännu på denna sena timme voro alltför
lifliga att uppsöka sina bäddar och sjunka i
sömnens armar. Det var en samling af borgare,
somliga ganska välmående, andra med spår af ett idogt
värdshuslif.

Just som vi stodo och beskådade det lif, hvilket
fördes inom ölstugans väggar, hörde vi smygande
steg bakom oss, och då vi vände oss om, sågo vi
en munk, hvilken passerade förbi oss med
gravitetiska steg, styrande kosan åt det håll, der det blå
tornet var beläget. Karlen var klädd i det slags kåpa,
som brukas af Kapucinerorden.

En enda liten skymt kunde vi vid skenet från
ölstugans ljus se af munkens anlete och vi blefvo
nästan förstummade af förskräckelse öfver hvad vi
sågo.

»Det var hertig Bogislav», hviskade Färdig.

»Så syntes mig ock», svarade jag i samma
hviskande ton.

»Hvad månde han hafva i sigte?»

»Säkerligen ingenting godt, ty när furstar finna
nödvändigt att förkläda sig, pläga de ingalunda vara
stadda på goda vägar.»

»Låtom oss följa honom!»

»Godt! Framåt marsch!»

»Men försigtigt!»

Som man vet var denne hertig Bogislav känd
för att vara särdeles utsväfvande i sitt lefnadssätt,
och den tanken låg derför nära till hands, att han
var stadd på en af sina vanliga nattliga utflykter,
men jag kände likväl en aning inom mig, att denna
gång var någonting vigtigare på färde, och jag gaf
derför med lätthet vika för min kamrats önskan att
följa hertigens spår.

Vi höllo oss på så långt afstånd från den i
sakta mak framskridande gestalten, att han icke i
mörkret kunde upptäcka oss, i synnerhet som vi
smögo oss så nära husraden som möjligt.

På detta sätt hade vi redan en lång stund följt
den förklädde hertigen på spåren, då vi plötsligt
sågo honom stanna utanför en byggnad, som kastade
en ovanligt lång och mörk skugga. När vi sågo upp,
blefvo vi varse, att det var det blå tornet, en byggnad, 
hvilken, som man vet, redan förut hade väckt
vårt intresse.

Här sågo vi honom stanna och uppmärksamt
skåda omkring sig, liksom om han velat förvissa
sig om, huruvida han var obemärkt eller icke.
Vaktposternas taktmessiga steg på de närbelägna
vallarne tycktes ingifva honom en viss tvekan. Men
hvad det nu var, som gjorde honom tveksam, så
tycktes han snart hafva fattat sitt beslut, ty det
dröjde icke länge, förr än vi hörde det dofva
rasslandet af en nyckel, som vreds kring i ett rostigt
lås, och knappt hade våra öron hunnit uppfånga
detta ljud, förr än munkskepnaden var försvunnen
för våra ögon.

Nu stodo vi der, bedragna i vår väntan att
hafva kommit en vigtig hemlighet på spåren, och
vi tycktes icke hafva något annat val, än att
begifva oss hem till vårt qvarter och uppsöka våra
hviloläger. Medan vi ännu stodo och öfverlade
härom, hörde vi ropen från vallarne, då våra kamrater
aflöste hvarandra vid vaktombytet. Allt tycktes vara
lugnt och stilla och vår närvaro på denna plats
syntes helt och hållet öfverflödig.

»Ingenting mer att göra vid denna sak!»
menade min kamrat.

»Deruti vill jag gifva dig rätt, men det skulle
ändå vara nöjsamt att erfara, hvad den gamle
rucklaren — Gud förlåte mina ord! — har här att göra
i denna förklädnad...»

»Ja, och vid denna tid på dygnet.»

»Dock hoppas jag, att han ingenting företager,
som strider mot vårt och vår konungs väl, ty då...»

»Hvad menar du?»

»Jo, jag menar, att i så fall månde det vara
bättre, om vi toge den gynnaren i förvar.»

»Omöjligt!»

»Nå, är det omöjligt, så låtom oss återvända till
vårt qvarter!»

Detta förslag höllo vi just på att sätta i verket,
då vi plötsligt hörde ett vildt, genomträngande skri
från det blå tornet. Det var tydligen en
qvinnoröst, som lät höra sig på detta sätt, och att qvinnan
var i nöd, det kunde man nogsamt förstå, ty eljest
skulle ropet icke hafva haft detta ångestfulla,
skärande ljud.

Som man vet har den svenske soldaten alltid
gjort sig känd för att vara qvinnans och den värnlöses 
frivilliga försvar på gammalt riddarevis. Också
voro vi	genast redo att	skynda	till den ropandes
hjelp, af hvad slag hennes nöd än månde vara. Att
hertig Bogislav på ett eller annat sätt hade sin
hand med i spelet, derom kände vi oss öfvertygade,
men det oaktadt tvekade vi intet ögonblick.

Vid foten af det blå tornet var en stor och
tung dörr, hvilken tycktes vara stängd innanför, ty
våra förenade ansträngningar räckte icke till att skjuta
den upp. Icke heller vågade vi göra larm, ty vi
kände konungens order, att allt skulle vara frid i
staden under nattens timmar. Vi visste, att Gustaf
II Adolf icke var att leka med, när det gälde
disciplin och god ordning, ehuru mild och nådig han
eljest kunde vara.

Att intränga i tornet genom dörren syntes nu
vara alldeles omöjligt, och vi gjorde icke heller
något försök i den vägen. Men in måste vi likväl, det
var nu en gång för alla en afgjord sak, och om vi
hade behöft ytterligare eggelse dertill, så skulle sådan
icke heller hafva saknats, ty vi hörde nu för andra
gången samma vilda, ängsliga jemmerrop.

Vi voro nu tillräckligt nära, för att kunna
urskilja från hvilken af tornets gluggar ljudet hördes.
Lyckligtvis tycktes denna glugg, ehuru icke stor nog
för att kunna benämnas fönster, likväl vara tillräckligt 
rymlig, för att tillåta en icke alltför tjock
menniska att krypa igenom. Men den satt så högt
öfver marken, att det tycktes vara en omöjlig sak att
klättrande hinna dit upp.

Ett ögonblick betraktade jag ställningen,
undrande, om det ändock icke skulle kunna låta sig
göra. Att komma upp på stadsmuren, det var en
ringa sak, och återstoden af höjden trodde jag mig
kunna tillryggalägga med tillhjelp af åtskilliga
gluggar, utsprång och zirater på tornbyggnaden.

Knappt hade denna tanke fallit mig i sinnet,
förr än jag skred till dess utförande.

Min vighet, min styrka och mitt mod, äfvensom
(och kanske det aldramest) hoppet att kunna frälsa
en olycklig — allt detta gaf kraft åt min hand,
stadighet åt min fot och lät mig besegra de största
svårigheter. Mer än en gång var jag nära att falla
ned, men en mild försyn skyddade mig, så att jag
omsider befann mig välbehållen uppe i gluggen på
en svindlande höjd. Hade det varit ljus dag, så
skulle man kunnat se mig på en hel mils afstånd,
och jag skulle då för den, som skådat mig på
afstånd, hafva tagit mig ut ungefär som en fluga på
en vägg. Min kamrat, som stod vid tornets fot,
syntes för mina ögon icke större än en myra.

Länge satt jag icke i gluggen, innan jag
hoppade ned i rummet, dervid jag hade det missödet att
i det flera alnar höga fallet förlora balansen, så att
jag med händer och hufvud före gjorde mitt inträde
i kammaren — ett visserligen ohöfligt sätt att
presentera sig, men jag tröstade mig dock med att
»något var bättre än intet».

Emellertid kan det vara i sin ordning, att jag 
för läsaren redogör för, hvad jag såg i rummet.
Det var tydligen hög tid, att jag infann mig. Några
minuter senare hade jag kommit försent.

Den långa munkskepnaden, i hvilken vi trodde
oss vid skenet från värdshusfönstren igenkänna hertig
Bogislav, tryckte med våld en den aldraskönaste
jungfru i sina armar. Halft medvetslös skulle den
unga damen varit i den lösaktige hertigens hand
ohjelpligt förlorad, om jag icke hade så brådstörtadt
inträdt i rummet.

Också tycktes de båda innevarande förstå, att
situationen genom min mellankomst blifvit förändrad.
Hertigen släppte sitt byte och den unga damen med
det ädla, goda ansigtet skyndade sin befriare till
mötes.

»Jag är jungfru Catharina von Weinholtzerstadt. 
Alla min faders många egodelar tillhöra dig,
unge man, om du frälsar mig från denne niding,
som med list och våld röfvat mig från min
fäderneborg och inspärrat mig här.»

Så talade stolts jungfrun, men jag sade:

»Föga förstån I, huru ljuf äran att försvara
oskulden och den värnlöse är för den svenske
konungens krigare, om I tron, att jag skulle taga gods
och egodelar emot till belöning för en god gerning.
Ädla jungfru! Gustaf Adolfs krigare äro soldater,
men icke röfvare.»

»Är du svensk? Ack, jag har en broder, som
tjenar i din store konungs här och kanske i denna
stund gjutit sitt blod för honom.»

»Jag har den äran att känna eder tappre
broder, stolts jungfru. Han är här i staden. Kom,
jag vill föra eder till honom! Under de svenska
fanornas skydd skall denne usle nidings hand icke
kunna nå er.»

Vi gingo mot dörren, men då må man tro, att det
blef lif i den hittills stumme och, som det tycktes,
handfallne hertigen. Han rusade på mig bakifrån
och försökte strypa mig. Men svag och förslappad,
som den gamle vällustingen var, lyckades det mig
att genom en ringa skakning af min starka kropp
kasta qvinnoröfvaren till marken.

»Ve dig, usle furste», utbrast jag med hetta.
»Ve dig, skändlige, ehuru purpurklädde niding! Du
är icke värd att styra land och rike, du som icke
förmår styra dina egna syndiga lustar. Men se här
skall du få hvad du är värd.»

Med detta ord svepte jag munkkåpan hårdt
om hans utlefvade lekamen och band ett starkt rep,
som stolts jungfrun på min begäran hemtade, kraftigt
kring den syndarens kropp, så att han icke
kunde göra minsta rörelse, hvarken med armar eller
ben. Derefter tog jag afsked från honom med
följande ord:

»Farväl, ers höghet! Tacka Gud, att jag lemnar 
er här och icke i stället tager eder med mig
och i morgon förevisar er för konungen, Gustaf
Adolf, och hela hans härsmagt och berättar för dem,
huru och på hvad vägar jag gripit eder. Var viss
om, att den ädle svenske konungen, i rättvis
förbittring öfver er nedrighet, skulle göra er ett
hufvud kortare.»

Hertigen brummade i skägget några ord, som
jag hvarken förstod eller brydde mig om att förstå.

Vid skenet af hertigens blindlykta, som vi togo
med oss, letade vi oss vägen nedför de branta
torntrapporna och mottogos snart i det fria af min der
qvarlemnade kamrat, hvilken gjorde oss sällskap
att uppsöka den aktade unge krigarens, von
Weinholtzerstadts qvarter, hvilket efter mycket letande
och många misstag lät sig finna.

Att skildra syskonens glädje eller den unge
krigarens vrede, när han hörde hertigens dåd, låter sig
icke lätt göra.

Ännu samma natt uppsökte jag Gustaf II Adolf,
fick genast företräde och omtalade nattens
tilldragelser.

Konungen berömde min handling. Ack, ett
ord af beröm från hans läppar var värdt
konungariken.

»Du har handlat som en redlig man, men gå nu
och släpp ut hertigen, ty vi vilja icke onödigtvis
väcka oro i staden. Glöm icke att, när du går till
hvila, bedja för den syndige furstens själ.»

Jag gjorde som konungen befalde.

*
</chapter>

<chapter name="II. Hvad jag uträttade i Penkun">
<h2>II.

Hvad jag uträttade i Penkun.</h2>

Länge dröjde det icke, förr än våra skaror fingo
draga bort från Stettin, för att fortsätta det
påbegynta befrielseverket. Vår store konung qvarlemnade 
i denna vigtiga stad en besättning, tillräckligt
stor att försvara den emot de kejserliga skarorna,
ifall de skulle våga sig ända fram till dess omnejd.
Ja, man talade till och med om, att ett formligt
förbund blifvit afslutadt mellan Gustaf Adolf och 
hertig Bogislav, men det likade sig icke till att vara
stort allvar med hertigens löften.

Torqvato Conti samlade några spridda skaror,
dels af de besättningar, som vi drefvo ut ur de
pommerska städerna, dels en hop löst folk, som
endast åsyftade att röfva och plundra. Med denna
kejserliga här drogo Torqvato Conti och hans
underbefälhafvare omkring och behandlade det stackars
landtfolket i Pommern på det afskyvärdaste sätt, så
att till och med sjuka drogos fram ur husen, för att
först pryglas och sedan likt boskap drifvas från hus
och hem.

Det var den 2 Augusti 1630. Vi hade lägrat
oss på en kal bergshöjd och de flammande
lägereldarne längs höjden syntes säkerligen vida vägar
omkring i den mörka natten.

Jag och mina kamrater voro just sysselsatta
med att vid elden tillreda vår enkla måltid. På
afstånd hördes hundarne skälla i de närbelägna
byarne. Ett fältstycke fördes förbi oss af de muntra
gossarne, som under sång och skämt släpade det
tunga stycket uppför höjden. En af våra kamrater,
en rask yngling från Dalarnes fria bygd, sjöng en
visa om Siljans sköna, skogbevuxna stränder och om
sin älskade mö, hvilken derhemma väntade honom
med klappande hjerta.

I detsamma stod konungen midt ibland oss. Han
brukade, den ädle konungen, stundom ensam vandra
omkring bland sina bussar och tala med dem.

»God afton, gossar», voro konungens ord.

»Lefve konungen!» utropade dalkarlen och vi
instämde alla af hjertans lust. Det fans icke en,
som icke önskade Gustaf Adolf all upptänklig lycka
och framgång.

»Det är rätt, att I hållen eder muntra och
glada. Ett gladt och förnöjsamt sinne tillkommer
en soldat.»

»Med Gud och vår konung frukta vi oss icke»,
utlät sig den frispråkige dalkarlen.

»Rätt så, mina gossar. Jag har också kommit
hit för att sätta en af eder på prof.»

»Alla!» ljöd det från tjugo munnar.

»Jag behöfver endast en. Hvilken af eder vill
våga ett farligt företag, dervid man möjligen kan
sätta lifvet till? Hvilken?»

»Alla!» hördes åter det enhälliga ropet.

»Godt!» sade konungen med välbehag. »Jag är
således nödsakad att välja ibland eder, ty jag
behöfver endast en. Du, Flink, är du färdig att
uppoffra lifvet för din konung?»

»Ja, min herre och konung!»

»Nåväl, en sadlad häst får du taga bland mina
egna. Begif dig sedan af i rigtning mot Penkun.
Jag har skäl att tro, att fältmarskalk-löjtnanten
Savelli står derborta. Du skall noggrant utforska
hans ställning, antalet af hans trupper och annat,
som kan vara af nöden för oss att veta, hvarefter
du, om du lefver, innan nästa morgon ser solen
uppstiga, inberättar till mig, hvad du utforskat. Gud
vare med dig!»

Innan konungen ännu lemnat vår lägereld,
sprängde jag bort i rigtning mot Penkun, som låg
på ungefär två mils afstånd. Den snabba hästens
hofvar framkallade blixtar ur stenarne.

Jag förstod väl, att konungen ville, om möjligt,
fånga denne Savelli, hvars härjningar i det
pommerska landet voro öfver måttan förfärliga. Det
var således ett vigtigt uppdrag, konungen
anförtrott åt mig, och jag undrade under den snabba
färden, om jag väl skulle lyckas utföra det till
konungens nöje. I alla händelser var det min fasta och
orubbliga föresats att heldre uppoffra mitt lif, än
svika min konungs förtroende.

Klockan var, såsom mig syntes, vid pass elfva,
när jag nalkades en plats, hvarest fienderna
tydligen nyss hade härjat eller kanske ännu voro som
bäst dermed sysselsatta. Eld och rök uppstego ur
ruinerna. En och annan boning stod ännu upprätt
midt ibland förödelsen, kringsvept af lågor. Jag
sporrade min häst, ty jag förstod, att jag nu var vid
målet för min färd.

Ju närmare jag kom, desto tydligare blef mig
rätta förhållandet. Jag hörde krigsmusikens af lif
och kraft sprittande toner. Jag tyckte mig äfven
höra nödrop. Således kom jag icke försent. Fienden 
höll just på att i nattens mörker draga vidare
för att på andra ställen förnya samma fasansfulla
uppträden.

Jag uppnådde ridande en koja, hvilken elden
ännu icke hade nått. Stugan var tom. Jag ledde
min häst in och band honom vid sängen, der han
genast började äta af sänghalmen.

Emellertid fortsatte jag vägen till fots och stod
snart inne bland förödelsen. Det var en gräslig syn.
Stympade lik af män, qvinnor och barn lågo i min
väg. Qvidande låg en gammal qvinna tvärsöfver en
hög af kullfallna stenar, sönderslagna husgerådssaker
och annat. Ett stort sår gapade i hennes panna och
jag hörde henne utandas sin sista suck, utan att
kunna hjelpa henne.

Vid ett ställe, der fordom sannolikt varit ett
gathörn, men nu endast syntes en hög af rykande
ruiner, hörde jag strax invid mig högljudda
svordomar på ett språk, hvilket uppenbarade för mig,
att det var kroater, som huserade här med eld och
svärd.

Då jag på samma gång hörde en karlröst, som
tiggande bad om lifvet, försummade jag icke att draga
min goda sabel och ila till stället.

»Gif honom nådestöten», utbrast en af sällarne 
med ett rått skratt, »och låt oss sedan raskt skynda
efter de våra, som redan aftågat. Svenskarne, de 
blodhundarne, kunna snart vara öfver oss.»

»Här äro de redan!» utropade jag, och om
kroaterna än icke förstodo orden, som jag talade, så
förstodo de säkert åtminstone min mening, ty det var
icke lätt att misstaga sig om meningen af den dragna
värjan och de dödliga hugg, som jag utdelade bland
de öfverraskade banditerna.

Redan vid första oförmodade angreppet beto tre 
af skurkarne i gräset. De öfriga släppte ögonblickligen 
den stackars karlen, hvilken skyndsamt begagnade 
sig af tillfället, kastade sig öfver en till hälften
nedramlad mur och skyndade derifrån, lemnande mig
i sticket att slåss med ett halft tjog vilda sällar. Det
biträde, jag kunde haft af den obeväpnade karlen,
hade också varit ringa, hvarför jag önskade honom
lycka på hans flykt.

Med ett skri af obeskrifligt raseri störtade
kroaterna öfver mig och jag skulle utan tvifvel genast
hafva fallit ett offer för deras mordlystna vapen,
om jag icke hade funnit min räddning genom att
klättra upp på ett stort, till en del sönderslaget
skåp, som låg kullvältadt just nära invid
stridsplatsen. Derigenom befann jag mig ungefär en aln
högre upp än de, som anföllo mig, hvilket alltid var
en fördel.

Skenet från eldsvådan belyste stridsplatsen och
tillät mig att räkna mina fiender. De voro till
antalet »jemnt elfva». Alla voro de rysliga, oordentliga, 
vilda slynglar af det slag, som vi här hemma
i Sverige kalla »pack».

Huggen föllo täta som hagel. Jag hade svårt
att värja mig mot deras sablar, ty när jag parerat
ett hugg, voro redan tio svärd svängda emot mig.
Med klufven panna föll en af kroaterna till marken.
En annan föll omkull, träffad i ansigtet af ett stort
föremål, liksom en sten, hvilken med ett hvinande
ljud kastades inifrån ruinerna. En hastig blick åt
sidan öfvertygade mig, att mannen, som jag nyss
räddat undan kroaterna, hade slungat denna projektil.
Ännu en föll för en sten från samma hand, medan
två andra, hvilka mitt goda svärd drabbat, under
svordomar och hädelser störtade till marken.

Redan blödde jag ur flera sår, redan tycktes
kraften hos min stenslungande vän vara bruten, ty
de följande stenarne träffade icke så säkert som de
första. Då erhöll jag plötsligt en för mig oväntad
hjelp. Jag tror, att det var försynen, som här kom
till mitt bistånd.

En lång stund hade jag väntat, att det hus,
som låg på några alnars afstånd från platsen för
vår blodiga kamp, skulle störta samman. Just som
mina fiender, rasande af vrede öfver kamraternas
fall, med förnyad kraft trängde inpå mig och jag
tyckte, att det började se rätt farligt ut, just då
började det brinnande huset, till hälften förtärdt
af lågorna, störta ned med ett förfärligt brakande.
Tidigare än mina fiender blef jag varse, att huset
lutade till fall, och derför kunde jag hinna genom
några djerfva språng öfver högar af grus, sten och
timmer draga mig undan ur det område, inom hvilket 
spillrorna af det ramlande huset skulle falla.
Men mina fiender fingo icke tid till en sådan reträtt.
De blefvo alla begrafna under det instörtande husets
glödande spillror.

Under sådana förhållanden kunde jag naturligtvis 
icke längre anse dem såsom fiender, utan ville
störta fram för att om möjligt rädda dem.

I detsamma jag ärnade utföra detta beslut, grep
mig någon helt oväntadt i armen och höll mig
tillbaka.

Jag trodde helt naturligt, att en ny fiende
anföll mig från denna sida, hvarför jag vände mig om
nog häftigt och utbrast:

»Släpp mig, annars är du dödens!»

I detsamma slog en klar låga upp ur ruinerna
af det ramlade huset, så att jag kunde se, hvem jag
hade för mig.

Det var ingen annan än karlen, som jag hade
räddat undan kroaterna och som sedermera hade så
kraftigt bistått mig i striden, ehuru visserligen blott
på afstånd.

»Låt dem ligga!» sade han. »Hettan har redan
qväft dem. De kunna icke räddas och för öfrigt
hafva de fått lönen för sina gerningar.»

»Du har rätt!» svarade jag.

»Följ mig i stället!»

Den ton, med hvilken han uttalade dessa ord,
lät så befallande, att jag studsade.

»Hvem är du?» sporde jag.

»Fråga icke om mitt namn. Jag är namnlös,
såsom jag är fridlös. Mitt namn och min glädje äro
båda utplånade från jorden. Följ mig! Du skall få
ett godt arbete!»

Då jag ännu tvekade, utbrast han:

»Är du rädd, så låna mig ditt svärd. Innan
timglaset behöfver vändas, är jag tillbaka.»

Naturligtvis lemnade jag icke ifrån mig mitt
trogna svärd, utan beslöt att följa den okände.

»Jag följer dig!»

»Godt, kom då!»

Mannen ilade förut. Man kunde nogsamt förstå,
att han icke var här första gången, ty så väl kunde
ingen främling förstå att begagna sig af alla de
fördelar, som terrängen erbjöd en vandrare.

Jag trodde till en början, att han skulle leda
mig till något af de få ännu qvarstående husen, men
denna förmodan slog fel, ty vi stodo snart på öppna
fältet.

Här stannade den okände och frågade, i det han
med högra handen strök sitt långa hvita skägg:

»Jag förmodar, att du hitkommit ridande. Hvar
är din häst?»

Jag sade honom det.

»Då begifva vi oss dit och hemta den.»

Vi funno hästen på det ställe, der jag lemnat
den. Mannen med det hvita skägget satte sig upp
bakom mig på hästryggen och anvisade kosan.

Jag märkte, att mannen ville upphinna den
framåttågande kroathopen, ty öfver fältet flögo vi
fram med en sådan fart, att då jag till en början
knappt kunde urskilja ljudet af den borttågande
krigsmusiken, så voro vi kroaterna om några minuter så
nära, att vi kunde urskilja ljudet af de bortdragandes
råa skrattsalvor.

Mycken nytta hade jag för öfrigt af denna färd
genom den mörka natten, ty min följeslagare gaf
mig alla de upplysningar om fiendernas antal, ställning, 
anförare m. m., som jag kunde behöfva. Jag
hade således uträttat konungens uppdrag och kände
mig lugn i öfvertygelsen att vid min återkomst kunna
till konungens nöje redogöra för fullgörandet af mitt
ärende.

Kroaterna, som ödelagt Penkun, voro en afdelning 
af fältmarskalk-löjtnanten Savellis korps.

»Hvarthän fara vi?» sporde jag nu min
reskamrat.

»Dit, der du får se en tafla af obeskriflig jemmer
och der ditt goda svärd skall finna arbete. Fråga
mig icke mera!»

Några minuter ännu räckte vår snabba färd. Då
stannade hästen plötsligt vid en djup graf och
vägrade att gå längre. I detsamma hoppade mannen
med det hvita skägget ned på marken, sägande:

»Nu äro vi framme!»

»Så! Och hvad skola vi göra här?»

»Först binda hästen!»

Detta var snart uträttadt.

»Nå, hvad mera?» sporde jag, ty jag tyckte, att
saken började förefalla mig misstänkt och den tanken
föll mig in. att jag tilläfventyrs blifvit lockad i ett
bakhåll. På min fråga svarade mannen:

»Vi skola afbida tiden.»

Hvad jag icke strax märkte, det var att på
andra sidan om den djupa grafven lopp vägen. En
annan omständighet upptäckte jag äfven, nämligen
att kroatskaran närmade sig allt mer och mer. Vi
hade således på en genväg genskjutit den.

Lågorna från det brinnande Penkun upplyste
trakten tillräckligt för att låta oss kunna se de
föremål, som icke voro alltför långt borta. Vi
nedstego i gropen och krälade uppför dess andra sida,
så högt att våra ögon kunde öfverskåda vägen,
utan att vi sjelfve lupo någon fara att blifva
upptäckte.

Kroaterna tågade förbi. Det var en skara af
vid pass etthundra vilda sällar, hvilka voro på väg att
uppsöka sin befälhafvare, som med hufvudstyrkan
dragit bort i rigtning mot Pasewalk.

Emellan sig förde de fångar, som på det
ohyggligaste sätt plågades. Somliga piskades under de
ohyggliga varelsernas hånskratt, andra dignade ned
af trötthet eller kanhända blodförlust och måste
under sabelhugg och svordomar åter resa sig upp och
fortsätta marschen, för att efter några steg förnya
samma uppträde.

Jag kände, huru vreden steg mig åt hufvudet,
och var just i begrepp att störta upp och med mitt
från den föregående striden ännu blodiga svärd söka
befria åtminstone en af de arme. Men min kamrat
afhöll mig från denna dårskap, hviskande:

»Icke ännu!»

»Men när?»

»Snart!»

Medan detta hviskande samtal fördes, hade kroathopen 
aflägsnat sig och snart dog såväl hånskrattet
som jemmern bort i fjerran.

»Väntar du flere?» sporde jag.

»Ja!»

»Af samma sort?»

»Du får väl se», anmärkte min kamrat med ett
bittert skratt.

»Kan och vill du inte säga mig, hvem du
väntar, och hvarför vi bida här, så drager jag genast
mina färde.»

»Hvad det unga blod är hett», genmälde den
gamle. »Lef så länge som jag, så lär du nogsamt
att vara tålmodig. Så hör då! Desse hundar hafva
dragit min systers son ur den bädd, der han af en
farlig sjukdom qvarhållits länge, det är nu i sjette
månaden. Sjuk, naken, förtviflad, har han blifvit
bortsläpad af kroaterna för att i ett kejserligt
fängelse tillbringa sina återstående dagar, eller
kanhända uppgifva andan under vägen och uppätas af
hundar och vilda djur. Men tyst, här hafva vi
dem... Ja, rigtigt! Hör, huru de skråla! Yngling,
hjelper du mig nu, nog torde jag en annan gång 
kunna bistå dig.»

Fyra skrålande kroater kommo nu dragande
vägen framåt. Emellan sig förde de en stackars
yngling, som knappast förmådde släpa sig fram.

»Framåt, din hund», skriade en af kroaterna,
i det han gaf ynglingen ett slag med sin knutna
hand, så att han föll i marken. Men det blef också
det sista slag, som den barbaren utdelade i denna
verlden, ty mitt goda svärd afklippte plötsligt hans
lifstråd och förpassade hans syndiga själ till en
annan verld.

Der stod jag nu ensam mot tre fiender, ty 
gubben sysselsatte sig med den fallne ynglingen och
skulle för öfrigt hafva gjort mig föga gagn i en strid
på öppna fältet, såsom här.

Med ett väldigt sabelhugg störtade jag en
annan af fienderna till marken. Just i det ögonblick,
då denne föll, lyftade en af de båda återstående
sitt svärd, måttade mot mitt bröst, men jag varsnade 
hans afsigt i god tid. Våra klingor korsade
hvarandra, så att det blixtrade vida omkring. Mitt
svärd, som var af svenskt stål, höll och förblef helt,
men kroatens sprang med ett klingande ljud sönder.
Nu var han afväpnad, men karlen var både modig
och vig. Inom ett ögonblick var han mig inpå
lifvet, men jag var lika snabb i mina rörelser som
han. Det var hårdt emot hårdt. Vi brottades
länge.

Under tiden visste den återstående kroaten icke,
hvad han skulle företaga sig. Begagna sin sabel
kunde han icke, ty under det jag brottades med
hans kamrat, råkade han i fara att genom snabbheten 
i våra rörelser lika ofta träffa vännen som
fienden. Gubben, min följeslagare, hade han icke
märkt.

En stund stod kroaten villrådig, men när han
plötsligt såg mannen med det hvita skägget resa
sig upp från den undersökning, han företagit med
sin systerson, menade han säkerligen, att han här
hade för sig en ny beväpnad fiende, hvarför han
flydde från stridsplatsen, så fort benen förmådde 
fortskaffa honom.

Återstod således af alla de fyra kroaterna endast
den, med hvilken jag brottades. Det var en svår
dust, ty den gossen var både stark i armarne och
snabb i sina rörelser.

Slutligen blef jag dock hans öfverman och hade
den glädjen att se honom ligga, säkert bunden, vid
mina fötter.

Jag beslöt att taga fången med mig till svenska 
lägret. Tvärsöfver hästhalsen band jag honom
säkert fast, och om den sammanböjda ställning, i
hvilken han måste tillryggalägga den långa vägen,
icke just var för honom så särdeles beqväm, så
medförde den dock den fördelen för mig, att jag
icke behöfde frukta, att fången skulle undkomma.

Gubben lade sin systerson på sina axlar och
tog afsked af mig med följande ord:

»Yngling! Du har i afton bevisat mig en dubbel 
välgerning. Du har först räddat mitt eget lif
och sedan min systersons. Var öfvertygad, att du
icke skall blifva olönt. Hus och hem har jag i
dag sett uppgå i lågor. Fridlös skall jag irra
omkring till min graf. Mitt lif skall hädanefter vara
invigdt åt den heliga sak, för hvilken du under en
ädel konungs fana strider. Jag åter skall verka i
det fördolda. Farväl! Gud signe dig, yngling! När
du behöfver min hjelp, skall jag vara vid din sida».

Vi skildes åt.

Hvar och under hvilka förhållanden jag återsåg
mannen från Penkun, skall jag framdeles omförmäla.

Innan morgondagens sol belyste höjden, der det
svenska lägret befann sig, stannade min häst, svettig
och flämtande, utanför konungens tält.

Jag erhöll genast företräde, ty konungen hade
redan uppstigit från sin bädd.

»Nå, Flink, välkommen åter! Du håller ord,
som jag ser».

Så tilltalade mig den gode konungen.

»Herre konung! Hör, huru jag uträttat mitt
uppdrag.»

Derefter redogjorde jag för allt och slutade med
att omnämna fången, om hvars införande konungen
genast gaf befallning.

Konungen förhörde honom sjelf, medan jag
begaf mig till mina kamraters tält, der jag lät mig
den redan tillredda frukosten väl smaka.

*
</chapter>
<chapter name="III. Räddning i dödsfara">
<h2><small>III.

</small>Räddning i dödsfara.</h2>

Vi gjorde med hvarje dag framsteg i Pommern.
De kejserliga besättningarna måste öfverallt vika för
de svenska vapnens magt. Landets invånare kunde
icke nog prisa de svenske krigarnes tukt och 
ordning. Disciplinen var så sträng i vårt läger, att
ingen tilläts ostraffadt förolämpa de fredliga
menniskorna eller beröfva bonden så mycket som en sked
spanmål eller en höna. Alla sådana förbrytelser straffades 
af Gustaf Adolf med största stränghet och hvar
och en, som tjenade under den svenske konungens
ärorika fanor, måste med penningar betala hvad han
begärde af Pomrarne. Följden häraf blef naturligtvis 
den, att landets inbyggare gerna tjenade oss
efter förmånga och räknade oss för vänner, men
deremot afskydde de kejserliga trupperna, hvilkas
beteende hade mera likhet med röfvares och mordbrännares 
än med det lugna, sansade uppförande, som
tillkommer soldater.

Under sådana förhållanden blef jag af konungen 
sänd med bref och budskap till borgmästaren
och rådet i Pasewalk, en vid floderna Uker och
Randow belägen stad. Att jag blef mottagen med
glädje, är lätt att förstå, då man vet, att hela
Pommern ansåg Gustaf Adolf såsom en vän och
befriare.

På rådsalen hade jag just inför en samling af
vördnadsvärda gubbar redogjort för mitt uppdrag, 
som innehöll löfte om beskydd för staden på vissa
vilkor. Der sågs borgmästaren, hela rådet och de
förnämste af borgarne. Alla betraktade mig med
blida blickar.

Borgmästaren, en ärevördig, gråhårig gubbe,
reste sig upp från sin plats och höll till de församlade 
ett tal, i hvilket han uppmanade till hörsamhet
mot den svenske konungen.

»I ärlige rådmän», sade han, »och borgare i
Pasewalk! Det är eder icke oveterligt, huru de
kejserliga skarorna fara fram i vårt fattiga land, huru
de röfva, bränna, skända och utöfva alla andra
rysligheter, som tänkas kunna. Nyss hafva budbärare
från Penkun bragt oss tidningar om de gräsligheter,
som öfvergått denna stad. Mitt råd är derför att
vi utan lång tvekan gå in på den svenske konungens 
vilkor. Han lärer, såsom det förljudes, vara
en rättvis och mild herre, hvilken af Gud blifvit oss
sänd till en räddare.»

Knappt hade den vördnadsvärde gubben yttrat
dessa ord, förr än dörrarne till salen öppnades och
en borgare instörtade med stor brådska och håret i
oordning.

»Kroaterna äro här!»

Vid detta den inträdandes rop afmålade sig en
plötslig förskräckelse på de fleste borgarnes anleten.

Endast borgmästaren bibehöll sitt lugn. Blott
ett par ord gingo öfver hans läppar, men i de orden
afspeglade sig hans själs stora sorg öfver det öde,
som väntade hans fädernestad. Hans ord voro:

»Således för sent!»

Derefter satte han sig ned och hvar och en
afbidade med spänd väntan hvad som ske skulle.

Icke länge varade vår ovisshet.

Plötsligt afbröts den tystnad, som herskade i
salen, genom vapenslammer och klingande af sporrar 
i den stenlagda förstugan och in trädde en liten
skara af kejserliga soldater, nedsvärtade af blod och
rök, vilda både till utseende och åthäfvor.

Ingen enda af dem vårdade sig om att aftaga
hatten, utan med betäckta hufvuden klefvo de fram
midt i salen, hvarefter en af dem hof upp sin mun
till att tala, medan de öfriga fräckt blickade sig
omkring bland de församlade med blickar, som
tydligt röjde, att de röfvaraktige karlarne hade stor lust
att plundra oss ofördröjligen.

»Jag förmodar», sade den, som tycktes vara
anförare för skaran, »att jag här ser inför mig det
hedervärda rådet i Pasewalk, och du, gubbe, är säkerligen 
borgmästaren i denna håla.»

»Rätt så», svarade den gråhårige ordföranden i
rådet. »Jag är verkligen borgmästare här i staden.
Hvad vill du mig?»

»Dig vill jag ingenting, du är ju blott en
utlefvad, kraftlös gubbe och skulle icke duga till
pukslagare en gång. Var lugn, gubbe, jag ämnar
visserligen icke att värfva dig till mitt tappra kompani.
Der skulle du göra en ömklig figur. — Du vill veta,
hvad jag befaller? Så hör då! Jag befaller, att
staden Pasewalk inom en timme till mig utbetalar en
brandskatt af 18,000 daler. Om icke detta sker,
låter jag plundra staden.»

Borgarne bleknade. De visste väl, att det skulle
vara omöjligt att anskaffa denna summa.

Borgmästaren reste sig helt lugnt och oförsagd
från sitt högkarmade säte och svarade med fasthet:

»Innan jag afgifver något svar på denna 
oförsynta begäran, vill jag veta, med hvem jag talar.
Hvem är du, som vågar föra ett så högt språk?»

»Föga båtar det dig, gubbe, att veta mitt namn.
Det är dig nog att erfara, att jag är öfverste i
kejserlig tjenst, och att det är på kejsarens, din herres,
vägnar, som jag nu kräfver 18,000 daler af
Pasewalks stad. Hit med dem, gubbe! Jag har ondt
om tid.»

»Ingalunda tror jag, att kejsaren befalt sina
fältöfverstar att likt vilddjur husera i Pommern, och
om han än skulle vara nog vansinnig och oklok
att slik befallning utdela, så är dock dess åtlydnad
i närvarande stund omöjlig. Genom de långvariga
kejserliga inqvarteringarna och till följd af hungersnödens 
elände är Pasewalks stad i närvarande stund
så utblottad på folk, att knappt tredjedelen af våra
hus äro bebodda. Ännu fåtaligare äro de hus, der
man ännu eger qvar en skilling eller en brödbit
att stilla barnens hunger med. Och nu vill du,
att en utarmad och utblottad stad skall erlägga till
dig en summa, hvilken till och med för de stora
städerna skulle	vara en gruflig tunga. Ve eder, I
förtryckare! När skall himlen befria oss från eder?
I ären värre än pest och annan landsplåga.»

Gubben tystnade och såg frågande på sina
medbröder i rådet.

»Har jag talat rätt?» sporde han dem.

»Ja!» ljöd det från de flestes läppar. Några
fruktade sig och tego.

»I vägren således?» röt öfversten för de kejserliga 
kroaterna.

»Ja, vi vägra», svarade gubben, »emedan man
i hela vår stad icke skall kunna hopskrapa femtio
daler, än mindre adertontusen».

»Så fån I skylla eder sjelfve för hvad som
kommer att hända.»

Öfversten gick raskt bort till fönstret, der han
med svärdfästet sönderslog en ruta. Genom detta
hål gaf han sannolikt tecken åt de nedanför 
bidande kroaterna, ty inom en minut strömmade de
in i rådhussalen, hvarest de hemskaste scener nu
utspelades.

Borgmästaren greps af kroaterna. Deras smutsiga 
händer bundo honom samman i krokig ställning 
och förde honom bort. Samma öde drabbade
rådmännen och borgarne.

Förgäfves svängde jag mitt svärd. Då jag var
den ende, som egentligen tänkte på försvar, måste
jag naturligtvis snart blifva öfvermannad af så många.
Tre eller fyra, som med blodiga pannor lågo på
rådhusgolfvet, vittnade emellertid om min goda vilja.

Jag stred med förtviflans mod. Då hörde jag
den kejserliga öfverstens råa röst alldeles invid mig:

»Ha, det är en svensk! Gif dig på nåd och
onåd!»

Jag svarade icke, ej heller gaf jag något tecken 
till att jag ärnade lyda tillsägelsen. Mitt goda
svärd dansade lika oafbrutet.

»Gören honom ingen skada!» befalde öfversten.
»Han måste gifva oss underrättelser om våra fiender.
Sedan skolen I gerna få hänga honom.»

Några kroater anföllo mig bakifrån. I samma
ögonblick erhöll jag ett svårt slag i hufvudet, så att
jag sanslös föll till golfvet.

Jag hade förlorat medvetandet.

När jag åter vaknade, befann jag mig i ett
mörkt rum, som att döma af luftens osundhet och
fuktighet tycktes vara en källare. Jag låg på golfvet, 
och då jag räckte ut handen, mötte den endast
vatten och smuts. Det kalla vattnet trängde genom
kläderna och förorsakade en oangenäm kyla. Jag
reste mig derför upp och skakade smutsen af mig.

Genom ett fönster af ringa omfång, beläget uppe
vid taket, inströmmade ett sparsamt ljus. Småningom
vande jag mig vid halfdunklet, så att jag förmådde
urskilja föremålen. Dessa voro hvarken många eller
svåra att räkna. Golf och tak samt fyra väggar, det
var alltsammans. Icke en möbel, ej ens en stol eller
ett bord, var tillfinnandes.

Ingalunda vet jag, huru lång tid jag legat
afsvimmad på det gyttjiga golfvet i denna håla, innan
jag vaknade till sans. Fåfängt bemödade jag mig
att igenkänna, hvar jag befann mig. Förgäfves
lyssnade jag efter något ljud, som kunde vägleda mitt
omdöme. Allt var tyst och stilla. Icke ens en
vindsuck trängde till mitt öra. Lika fåfänga blefvo
mina bemödanden att uppnå den lilla fönstergluggen.
Den var belägen alltför högt upp och väggen var
alltför slipprig af fuktighet. Jag befann mig
inmurad i en graf, ur hvilken jag icke hade någon
utväg att fly. Min själ greps derför af samma
hemska, plågsamma känslor, som en lefvande begrafven 
menniska måste erfara, när hon ur sin skendöd
vaknar upp i den trånga, luftlösa och qväfvande
kistan. Ångestsvetten bröt ut öfver hela min kropp.
Jag kände en qväfvande tryckning öfver bröstet.
Allt hopp syntes mig vara förloradt.

Alltför väl insåg jag, att kroaterna efter
fulländad plundring hade dragit bort och lemnat mig
åt mitt grymma öde. Jag mindes visserligen, att
den fiendtlige öfversten hade befalt dem skona mitt
lif tills vidare, då han erfor, att jag var svensk och
att jag följaktligen kunde vara dem nyttig genom
underrättelser om svenskarne. Denna erinring
tycktes egnad att ingifva mig något hopp. Men huru
lätt kunde icke den vilda hopen blifva bortskrämd?
Eller kunde jag icke helt enkelt hafva blifvit glömd
under de vilda scener, som sannolikt blifvit
uppförda i Pasewalk?

Många gånger hade jag redan då sett döden
djerft i ögonen. Men det hade alltid varit i öppen
strid för konung och fosterland och derför hade
döden icke ingifvit mig någon fasa. Nu deremot
kände jag förtviflans demoner med sina jernklor gripa
allt mera fasta tag i mitt hjerta, ty den död, som
jag här hade för ögonen, det var icke en död i
ärofull strid, utan det var den rysligaste af alla dödens
former — att dö af hunger och af törst.

Jag ropade af alla krafter, men ingen hörde,
ingen svarade mig. Om jag hade befunnit mig
ensam i en ödemark, skulle jag icke kunnat vara
omgifven af en djupare tystnad.

Uttröttad af mina fåfänga ansträngningar och
af de själsqval, jag led, föll jag i en vanmagt,
under hvilken febersjuka fantasier jagade hvarandra i
min inbillning. Detta drömmande tillstånd var ännu
plågsammare.

Jag tyckte mig ligga i en likkista. Min far
och min mor stodo vid båren och fälde bittra tårar.
Min yngre syster, med hvilken jag alltid varit
förenad i den innerligaste kärlek, låg på knä vid
kistan, kysste mina händer under högljudd jemmer
och klagan. Slutligen fyldes rummet med folk, som
voro högtidsklädda. Jag igenkände dem alla, men
kunde icke gifva dem något tecken, att jag lefde.
Nu lades locket på kistan. Jag visste, att mitt
lif berodde på att nu kunna ropa. Jag ansträngde
mig. Omöjligt! Jag kände, huru kistan upplyftades 
och blef bortburen och ... o, fasa!

Under en smärtsam och brännande känsla af
förtviflan upplöste sig denna hemska bild och
försvann ur min själ, för att lemna rum för andra.
Sedan allt en stund varit insvept liksom i dimma,
flammade en klar och glänsande eldslåga upp ur
dimman, hvilken allt mer hade antagit form af en
tung och svart, i väldiga vågor kringvältrande rök.
Den första lågan efterföljdes af andra och jag
bemägtigades af en känsla, som om jag vetat, att nu
måste jag blifva innebränd af denna förhärjande,
alltmera kring sig gripande eld. Huru plågsam
denna föreställning var, kan man lätt föreställa sig.
Döm då om min fasa, när jag hörde eller tyckte
mig höra ett doft brakande och kände en tung kropp
falla ned på mig och jag erfor en stickande smärta
i bröstet.

I detta ögonblick af ytterlig förskräckelse
vaknade jag upp, och min fasa låter icke beskrifva sig,
ty jag varsnade strax, att den senare hälften af
min feberfantasi var icke dröm, utan — verklighet.

Den kropp, som fallit ned på mitt bröst, var
ett stycke af det brinnande taket, och smärtan, som
jag kände, härrörde sig af elden, hvilken hade
fattat i mina kläder. Hela byggningen öfver mitt
hufvud tycktes stå i lågor, och den tid, som syntes
mig återstå till dess sammanstörtande, trodde jag
icke böra räknas i minuter, utan till och med blott
i sekunder. Jag var omhvärfd af lågor.

Orsaken till eldens uppkomst var mig klar
redan i första ögonblicket. Kroaterna hade efter
vanligheten tändt eld på husen, sedan de först plundrat
dem på deras mer eller mindre dyrbara innehåll.

Hvad var att göra? Ack, jag kunde tyvärr icke
göra något annat, än söka tillkämpa mig så mycket
mod som möjligt, för att med undergifvenhet möta
det öde, som nu syntes mig oundvikligt. Mina
brinnande kläder släckte jag i det smutsiga vattnet
på golfvet i mitt fängelse.

Ännu ett stycke af det brinnande taket föll
ned och mitt trånga fängelse uppfyldes med
qväfvande rök. Då, just i det ögonblick, jag anbefalde
min själ i Guds hand och med visshet väntade
döden, hörde jag en mensklig röst alldeles invid
fönstergluggen ropa:

»Lefver du?»

Det var med en outsäglig glädje, som jag svarade 
till denna fråga ett ljudligt:

»Ja! ännu lefver jag.»

En tågända kastades ned genom gluggen och
jag hörde i detsamma rösten tillägga:

»Skynda dig och	klättra hit upp!»

Man förstår nog, att jag icke lät säga mig detta
två gånger. Snart befann jag mig med repets 
tillhjelp uppe i fönstergluggen.

»Hjelp mig nu att sönderbryta gallret!» befalde
rösten utanför.

I den första glädjen öfver utsigten till
räddning hade jag icke besinnat, att fönstret var
försedt med starka jerngaller och att det ännu var
tvifvelaktigt, huruvida vi skulle kunna medhinna
att sönderbryta detta sista hinder, innan huset
störtade samman och begrof mig under sina spillror.
Emellertid arbetade jag med tiodubblad styrka och
äfven min okände räddare ansträngde sig af alla
krafter.

Under det vi sålunda voro sysselsatte, jag med
blotta händerna och min räddare med en grof 
jernstång, kom jag att tänka på, att jag någonstädes
hade tillförene hört denna samma röst. Ju mera
jag tänkte derpå, desto fastare kände jag mig
öfvertygad, att denne person, som så oväntadt kom
mig till hjelp, var ingen annan än min gamle
bekante från Penkun, samme man, som jag räddat
ur kroaternas händer och hvars brorson jag varit
honom behjelplig att befria ur samma röfvareklor.

Slutligen lyckades efter ett par minuter våra
bemödanden att med förenade krafter bryta löst ett
par af gallren, hvarigenom åstadkoms en öppning,
tillräckligt stor för att låta mig krypa ut.

Väl utkommen, såg jag framför mig en gestalt,
insvept i en munkkåpa. Jag ämnade just tilltala
honom, men erhöll icke tid dertill, ty karlen grep mig
hårdt i armen och förde mig skyndsamt från stället.
Knappt hade vi aflägsnat oss tjugo steg, förr än hela
byggnaden med ett väldigt brak föll samman och
en flammande låga, åtföljd af hvirflande rökmoln,
slog upp ur ruinerna. En minut till derinne i hvalfvet 
och jag hade varit förlorad.

»Ännu hafva icke kroaterna lemnat Pasewalk»,
yttrade min mystiske följeslagare. »Ännu rasa de
här och der, ehuru raseriet har flyttat sig till
andra delar af staden. Derför fly, så fort du hinner!
Få de dig en gång till i sina händer, så lärer du
icke så lätt kunna undslippa.»

»Hvem är du, främling?» sporde jag. »Mig
synes, att jag tillförene hört din röst. Var det icke i
Penkun?»

»Rätt så!»

»Och din brorson?»

»Är förd i säkerhet.»

»Och du sjelf?»

»En irrande pilgrim är jag. Jorden är stor.
Vägarne äro många. Säll den, som finner den
bästa vägen! Man strider här i landet för ljus och
frihet, man kämpar för att krossa mörkrets bojor.
Mitt lif är egnadt åt den heliga saken.»

I det samma hördes i en sidogata ett alltmer
tilltagande buller. Vi drogo oss på min följeslagares
anvisning bakom murarne af ett redan nedbrändt
hus, i hvars ruiner elden syntes hafva slocknat.
Här dolde vi oss och härifrån varseblefvo vi ett af
de mest skakande uppträden, hvartill mina ögon
någonsin varit vittnen.

Förbi oss drog under hån och skratt en rusig
skara af femtio eller sextio banditaktiga kroater.
Svordomar, hädelser, rått skämt och annan
ohöfviskhet var det minst afskräckande i detta
uppträde. En hel skara af fångar drefs framför
banditerna. Först såg man en skara hospitalshjon, arma,
usla, vansinniga menniskor, hvilka icke ens hade
förstånd nog att inse den fara, i hvilken de
sväfvade. En af de sinnessvaga framgick med stolta
steg, bärande i handen en knölpåk, hvilken sannolikt 
i hans ögon var en konungaspira. Inga ord
förmå skildra åsynen af vanvettiges elände. Och
likväl såg man de råa soldaternas käppar och sablar
oupphörligt dansa på de svagsintes ryggar.

Vidare igenkände jag på en vagn Pasewalks
borgmästare, mannen med det ärevördiga utseendet
och de hvita lockarne. Naken och hophunden i
krokig ställning, skulle han föras bort. Äfven några
af rådmännen varsnade jag i samma belägenhet.

En ung och täck flicka kom skyggt smygande
längs efter gatan. Kanske sökte hon sin far och
mor. Kanske hade hon gått att forska efter sin
hjertans kär bland allt detta elände. Hon mötte
den råa hopen. Först hörde jag några ohyggliga
skämtord hagla öfver den arma jungfrun och jag
såg, huru rodnaden dervid uppsteg på hennes skära
kind. Sedan kastade sig en ryttare af hästen,
jagade ett ögonblick den unga flickan, grep henne,
band henne fast vid sadelknappen och förde henne
bort.

Jag måste åse allt detta och mycket annat
obeskrifligt elände, utan möjlighet att kunna hjelpa.
Hvad kunde också jag ensam uträtta mot så många
fiender?

Åter var gatan tom och vi kunde tänka på att
färdas vidare. Min kamrat i munkdrägten var den
förste som yttrade något:

»På sådant sätt förfäktar kejsaren sin sak, 
hvilken han också säger vara Guds sak. Ve öfver allt
hyckleri! Guds vrede måste drabba dem, som ondt
göra.»

Jag var alltför upprörd att kunna svara.

Då sågo vi på afstånd en ensam ryttare, i
hvilken jag genast igenkände öfversten för kroaterna.
Han var, som sagdt är, ensam. Icke en enda af
hans folk syntes på hela gatan. Troligen ville han,
innan han drog vidare, öfvertyga sig om, att
ingenting mera fans att stjäla, ty han blickade
uppmärksamt omkring sig och lät hästen i sakta mak
färdas framåt. Nu varseblef han troligen ett ungt,
blekt, men utomordentligt skönt qvinnoansigte, som
förstulet blickade ut genom ett fönster i ett ännu
stående hus. Snabb som tanken, hoppade öfversten
af hästen, band den vid foten till samma hus och
försvann i portgången.

Jag beslöt våga ett försök och bemägtiga mig
öfverstens person och gångare.

Sakta gick jag bort till hästen och lossade hans
band samt svingade mig i sadeln. Så höll jag
väntande en stund vid sidan af porten; min afsigt var,
att öfversten icke skulle varseblifva mig, förr än
han redan var utanför porten, och denna min plan
lyckades öfver förväntan.

Emellertid hade öfversten bemägtigat sig den
unga flickan och kom nu, bärande henne i sina
armar. Så snart han varseblef mig, skiftade han färg
och släppte ögonblickligen den unga flickan, hvilken
begagnade sig af tillfället och flydde.

Innan öfversten hann företaga någonting till
sitt försvar, hade jag afväpnat honom. Ett starkt
rep fästades om hans båda händer, hvilka sammanbundos. 
Andra ändan af repet bands vid hans egen
sadelknapp och efter en kort afskedshelsning till
min räddare lät jag hästen taga vägen åt den
rigtning, der jag med säkerhet väntade att möta min
konung och hans trupper. Kroatöfversten måste
springande följa med och mer än en svettdroppe
perlade ned för hans solbrända kind, innan vi nådde
svenska lägret.

Då jag sprängde åstad öfver torget i Pasewalk,
såg jag några af odjuren komma tågande från en
sidogata. Med högljudda rop och lifliga åtbörder
gåfvo de tillkänna, att de varseblefvo såväl mig
som den bedröfliga ställning, i hvilken deras
öfverste var försatt. Men som de voro till fots, kunde
de icke upphinna mig. I stället släckte de sin
harm på några stackars barn, som under gråt lupo
omkring, troligen sökande efter sina förlorade
föräldrar. Kroaterna spetsade de små på sina pikar
och kastade dem under vilda skrän i lågorna.
Denna syn var den sista jag skådade af de
upprörande scener, som på denna dag Pasewalks stad
bevittnade. Jag gaf hästen sporrarne och befann
mig snart med min efterlöpande fånge utanför staden.

Angående borgmästarens och rådmännens och
de förnämste borgarenas öden, erfor jag en tid
derefter i Garz, att de blifvit förda till denna stad
och att de i Garz hade under regnigt vinterväder
och på kalla marken måst tillbringa tre dygn
under bar himmel, plågade lika mycket af hunger,
som af soldaternas hån. Om deras vidare öden
erfor jag aldrig någonting.

*
</chapter>

<chapter name="IV. I fiendens läger">
<h2>IV.

I fiendens läger.</h2>

Magdeburg hade fallit och i den fordom
lyckliga och välmående staden uppfördes nu ett af de
hemskaste skådespel, som något lands historia har
att upprulla för våra ögon. Bland flammande lågor
och ramlande ruiner utspelades scener, så hemska,
att, såsom en tysk historieskrifvare säger, 
»historien saknar språk och konsten färger» till att
beskrifva dem. Hvarken barndom eller hjelplös
ålderdom, hvarken kön eller stånd skonades. Hustrur
skändas i sina makars åsyn, unga flickor misshandlas 
och vanäras, medan deras föräldrar och trolofvade, 
bundna med starka fjettrar, bittert känna den
gränslösa sorgen att icke kunna hjelpa dem.
Kroaterna gjorde sig en särdeles stor njutning af att
kasta barn i lågorna och hvarje qvidande, som de
små olyckliga offren frampressade ur sina späda
bröst, besvarades af de vilde männen med
svordomar, skratt och muntert skämt. Tillys råa soldater
ansågo intet ställe heligt. I en kyrka fann man
femtiotre halshuggna qvinnor och i en annan
upptäckte man någon tid derefter ett dussin andra,
upphängda högt under tempelhvalfven med hufvudet
nedåt.

Så förde våra fiender, de kejserlige, krig.
Genom sådana grymheter trodde sig Tilly befrämja
Guds och den katolska kyrkans och kejsarens sak.
Gerna ville man om en man, sådan som Tilly,
hvilken för öfrigt icke saknade en viss storhet,
tänka, att han var okunnig om dessa våldsbragder
och att sådana grymheter åtminstone skedde mot
hans vilja. Men äfven denna utväg återstår oss
icke, ty man har bevarat minnet af ett samtal, som
på denna olycksdag fördes mellan Tilly, den kejserlige 
befälhafvaren, och en af hans officerare.

»Herr general», sade denne, »värdigas...»

»Hvad vill Ni?» röt Tilly, som af officerens
tilltal blef störd i åskådandet af eländet — en syn,
som han njöt från en strax utanför staden belägen
höjd.

»Jag har en bön till min fältherre.»

»Nå, skynda!»

»Om jag någon gång med min tapperhet
bidragit till någon af edra härliga segrar, så vägra
icke bifall till min framställning.»

»Säg ut eder mening!»

»För Guds och den heliga jungfruns skull och för
eder egen krigsära, gif befallning om, att man upphör
med dessa våldsgerningar, dessa mord, denna...»

Tilly ristade sitt hufvud och sade leende, liksom 
om hans ögon haft framför sig en fridfull tafla
af fröjd och lycka:

»Kom tillbaka om en timme, så vill jag se till,
hvad jag kan göra! Soldaten måste hafva någon
ersättning för sina mödor och faror.»

Emellertid förhärjades staden med oförminskadt
raseri. Det upphof sig en stark storm, som ännu
mera gaf fart åt elden, så att hela staden snart låg
i ruiner och Tilly sjelf måste, för att kunna hålla
sitt intåg i staden, under flera dagar låta några tusen
man rensa gatorna från spillror.

Jag tror visserligen, att Gustaf Adolf gerna
skulle hafva velat skynda det olyckliga Magdeburg
till hjelp, men de svårigheter, som kurfursten af
Brandenburg, Georg Vilhelm, genom sin obeslutsamhet 
lade i vägen för Gustaf Adolf, hindrade
denne att i tid hinna fram till Magdeburgs
undsättning.

Men efter Magdeburgs förstöring tycktes all
krigslycka hafva vikit från den dittills segervane
Tilly. Detta visade sig snart vid Leipzig, der Gustaf
Adolf uppsökte honom för att leverera en afgörande
drabbning.

Det var den 16 September, dagen före det stora
slaget. Hela svenska hären, till hvilken äfven en
sachsisk armékorps hade slutit sig, stod lägrad vid
byarne Podelwitz och Seehausen, midt emot de
kejserlige.

Vi sysselsatte oss under förmiddagen med att
blankputsa våra vapen och i öfrigt göra oss redo
till den strid, som förestod, ty hvar man insåg, att
det var vår konungs mening att här inlåta sig i strid
med den hittills oöfvervinnelige Tilly.

Hela morgonen hade jag tänkt på, om det icke
skulle vara en möjlighet att intränga i fiendens läger
och kanske uppsnappa något af hvad der förehades
och af fiendens planer för den stundande striden.
Den tanken rann mig ständigt i hågen, att jag ju
derigenom skulle tjena min käre konung och den
sak, för hvilken han kämpade.

»Sannerligen», tänkte jag, »löpa icke vår konung
och vi alla en ganska stor fara, då vi nu inlåta oss
i denna strid. Ty om jag antager, att vi förlora
slaget (allting är ju möjligt), så skall det utan tvifvel
ske, att båda kurfurstarne, den af Sachsen och den
af Brandenburg, hvilka nu äro våra bundsförvandter,
skola vackla och troligen rent af öfvergå till de
kejserlige. Det finnes ingen beständighet, ingen 
karaktersfasthet hos dessa ömkliga herrar. De vända
städse kappan efter vinden och efter oss eller vår
konung fråga de intet, ehuru vi våga lif och blod
och ära och egodelar för deras egen sak. Om jag
således tänker mig möjligheten att vi i morgon
eller öfvermorgon blifva slagna, så skola vi stå
alldeles ensamma, och att såsom en slagen fiende
befinna sig på fiendtligt område, det är en ställning,
som jag hvarken unnar min konung eller mig sjelf
eller mina tappra kamrater. Jag må derför försöka
att intränga i fiendelägret för att möjligen skaffa
vigtiga underrättelser.»

Dessa tankar hade under flera timmar sysselsatt
mig och jag började äfven eftertänka medlen till min
plans utförande, då jag erhöll ett oväntadt bistånd.
Min öfverste, en tapper och redlig, ehuru stundom
något hård man, lät kalla mig till sitt qvarter, som
han hade uppslagit i en eländig koja.

»Min käre Flink», sade han, »känner du det här
folkets språk, bland hvilket vi nu befinna oss?»

»Ja, herr öfverste. Jag kan till och med tala
något litet bondtyska.»

Jag ansåg, att det skulle hafva varit en
bristande vördnad, om jag hade besvärat min förman
och chef med en beskrifning om, huru jag kunde
vara bevandrad i det utländska och främmande
språket. Men här i dessa anteckningar kan jag, utan
att brista mot subordinationens lagar, omtala, att jag
derhemma i Sverige hade en morbroder, som i flera
år tjenat en i Tyskland bosatt svensk herre, och af
denne morbroder hade jag inhemtat mycket af det
främmande tungomålet.

Öfverstens anlete klarnade, då han hörde, att
jag verkligen trodde mig hafva någon kunskap i
tyskarnes språk.

»Godt», sade han, »då kan du göra oss alla en
stor tjenst.»

»För min konung och min öfverste», svarade
jag öppet och ärligt, »vill jag gerna offra till och
med mitt lif.»

»Med mod och klokhet torde föga fara vara för
lifvet, och jag vet, min käre Flink, att du eger
bådadera.»

Jag bugade mig och kände mig stolt öfver min
förmans beröm, ty jag visste, att jag i någon liten
mån förtjenade det.

»Nu är min mening», fortfor öfversten med ett
förnöjdt leende, »att du förkläder dig till bonde och
under förevändning att hafva något att afyttra
begifver dig in ibland fienderna för att möjligen
utforska något angående deras planer och förhoppningar.
Visserligen är vår store konung icke den, som behöfver 
några smygvägar för att vinna en seger, hvilken
hans fältherreegenskaper ändå skola göra lätt, men
som du nogsamt begriper, står ganska mycket, ja allt
på spel för oss och det kan derför icke skada att
genom en krigslist söka omintetgöra fiendens planer
och vinna seger.»

»Det gläder mig», svarade jag ödmjukt, »att jag
kommit på samma tankar af mig sjelf. Jag har
nämligen hela denna morgon rufvat på samma planer, 
som min öfverste nu nådigt gifvit mig del af,
och om icke herr öfversten hade låtit kalla mig hit,
skulle jag ändå hafva infunnit mig, för att begära
nådigt tillstånd att utföra mina planer.»

»Skönt!» utropade öfversten. »Du är mig just
en flink buss, min käre Flink. Jag behöfver
således icke spilla flera ord på att uppmana dig ingå
på mitt förslag. Du låter mig emellertid veta, huru
det aflöper, och om du icke är återkommen i morgon
tidigt, så lofvar jag att utkräfva en blodig hämd på
fienderna, ty jag antager då såsom säkert, att de
hafva dödat dig. Gå med frid! Farväl, min tappre
gosse!»

Man kan nogsamt förstå, att sådana ord af en
förmans mun skulle lägga sig välgörande och hugnesamt 
kring en krigares hjerta. Jag var derför 
ganska glad till mods, när jag lemnade öfversten, sedan
han tillagt många förmaningar och goda råd.

I närheten af den plats, hvarest jag och mina
krigskamrater hade vår post inom lägret, låg en
större bondgård, tillhörande byn Seehausen. I denna
gård hoppades jag bekomma de till min förklädnad
nödiga kläderna, ty invånarne i dessa trakter voro
vänskapligt sinnade emot oss och stodo oss bi efter
bästa förmåga. Mina förhoppningar slogo icke heller
fel. Jag erhöll till låns en fullständig bondbeklädnad, 
hvilken visserligen satt illa på min kropp, men
ändå blef af mig med stor tacksamhet mottagen.
Den välvilliga bondgumman lånade mig äfven en
gammal lefvande tupp och en stor spräcklig höna,
och med detta fjäderfä och ett par tjog ägg i en
korg, sådan bönderna på den tiden brukade i
Tyskland, begaf jag mig på min vådliga färd, icke
döljande för mig sjelf, att denna färd kunde kosta mitt
lif, ty jag visste, att om jag blefve gripen som spion,
så vore	hängning i närmaste hus eller träd det 
lindrigaste straff, som jag kunde hafva att vänta mig.
Men försagdhet och modlöshet hafva aldrig varit min
sak och	jag kan derför utan skryt säga, att jag var
vid ett	godt mod, när jag med min börda	på omvägar,
som ledde genom skogar och öfver träsk,
nalkades fiendernas lägerplats.

Framkommen i skogsbrynet, stannade jag ett
ögonblick för att osedd öfverskåda det fiendtliga
lägret. Här och der såg jag en officer, som med
martialisk hållning och gravitetiska steg vandrade af
och an, kastande bistra blickar hän öfver den lilla
floden Lober, på hvars andra strand det svenska
lägret utbredde sig för hans ögon. Soldaterna roade
sig i smärre kretsar på mångahanda sätt. En eller
annan tycktes vara försänkt i böner, räknande efter
katolikernas sed sina <i>Pater noster</i> och sina <i>Ave
Maria</i> på de smutsiga radbanden, möjligen för att
undvika det fatala misstaget att bedja för många
böner. Men de aldra flesta hade annat att sysselsätta 
sig med och så varseblef jag stora hopar af
svärjande, drickande eller spelande krigare, men
ingenstädes såg jag spår till den ordning, hvilken rådde i
det läger, som jag nyss hade lemnat på andra sidan
Lober. Från byn Wahren, hvars hus jag på
afstånd kunde varseblifva, nalkades en hop kroater,
hvilka drefvo framför sig röfvad boskap, ty de
kejserlige soldaterna plundrade med lika lust och
behag sina landsmän, som de sköflade ett fiendeland.
Det var dem likgiltigt, hvem som hade varit egare
till oxen, blott de fingo vara med om att äta upp den.

Emellertid ansåg jag mig icke hafva någon tid
att qvarstanna på mitt gömställe, ehuru den tafla
som utbredde sig för mina ögon, var väl värd att
skåda. Dristigt klef jag fram med min korg och
snart var jag omringad af soldaterna. Nu gälde det
att hafva tungan rätt i ordning.

»Halloh, min gosse!» ropade en tjock österrikare.
»Hvad har du der i korgen?»

»Lifsmedel till salu», svarade jag på tysk
bonddialekt och, för att spela min roll ännu bättre, låtsade
jag mig vara mycket rädd för den bålde krigsmannen.
Denne och hans kamrater utbrusto i gapskratt, när
de sågo mina ben darra, liksom om jag hade skolat
gå till stupstocken.

»Lifsmedel», sade en. »Kom, så skall jag befria
dig derifrån!»

Med dessa ord ville han taga korgen ifrån mig,
men jag sprang ett stycke ifrån honom och sade med
låtsad räddhåga:

»Gode herrar krigsmän! Hafven medlidande med
en stackars, fattig bonde och tagen icke ifrån mig det
enda jag har att sälja. Hvar skall jag sedan få bröd
ifrån till min hustru och barnen derhemma? Köpen
min tupp, så att jag kan hafva penningar med mig
hem, annars .....»

»....... annars får du väl stryk af din käring.»

»Ha, ha, ha!» skrattade de vilde sällarne.

Det var nu visserligen icke min mening att
framställa mig såsom en under toffeln stående äkta man,
men jag tänkte, att om det kunde höja mig i soldathopens 
ögon, så borde jag icke hafva något deremot.
Likväl ansåg jag det höra till stycket att låtsa en
större förskräckelse för soldaterna, än för den käring,
som desse trodde mig ega derhemma.

»Lugna dig, min gosse», sade en af dem under
ett rått grinande. »Hvar är du hemma?»

»I byn Lindenthal», svarade jag, ännu till
utseendet rädd.

»Hvad skulle du tycka om att blifva soldat?»
sporde en annan.

»Hu!» sade jag, låtsande en rysning.

»Potztausend!» röt en af dem. »Det vore ett
lyckadt skämt. Gripen honom och gören honom till
soldat. Han skall snart tacka oss, för det vi dragit
honom bort från hans elaka käring.»

Alla tyckte detta vara ett lustigt förslag och de
trängde allt närmare inpå mig. Jag hade god lust
att med tillhjelp af mina kraftiga armar befria mig
från de efterhängsna soldaterna, men lyckligtvis
ihågkom jag ändamålet med mitt uppträdande på denna
plats och lyckades spela min roll oklanderligt ända
till slutet.

Man fråntog mig min korg och iförde mig snabbt
nog en drägt, som liknade deras egen, så att jag
mycket väl kunde gälla för en af de tyska soldaterna. 
Nogsamt insåg jag, hvilket gagn denna drägt
kunde göra mig under min vistelse i fiendens läger,
och jag gjorde således intet öfverflödigt motstånd,
utan lät dem smycka mig efter deras vilja, endast
fortfarande att låtsa en alltjemt ökad fasa och
förskräckelse, på det att de icke skulle kunna fatta
några misstankar.

Lång stund roade sig mina nya kamrater åt
mig och många voro de bitande skämtord, som
haglade öfver mig på grund af min föga krigiska
hållning och den räddhåga, som tydligt stod afmålad 
i mitt ansigte, hvilket jag för öfrigt sökte gifva
ett så dumt och intetsägande uttryck som möjligt.
Men omsider vände sig deras tankar till andra
föremål. De återgingo till sitt spel och anlitade äfven
ofta sina flaskor, så att jag slutligen kunde
obemärkt smyga mig bort, och man kan lätt förstå,
att jag skyndade att göra detta, så fort det blef
mig möjligt.

Knappt hade jag aflägsnat mig så långt, att
den drickande soldathopen icke kunde se mig, förr
än jag skyndade att aflägga både den rädda minen
och den okrigiska hållning, som jag dittills
begagnat. Nu, då jag visste, att jag genom den tyska
drägten var skyddad för igenkännande, gick jag
dristigt på med min sedvanliga krigiska gång och
later.

Jag styrde kosan mot den närbelägna byn Lindenthal,
der jag visste att Tilly uppehöll sig. Några ord,
som en af soldaterna hade yttrat, underrättade mig
derom.

<br>

På bygatan i Lindenthal rörde sig gående och
ridande krigare af alla grader och alla vapenslag,
från trumslagarepojken till öfversten, från fotsoldaten 
till artilleristen. Alla tycktes hafva ondt om tid
och ingen gaf således akt på mig.

Det var för mig emellertid af stor vigt att
erhålla kunskap om, i hvilken gård Tilly hade sitt
qvarter. För att tillfredsställa min nyfikenhet i detta
afseende ingick jag i ett stall, hvarest jag såg några
ryttare sysselsatta med att rykta hästar. Här lyckades 
jag att genom skickliga frågor få veta hvad jag
önskade. De underrättelser, som jag inhemtade, voro
fullständigare, än jag hade vågat hoppas, ty jag fick
äfven veta, att Tilly nu höll krigsråd tillsammans
med sina fältöfverstar i en byggnad, som jag kunde
se vid ändan af gatan.

Vänligt tackande, aflägsnade jag mig från stallet
och styrde kosan mot det hus, som soldaterna hade
utpekat för mig. Det var en temligen stor byggnad
i den uti dessa trakter vanliga stilen och tycktes,
innan ofredsdagarne kommo till dessa bygder, hafva
varit ett lyckligt hemvist för någon välmående bonde,
hvilken nu säkerligen hade öfvergifvit hus och hem
för att i en fjerran trakt söka en fristad undan krigets
förhärjande brand.

Mina tankar under färden till detta hus, der
den store fältherren höll krigsråd, voro ingalunda
så lugna, som nu då jag på papper upptecknar hvad
jag den dagen upplefde. Det var mitt fasta beslut 
att på ett eller annat sätt och kosta hvad det ville
intränga till husets innersta, men sättet huru detta
skulle ske var mig ännu en gåta, öfver hvilken jag
grubblade och tänkte mången allvarlig tanke.
Emellertid tog jag Gud i hågen och, då jag lyckligtvis
fann den höga trappan framför förstugudörren tom,
vandrade jag modigt uppför dess tio trappsteg,
hvarefter jag befann mig i en äfvenledes tom förstuga.
Högljudda röster trängde till mitt öra från husets
inre.

På båda sidor i förstugan voro blåmålade dörrar,
som utan tvifvel ledde till boningsrummen. Medan
jag öfverlade med mig sjelf, hvilkendera jag skulle
välja, öppnades plötsligt den dörr, som var till höger,
och i dörröppningen visade sig en skäggig krigare.
Snart stod denne framför mig i förstugan, betraktande 
mig med en uppsyn, som om han vädrat något
förräderi, och jag var beredd på ett nappatag med
honom för att undslippa blifva hängd. Men
lyckligtvis tänkte mannen hvarken på förräderi eller
hängning. Det var utan tvifvel hans sed att blicka
så bistert.

»Kamrat», sade han med en godmodighet i tonen,
som genast öfvertygade mig, att jag ingenting hade
att frukta. »Vill du bevisa mig en tjenst?»

»Gerna, om jag kan», var mitt svar, hvilket lät
fullt så godmodigt som hans fråga.

»Jo, ser du, jag skulle hafva vakt vid dörren
till krigsrådets samlingsrum, men det är så olyckligt, 
att jag just nu har stämt möte med en sådan
der liten oskyldig landtlig skönhet. Hm, du
förstår... man kan inte vara så oartig mot qvinnorna,
att man underlåter att infinna sig, då de intet bättre
önska, än att få hvila i ens armar.»

»Sant, kamrat», svarade jag, ehuru jag i mitt
hjerta icke kunde högakta en ordhållighet af detta
slag.

»Nu skall du få två buteljer godt vin, som jag
tog i grefve Lampenstrahls källare för några dagar
sedan, om du vill göra mig den tjensten att hålla
vakt i mitt ställe.»

»Hvad?» utbrast jag förvånad.

»Jag tycker mitt förslag är tydligt nog.»

»Visserligen, men . . . .»

»Inga men, om jag får be. Du håller vakt i
mitt ställe och får två flaskor vin att förnöja dig
med, och jag får under tiden det som är ännu
bättre . . . . du förstår . . . .»

Jag förstod visserligen mer än väl, men ändå
vågade jag knappt mottaga det lockande anbudet, ty
jag insåg att jag skulle sätta allting på spel genom
en slik djerfhet. Emellertid fick jag ingen tid till
långa öfverläggningar, ty min kamrat var ifrig att
slippa bort från platsen.

»Nå?» frågade han.

»Men», invände jag, »jag vet ju inte, huru jag
skall bära mig åt. Jag har aldrig förr varit 
kommenderad till vakt.»

»Det är en lätt sak.»

»Svår nog för en nybörjare», menade jag.

»Ah, ingen svårighet! Du marscherar stolt in
i salen, der gubbarne hålla sin öfverläggning, och
ställer dig vid dörren. Der blifver du stående. Det
är alltsammans.»

»Men befälet? . . . .»

»Befälet? Hvad?»

»Skola de icke märka ombytet?»

»Åhnej, de hafva så mycket göra med kartor 
och hvad det allt heter, att de ingalunda gifva akt
på hvem det är, som står dernere vid dörren.»

»Dessutom så ....»

»Hvad då?» frågade den skäggige otåligt, i det
han strök sitt långa hakskägg.

»Ingenting», svarade jag, raskt beslutande att
icke längre låta bedja mig, då jag fann, att förslaget
kunde utföras och att det skulle snabbare, än jag
trodde, föra mig till mina önskningars mål.

»Godt», utbrast han. »Du antager då mitt
förslag?»

»För att göra en kamrat en tjenst, ja!»

»Nåväl, här har du min lans. Gå nu på din
post, så vill jag gå till min flicka.»

»Glöm icke vinet!» ropade jag efter honom.

»Nej, det skall du ärligt bekomma.»

Borta var han, och önskande honom mycket
nöje af sin flickas sällskap marscherade jag in till
ett sällskap, hvars samtal och öfverläggningar
jag hoppades också hafva nöje af.

Han hade rätt, den der qvinnoälskande krabaten,
då han sade, att ingen skulle märka ombytet af vakt,
ty när jag steg in i salen och stängde dörren, lyftade
ingen af de församlade krigarne upp hufvudet för att
blicka åt dörren eller för att taga den inträdande i
närmare betraktande, icke heller läto de störa sig i
sitt viktiga samtal.

Der såg jag den kejserliga arméns bästa krafter 
samlade. Der hvilade mina ögon för första
gången på denne fruktansvärde Tilly, som ännu
aldrig hade lidit något nederlag på slagfältet. Det
var en man af medelmåttig höjd, mager, men som
det tycktes egande en ganska ansenlig kroppsstyrka.
Han var till det yttre en af de fulaste karlar, som 
jag någonsin hade skådat. En bred panna, öfver
hvilken djupa fårur voro dragna, grått hår, som
hängde ned i ansigtet och betäckte en stor del af
den breda krage, hvari han efter tidens sed var klädd,
tjocka mustascher, lång näsa, infallna kinder och
spetsig haka — se der den mans porträtt, hvilken
gjorde sig en ära af Magdeburgs grymma förstöring
och talade om denna seger såsom om »en victoria,
hvars like icke varit sedd sedan Trojas och
Jerusalems förstöring». Han var för tillfället iklädd en
grön atlasklädning med uppskurna armar och
tillskuren för öfrigt efter spansk sedvänja; vida
benkläder hade han af samma tyg.

Vidare såg jag i denna samling den ryktbare,
hjeltemodige Pappenheim, äfvensom grefve von
Fürstenberg, hvilken också var en af den kejserliga
arméns bästa krigare. De öfrigas namn kände jag
icke, men jag kunde nogsamt märka, att de voro
erfarne män, som mer än en gång sett den hotande
döden i ansigtet på slagfältet och uthärdat många
strapatser under krigets vexlande skiften.

Det var Tilly som talade, och man kan väl förstå, 
att jag icke lät ett enda ord gå förloradt. Med
lifliga åtbörder och en säkerhet, som vittnade om
fältherreegenskaper, utstakade han planen för det
blifvande anfallet på den förenade svensk-sachsiska
hären. Hvarje punkt af hans förslag vittnade om
hans klokhet och förutseende, två egenskaper, som
en fältherre måste ega. Allt hade han uttänkt, allt
ordnade han — blott en enda sak föll honom icke
in, nemligen att det i samma rum fans en fiende,
som med begärlighet lyssnade till hvartenda ord af
hans mun.

Sedan Tilly slutat sitt anförande, blickade han 
omkring sig på de församlade ledamöterna af krigsrådet, 
troligen för att i deras ansigten läsa det
intryck, hans ord hade gjort, och hans ögon mötte
bifall, hvarthän de vände sig. Der var emellertid för
mig ett fruktansvärdt ögonblick, ty hans blick kunde
ju vid dess rund kring salen träffa mig, han kunde
igenkänna mig såsom icke tillhörande hans här och
då .... hade jag varit förlorad.

Men intet af detta inträffade.

»Yttren eder mening», uppmanade Tilly.

Ingen tycktes hafva någon mot öfverbefälhafvarens 
mening motsatt åsigt eller ock dolde de den
skickligt. Blott Pappenheim yttrade sig, men icke
för att göra något inkast, utan för att spörja:

»Och när börja vi striden?»

»I morgon klockan tolf, menar jag. Eller hvad
är eder tanke, mine herrar?»

Alla samtyckte.

Efter att ännu en stund hafva samtalat om
anordningarna för morgondagens strid — ett samtal,
hvari dock Tilly sjelf icke deltog, enär han satt
försjunken i dystra tankar, kanhända aningar om
morgondagens nederlag — reste sig några af
öfverstarne för att aflägsna sig, och jag förstod, att
sammanträdet nu nalkades sitt slut och att min
befrielsestund var nära. Också längtade jag
obeskrifligt efter att komma derifrån nu, sedan jag
inhemtat allt hvad jag ville veta. Jag rigtigt brann af
begär att få meddela min öfverste alla de
underrättelser, hvarmed mitt minne var belastadt, och jag
ansåg med rätta, att då jag kunde meddela en
fullständig öfversigt af Tillys stridsplan, äfvensom
underrättelse om tiden för angreppet, så hade min
utflykt till det fiendtliga lägret haft stor nytta med
sig, om jag allenast lyckades komma med lifvet till
de mina.

Det dröjde ock icke länge, innan samtlige
herrarne hade aflägsnat sig från salen. Några gingo
med Tilly in i de mindre rummen, men andra gingo
alldeles invid mig ut genom den dörr, vid hvilken
jag stod såsom post. Fruktande ett igenkännande;
som kunde varit vådligt för mig, bugade jag mig
djupt för de höge herrarne, sedan jag först hade
stigit åt sidan för att lemna dem fri genomgång.
Men ingen fästade någon uppmärksamhet vid min
ringa person, så att jag snart befann mig ensam i
salen. Då jag naturligtvis icke ville invänta min
qvinnoälskande väns återkomst för att erhålla de
utlofvade vinflaskorna, så stälde jag lansen mot
rummets ena hörn och trädde ut i det fria med samma
glädje, som om jag hade blifvit lössläppt ur en
fängelsehåla.

Med stolta steg	vandrade jag nedåt gatan och
då jag kom förbi stallet, der jag vid min ankomst
varit inne, märkte jag till min stora glädje, att der
fans ingen menniska. Tre eller fyra hästar stodo i
sina spiltor och åto lugnt af det friska höet. Det
föll mig in, att jag borde för godt köp skaffa mig
en häst och derigenom öka för mig möjligheten att
oantastad hinna det svenska lägret.

Denna tanke utfördes också med nära nog samma
snabbhet, som den hade upprunnit i mitt hufvud.
Helst hade jag önskat mig en stor häst, men de,
som funnos här, voro mycket småväxta, och jag måste
således låta mig nöja, då jag icke kunde få någon
bättre. Jag utvalde en liten, ljusgrå hingst, och som
sadlar funnos till öfverflöd i stallet, satt jag snart till
häst och sprängde af framåt gatan.

Emellertid märkte jag snart, att mitt
uppträdande väckte uppseende, ty hvarje mötande
stannade och betraktade först hästen och sedan mig med
blickar, som visade den	största häpnad och förvåning.
Två officerare, hvilka jag mötte, stannade
och yttrade några ord till hvarandra samt pekade
med handen på mig. Ehuru jag icke kunde förstå, 
om det var hästen eller jag sjelf, som väckte
uppseende, stannade jag	dock icke för att hemta
upplysning derom, utan lät fastmer hästen med full
fart fortsätta sin väg.

Snart skulle jag likväl erhålla visshet om
orsaken, hvarför hvarje mötande begapade mig på detta
obegripliga sätt.

För att undvika den plats, der jag lopp fara
att blifva igenkänd af dem, som en stund förut hade
afklädt mig bondkläderna och iklädt mig min
nuvarande mera krigiska drägt, gjorde jag en omväg
genom skogen, men det var just denna min försigtighet, 
som var nära att blifva en orsak till mitt
förderf. Den hade så nära kostat mig lifvet.

Se här, hvad som tilldrog sig.

Då jag kommit ett par hundra alnar in i skogen, 
mötte jag ett par kejserliga soldater, hvilka
buro hvardera sin vedbörda, med hvilken de ärnade
sig till lägret. Mötet, som i början alls icke oroade
mig, syntes mig dock vara fruktansvärdt i samma
stund som jag igenkände de mötande såsom varande
just ett par af de soldater, med hvilka jag vid min
ankomst till fiendelägret hade gjort en så treflig
bekantskap, desamma, som velat göra den stackars
bonden till soldat.

Äfven de igenkände mig och jag förstod
nogsamt, att de ärnade bemägtiga sig min person, ty
redan på afstånd nedkastade de sina vedbördor och
stälde sig midt i vägen för mig. Ett ögonblick tänkte
jag på att smyga mig afsides in i skogen, men
skogens täthet öfvertygade mig snart om omöjligheten af
detta steg.

Min häst förde mig snart närmare och slutligen
alldeles intill de båda väntande krigarne, som icke
voro senfärdiga att gripa fast i dess tyglar.

»Goddag, kamrat!» sade den ene med ett
olycksbådande hånleende. »Du synes mig hafva sjelf tagit
dig betalning för tuppen och äggen, som vi fråntogo
dig. Ha, ha, ha!»

Äfven den andre instämde i hans skratt, som
klingade likt en dödssång i mina öron, och det
som aldramest väckte min undran var, att äfven
desse båda soldater med nyfikenhet betraktade den
häst, jag red.

»Hvar har du fått den der hästen?» sporde den
ene, under det han fortfarande skrattade.

Man förstår lätt, att denna fråga var för mig
kinkig nog att besvara, men jag antog åter, så godt
sig i hastigheten göra lät, den dumma bondmin,
hvari de på förmiddagen hade sett mig klädd, och
svarade:

»Jag rider ett ärende åt en stor herre. Derför
låten mig slippa igenom!»

»Och den store herre, som du far ärende åt,
hvem är han och hvad heter han?»

Raskt svarade jag:

»Pappenheim.»

»Och du vill inbilla oss, att Pappenheim gifvit
dig Tillys häst, för att rida ärenden åt honom?»

»Tillys häst!» tänkte jag och med ens förstod
jag, hvarför jag och denna olyckliga häst öfverallt
hade väckt ett så stort uppseende. Tydligen var
Tillys häst igenkänd af hvar man i lägret och jag
hade varit nog olycklig att bemägtiga mig just
denna. Denna omständighet var så mycket förtretligare, 
som jag dertill af dessa båda soldater var
igenkänd såsom egentligen varande en bonde. Jag
skulle ovilkorligen blifva ansedd såsom en tjuf och
jag fattade ögonblickligen, att det för mig var föga
skilnad mellan att hängas såsom spion eller hängas
såsom tjuf. Hängd blefve jag ju i alla händelser.

»Nå, kamrat, hvad svarar du härtill?»

»Att det inte fans någon annan häst till hands
och jag måste hufvudstupa åstad.»

»Ha, ha, ha! Ja, du måste hufvudstupa åstad,
det tror jag förvisst. Tjufvar pläga hafva ondt om
tid.»

»Tjufvar?» utbrast jag, låtsande mig vara högst
förnärmad af denna misstanke.

»Kort och godt, kamrat, du må nu vara en hästtjuf 
eller icke, så följer du oss nu till lägret, så vida
du icke föredrager, att vi hänga upp dig här i ett
af träden. Kanske du finner det angenämare att
hänga i skuggan?»

Denna elaka fråga vårdade jag mig icke om att
besvara, ty jag uppgjorde i mitt hufvud en djerf
plan att befria mig från de båda karlarne.

»Kunnen I bevara en hemlighet?» frågade jag,
sedan mitt beslut var fattadt.

»Ut med den! Sedan vilja vi svara dig.»

Jag såg mig fruktande omkring, liksom om jag
hade varit rädd för obehöriga lyssnare. Derefter
böjde jag mig ned och sättande munnen intill den
ene kamratens öra hviskade jag några ord på 
svenska språket utan någon mening. Men under det
jag utförde denna manöver, hade min hand helt
naturligt närmat sig till det ställe, hvarest ett hredt
svärd hade sin plats vid en kring soldatens lif
spänd rem af skinn. Snabbare än blixten
flammar på himlafästet grep jag med ena handen kring
hans svärdfäste och snart blixtrade det goda stålet i
min hand.

Med ett enda hugg fälde jag honom till
marken, och hans kamrat, som hade dragit blankt och
ärnade försvara sig, kunde blott en kort stund värja
sig mot mig, som i den käre Gustaf Adolfs skola
lärt mig föra svärdet med stor skicklighet. Innan
två minuter hade försvunnit, efter det jag
bemägtigade mig svärdet, lågo båda mina fiender blödande
i gräset.

Som en ljungeld flög jag på Tillys snabbe
springare nedåt vägen, hvilken i sakta krökning ledde ned
till stranden af Lober. Ett godt stycke måste jag
rida längsefter stranden, innan jag träffade ett ställe,
der jag osedd af fienden kunde låta hästen föra mig
öfver. Men äfven detta lyckades mig väl och icke
många minuter senare stod jag inför min tappre
öfverste, hvilken (det behöfver knappt sägas) med stor
glädje afhörde hvad jag hade att förkunna.

Åtskilliga ändringar, som sedan mörkret inbrutit
vidtogos, öfvertygade mig, att mina underrättelser af
öfverbefälet begagnades på det klokaste sätt. Derom
vittnade äfven följande dag den härliga seger, som
blef af svenskarne vunnen i trots af de sachsiska
truppernas dåliga hållning.

*
</chapter>
<chapter name="V. På yttersta förpostlinien">
<h2>V.

På yttersta förpostlinien.</h2>

Slaget vid Leipzig hade blifvit vunnet genom
Gustaf Adolfs krigskonst och de svenska truppernas
tapperhet.

Vid middagstiden den 7 September lät Tilly
enligt öfverenskommelsen i krigsrådet gifva tecken
till stridens början utefter hela linien medelst tre
dånande kanonskott, hvilkas dofva ljud, långsamt
rullande mellan höjderna, fördubblades af ekot och
strax efterföljdes af en tvenne timmars kanonad å
ömse sidor, under hvilka timmar såväl fotfolket som
ryttarne höllo sig stilla. Derefter kastade sig Tilly
öfver sachsarne, medan Pappenheim störtade fram
mot svenskarnes andra flygel, den högra, hvarest
Gustaf Adolf sjelf anförde. Sachsarne flydde genast,
och det beträttades af våra bussar, som stodo i
närheten, att kurfursten sjelf var den förste, som flydde,
dervid han tappade sin fjäderprydda hatt. Men
Gustaf Adolf uthärdade sju anfall af den tappre
Pappenheim, utan att hans trupper ryggade tillbaka en
enda tum från den position, som de före slagets
början innehade. Slutligen lyckades det svenskarne att
bemägtiga sig den höjd, hvarifrån fiendernas
artilleri utsändt sin mördande eld. Stor manspillan
kostade visserligen denna eröfring. Mina kamrater föllo
en efter annan vid min sida, men likväl stormade
de qvarvarande framåt och vi gjorde oss efter en
hårdnackad strid till herrar öfver fiendernas egna 
kanoner. Dermed var slaget afgjordt. De kejserlige 
kunde icke uthärda den mördande elden från
såväl de svenska som deras egna kanoner och snart
flydde hela kejserliga hären bort från slagfältet. Tilly
sjelf räknade det för ett underverk, att han med
lifvet sluppit undan. Öfver 7000 man af den kejserliga 
här lågo på valplatsen.

Närmaste följden af den seger, vi här vunnit,
var, efter hvad jag nogsamt kunde förstå, den att
kejsaren med ett enda slag blifvit beröfvad alla de
fördelar, hvilka han vunnit under de tolf år, som
detta långvariga krig redan hade räckt, medan
deremot Gustaf Adolf genom denna seger ännu fastare
hade tillknutit bandet mellan sig och de protestantiska 
furstarne. Nu fans det för ögonblicket ingen
kejserlig här, som kunde sätta sig emot hans 
segertåg.

Vi ryckte framåt och då vi om aftonen af
dagen efter slaget hade fått order att göra halt, blefvo
jag och fem kamrater befalda till förposttjenst ett
godt stycke väg från lägret. Andra af bussarne
skickades att under natten göra liknande tjenst på
annat håll.

Den plats, der jag och mina kamrater skulle
förblifva under natten, var ett skogbeväxt moras och
det var med mycken möda, som vi, efter långvarigt
letande för att finna en någorlunda torr plats, kunde
uppgöra en eld, vid hvilken vi ämnade koka vår
aftonvard. Men det lyckades slutligen, och medan vi
väntade, att maten skulle blifva färdig, sutto vi 
förtroligt tillsammans kring elden och samtalade om
förflutna och tillkommande ting.

Det är alls icke ovanligt, att krigare, när de
äro församlade kring en lägereld, samtala om mod 
och hjeltebedrifter och sådana samspråk plägade
också alltid föras oss emellan, men denna afton föll
vårt samspråk på helt andra ting. Nu voro vi
endast tappra och modiga karlar, som flera än en gång
hade utan bäfvan sett döden i hvitögat på slagfältet
och kämpat mången blodig dust för konung och
fosterland, men likväl började vi nu tala om rädsla
och fruktan.

En af oss råkade att framkasta den frågan till
sin sidokamrat, hvars namn var Tapper:

»Har du någonsin varit rädd?»

»Ja, en gång i mitt lif», svarade Tapper.

»Blygs du icke att tala om det?» sade den
käcke Kraft. »Jag för min del har aldrig känt
fruktan, aldrig. Huru förhåller det sig med er,
kamrater?»

»En gång har jag varit rädd», svarade jag.

»Äfven jag», genmälde Modig.

»Också jag får erkänna, att jag en enda gång
har känt hvad fruktan vill säga», sade Stolt.

»Jag blyges icke», sade Spjut, »att bekänna
detsamma.»

Nu må man tro, att Kraft gjorde sig lustig på
vår bekostnad, och af den anledning att vi alla
gjort en sådan bekännelse kallade han oss för
pultroner och stackare och skrattade åt oss af hjertans
lust. Man kan väl förstå, att vi icke älskade
sådana ord, och Gud vet om icke det blifvit ovänskap
och kif af, ifall jag icke, för att skingra stormen,
gjort detta förslag:

»Kamrater», sade jag, »låtom oss, medan de
långsamma timmarne förrinna, hvar och en i sin
ordning berätta om, huru det kom sig till, när han blef
rädd. Om I tillåten, vill jag sjelf göra början.»


Alla mottogo mitt förslag med bifall och jag
började min berättelse sålunda:

»Jag var sjutton år och bodde hos min fader i
hans gård derhemma i Sverige, deltagande lika med
de legde tjenarne i gårdens göromål. Då hände det
en dag, att en förnäm resande kom till vår gård
och begärde hästar för att färdas vidare. Jag tror,
att hans resa gälde uppåt Norge. Min fader var
känd för att ega de snabbaste hästar i hela bygden,
och det var derför icke ovanligt, att resande, som
kommo till orten, anlitade honom om skjuts. Det
led mot aftonen och som det hotade att blifva en
mörk natt och hästarne icke voro af det lättstyrda
slaget, önskade min far, att jag skulle köra dem,
hvartill jag också lemnade mitt bifall. Det var,
om jag minnes rätt, i Juli månad och himlen hade
länge hotat oss med ett åskväder. Jag visste, att
hästarne mer än en gång blifvit skrämda till
ursinnighet, när tordönet gått och blixtarne korsat
hvarandra i rymden, hvarför jag också icke var mån
om att den aftonen lemna dem i en tjenares hand,
då der icke fans någon, på hvilken vi såsom
körsven kunde fullkomligt förlita oss. En mil från
min faders gård ligger en stor sjö. Stolta berg
omgifva den på tre sidor, och den väg, som vi skulle
färdas denna afton, gick just fram förbi denna sjö
och strök längsefter randen af det höga berget. Der
fans inget skrank, utan ett felsteg af hästarne eller
en ovarsamhet å körsvennens sida kunde här inom
ett ögonblick kasta hela ekipaget med manskap och
allt ned i den djupt nedanför belägna sjön — 
ett fasansfullt fall, från hvilket säkerligen ingen
kommit med lifvet. Innan tillrustningarne till
resan voro slutade, var det redan mörkt och hvad 
jag fruktat inträffade verkligen. Vi hade knappt
hunnit en half mils vag från hemmet, förr än en
förskräcklig åskknall dånade och en klart lysande
blixt spred ett sken, så glänsande som dagsljuset,
öfver alla de omgifvande föremålen. Med möda
kunde jag styra de förskräckta djuren. Det lyckades 
dock blott för en kort stund, ty när blixt snart
började oupphörligen följa på blixt och det ena
tordönet icke hunnit sluta, förr än det andra började
— med ett ord, när åskvädret utbrutit i hela sin
fasansvärda storhet och sitt hemska majestät, då
kunde jag icke längre beherska dem. Förgäfves
sökte jag att lugna dem med vänliga ord — min
stämma öfverröstades ju af åskans jättelika röst. Lika
fruktlösa voro mina bemödanden att med kraften
af mina armar tygla dem. Ursinnigt störtade de
framåt ... framåt ...  Det var en hemsk färd
och den blef ännu hemskare, ju närmare vi kommo
till sjön, till bråddjupet, ty det syntes mig alltför
troligt, att vi skulle komma att göra detta fasansfulla 
fall nedför bergets brant och jemmerligen
omkomma i de upprörda vågorna. Då, när vi nalkades 
det farliga stället, när jag redan såg dess af
bländande blixtar belysta yta — då, mina
kamrater, var jag rädd. Jag, som lugnt genomlefvat
hundrade äfventyr på krigarens stråt och mer än en
gång i stridens hvimmel varit nära döden utan att
känna en tillstymmelse till fruktan — jag var i detta
ögonblick rädd ...»

»Ha!» afbröt Kraft min berättelse. »Väl var
ställningen vådlig, men blifva rädd — fy! det skulle
aldrig hafva fallit mig in.»

Och han skrattade dervid åt hvad han kallade
min enfald. Men de öfriga kamraterna instämde icke 
i hans munterhet, utan frågade ifrigt efter slutet på
mitt äfventyr.

»Guds hand beskyddade oss», sade jag, »och vi
sluppo undan med blotta förskräckelsen, ty just som
vi voro nära att störta ned, föll den ena hästen
omkull och vagnen stannade ögonblickligen, men
den fallne hästen låg med hufvudet öfver
afgrunden.»

Alla mottogo min berättelse med bifall, med
undantag af Kraft, som sade sig icke kunna förstå
min rädsla.

Nu var det Modigs tur att förtälja historien om,
huruledes det tillgick, när han blef rädd.

»Min berättelse», sade han, »blir hvarken så
lång eller så intresserande som din, min gode Flink.
Det tillgick helt enkelt sålunda, att jag en dag för
två veckor sedan blef utsänd såsom parlamentär
tillika med en fänrik, som heter Motander. Jag
minnes icke hvad platsen kallades, men det gör
också detsamma. Nog af, vi nalkades den lilla
fästningen och sökte genom alla tecken bevisa vår
fredliga afsigt. På muren stod en skildtvakt och
den drummeln låtsade, som om han inte begripit,
hvad vi menade. Vi ropade till honom att vi voro
parlamentärer, men han vände oss ryggen, ända till
dess vi befunno oss på den smala spången, som
ledde öfver grafven. Der stodo vi nu, jag främst
och fänriken bakom mig, men då skolen I tro, att
den hunden vände sig emot oss och lade sitt
skjutvapen till ögat och sigtade på mig. Hvad skulle
jag göra? På den smala spången kunde jag hvarken 
komma framåt eller tillbaka eller åt sidan.
Liksom för att blifva ännu säkrare att träffa eller
ock för att öka min pina, sänkte han åter vapnet 
och började långsamt åter höja det, ända till dess
det var rigtadt rakt på mitt hjerta. Då tryckte han
af, men geväret — klickade. Helt kallblodigt spände
han hanen å nyo och sigtade åter. Då, gode
vänner, kände jag någonting, som icke kunde vara
annat än rädsla. Ja, jag försäkrar er, att det var en
förfärlig ställning. Också började jag ropa så
förskräckligt, att befälhafvaren kom springande upp
på vallen och hastigt befriade oss ur vår oangenäma
ställning.»

Ingen af oss, utom Kraft naturligtvis, gjorde
åtlöje af Modigs fruktan, ty vi förstodo alla
skilnaden mellan att möta döden på slagfältet, der den
kommer öfver en oförberedt, eller att på detta sätt
tum för tum skåda förberedelserna till sin egen
hädanfärd, och vi förklarade alla, att vi i samma
ställning troligen skulle känt oss intagna af fruktan.
Men Kraft ville icke för sin del godkänna detta.

När vi slutat samtalet öfver Modigs berättelse,
var det Stolts ordning att förtälja sin historia. Det
skedde också på följande sätt:

»Om jag undantager ett enda tillfälle, så kan
jag med sanning säga, att jag aldrig känt någon
fruktan, och I veten, om jag någonsin i striden
visat någon farhåga. Händelsen tilldrog sig under
den tiden, då vi lågo inqvarterade i Stettin. Jag
hade blifvit inqvarterad i ett hus, hvars egare (jag
tror han varit mjölnare) nyss aflidit. Naturligtvis
blandade jag mig om aftonen bland hopen, som
af nyfikenhet kommit för att »se liket». Jag tänkte
icke vidare på den döde, utan lade mig i ro för
att sofva. Man hade tillredt en enkel bädd åt mig
i det rum, der mjölnaren i lifstiden hade brukat
mestadels uppehålla sig. Jag sof som man sofver, 
när man är trött och utmattad af strapatser, då jag
plötsligt väcktes deraf, att någon med högt buller
öppnade dörren till mitt rum. O fasa! Hvem såg
jag? Jo, ingen annan än den döde mjölnaren, 0hvilken 
inträdde klädd i sin liksvepning och långsamt
vandrade öfver golfvet. Då bekänner jag, att jag
blef rädd och att jag kände en viss fruktan, att han
skulle komma bort till mig. Snart lösgjordes jag
dock från min förtrollning och en fasa, hvilken jag
tyckte ville komma mina lemmar att stelna. Ty
knappt hade jag i det klara månskenet sett den döde
sätta sig ned vid ett bord, förr än röster hördes
utanför och allt husfolk kom in, medförande ljus. Nu
blef saken förklarad. Mjölnaren hade varit skendöd,
men under natten uppvaknat frisk och sund, och
till bevis på, att han var fullkomligt frisk, kan jag
förtälja, att han, när jag tog afsked, drack i mitt
sällskap ett glas godt Merseburgeröl.»

Vi skrattade godt åt Stolts berättelse, icke åt
hans rädsla. Derefter var det Spjuts tur och ordning.

»Min födelsesocken hade långliga tider saknat
ringklocka i stapeln, af hvad orsak kan jag icke med
säkerhet förtälja, såvida man icke får tro den i
socknen allmänt gängse berättelsen, att konung Gustaf
Vasa, stor i åminnelse, hade tagit den gamla
klockan ifrån oss för att med den och många andra
dylika betala rikets skuld till Lübeckarne. Vare nu
dermed huru som helst, så är likväl säkert, att
stapeln länge hade saknat klocka och att en sådan
först i min ungdom blef anskaffad. Naturligtvis voro
alla nyfikna att se den och folket strömmade dit,
för att taga den i betraktande. Äfven jag hade en
gång kort före högmessans början begifvit mig upp
i tornet af idel nyfikenhet, för att skåda, huru en 
sådan tingest väl månde se ut. Nu hade man, för
att spara ringaren besvär, inrättat det så, att
klockan sattes i gång genom en trampinrättning,
hvilken befann sig i ett rum nedanför det, der
klockan hängde. Ringaren eller, som han också kallades
i vår by, klockaren kunde således, när han satte
klockan i rörelse, alls icke se henne. Detta var nära
att blifva min olycka. Ty då jag icke nöjde mig
med att nedifrån åskåda tingesten, utan klättrade
upp och satte mig med benen gränsle kring hennes 
nedre kant, hållande mig med händerna fast i
ett par utsprång, som befunno sig på hennes sidor,
så kan man tänka sig min fara, när klockan, i
detsamma jag slutat studera hennes inskrift, sattes i
rörelse och efter ett par svängningar fram och
tillbaka började ljuda och befann sig i stark fart.
Ljudet var sig icke likt. Isynnerhet när kläppen
dånade mot den sida, der jag befann mig, lät det just
som om klockan varit spräckt. Min ställning var
högst farlig, ty om jag hade släppt mitt tag, så
skulle jag utan tvifvel blifvit kastad ut genom
gluggen och gjort en svindlande färd genom luften för
att stanna sönderkrossad och död på kyrkogården.
Jag bäfvade, ja, jag var ganska rädd, men lyckades, 
med uppbjudande af alla mina krafter, att hålla
mig fast, till dess klockan saktade farten och
slutligen stannade.»

Kraft kunde naturligtvis icke underlåta att
skratta åt kamraten Stolts rädsla, hvilken han tyckte
vara barnslig och enfaldig.

»Sjelf», sade han, »skulle jag sannerligen funnit
en sådan ställning rätt lustig och jag lofvar att
försöka det en gång, när vi återkommit till
fäderneslandet.»


Vi önskade honom lycka till försöket och
anhöllo, att också brödren Tapper ville berätta oss
historien om sin rädsla, hvilket han äfven gjorde
med dessa ord:

»Min berättelse är helt kort. Jag råkade en
gång på en jagt att komma fjerran bort i en öde
trakt. Jag gick vilse och vandrade två dagar
omkring, utan att träffa på någon menniskoboning eller
någonting att stilla min hunger med. Icke ens vatten 
kunde jag påträffa, så att jag plågades jemmerligen 
af både törst och hunger. Utmattad satte jag
mig slutligen på en sten och öfvertänkte min
ställning, och slutet af mina tankar blef en
öfvertygelse om, att jag ovilkorligen måste dö af hunger
och, I mån tro och beklaga mig eller icke, jag
blef verkligen rädd — rädd att på detta ömkliga
och plågsamma sätt omkomma. Jag kände en
sådan fasa för att dö, att om jag i den stunden hade
egt halfva eller hela verlden, skulle jag gerna
gifvit bort alltsammans för en beta bröd. Dock var
Gud mig nådig, ty efter ännu ett par timmar
befriades jag ur min vådliga ställning af en annan
jägare, som ankom till stället af en händelse eller
ock, hvilket jag älskar att tro, ditledd af den
himmelska Försynen, som säkert såg min nöd och hörde
mina böner.»

Kraft kunde naturligtvis icke medgifva, att 
Tapper hade haft någon orsak att blifva rädd, utan
menade fastmera, att det på hela jorden icke 
finnes någonting så uselt som fruktan och rädsla.
En pultron var den föraktligaste menniska, man
kunde se.

»Nej», sade Modig, »derom kan jag icke vara
ense med dig.»


»Huru så? Kanske ...»

»Låt mig uttala min mening, innan du afklipper 
mina ord och fäller något omdöme! Jag
anser en pultron vara mera att beklaga än att
förakta. Åtminstone har jag aldrig kunnat se en
sådan, utan att känna en hjertans medömkan med
honom, ty vid en öfverhängande fara lider han
säkert outsägliga qval, hvilket han också vid dylika
tillfällen visar genom ett i högsta grad vanstäldt
ansigte. Jag tror för öfrigt, att en sådan menniska
icke sjelf är skuld till sin rädsla,ja, det är min
öfvertygelse, att han icke är i stånd att besegra sin
fruktan.»

»Deri har du visserligen talat sanning»,
bekräftade Spjut. »Rädsla och fruktan komma öfver
honom, utan att han rår derför, och jag är förvissad,
att mer än en feg stackare skulle gerna vilja hafva
mod i bröstet, om han kunde förskaffa sig det på
något sätt.»

«Naturen utdelar sina gåfvor olika och ingen
kan ur dess rika skattkammare sjelf taga något.
Man måste, liksom statkarlen, vara nöjd med hvad
man godvilligt får.»

Det var jag, som genom denna anmärkning ville
»draga mitt strå till stacken».

»Jag åter», sade Kraft, »tror, att om den fege
blott ville, så skulle han kunna jaga hvarje känsla
af rädsla ut genom fingerspetsarne i samma stund
han kraftigt kramade sitt svärd. Men det är just
en kraftig vilja, som fattas honom. Det enda spår
till vilja, som jag någonsin kunnat finna hos
sådana stackare, har varit viljan att fly bort från
farans åsyn, så fort benen kunnat bära dem. Derför
kommer jag alltid att med förakt åse hvar och en, 
som någonsin i hela sitt lif förnedrat sig till att
blifva rädd.»

»Mig lyster verkligen», invände Tapper, »mig
lyster att höra hvad vördig fältprosten skulle säga,
om ...»

Vi fingo aldrig veta hvad det var, som Tapper 
önskade tillspörja fältprosten om, ty när han
hunnit uttala ordet »om», blef han på det mest
öfverraskande sätt i sitt tal afbruten af ett skott och
en kula, som med ett skarpt hvinande ljud banade
sig väg genom luften i vår närhet och borrade sig
in i en trädstam två steg från den plats, hvarest
Tapper satt »nedhukad» på marken.

Innan vi hade hunnit fatta våra vapen,
framstörtade ett halft tjog kejserliga soldater ur de
omgifvande snåren och det dröjde icke länge, förr än
vi voro stadde i en strid på lif och död med dem.
Vi voro sex mot tio, men fruktade oss dock icke,
utan höggo in på fienderna, under det vi kraftigt
ropade:

»För konungen och Gud!»

Under striden skingrade vi oss och släppte
hvarandra snart ur sigte, kämpande hvar och en
på sitt håll. Det var ingalunda någon lätt sak att
utkämpa en strid på den plats, der vi befunno oss,
ty vi voro vid hvarje framträngande i fara att sjunka
djupt ned i moraset. En af de båda soldater, som
kämpade emot mig, råkade komma så fast i gyttjan,
att han omöjligen kunde sjelf hjelpa sig upp igen.
Jag lät honom stå der, medan jag affärdade den
andre. Länge kunde denne icke hålla stånd mot
mitt segervana svärd och det var en lustig syn
att skåda honom, när han vände ryggen till och
flydde. En god stund förföljde jag honom, men 
slutligen måste han stanna och återtaga striden — 
den sista, i hvilken han här på jorden fick deltaga.

Då jag återvände till mina kamrater och
lägerplatsen, nåddes mina öron af högljudda nödrop. Jag
hörde tydligt, hurusom en karlröst af alla krafter
ropade:

»Hjelp, hjelp! jag brinner! ...  Hjelp!»

Naturligtvis påskyndade jag mina steg och när
jag väl hunnit fram, skådade mina ögon en syn,
som jag aldrig i lifvet kan förgäta, om jag än lefde
i tusen år.

Det mest otroliga hade inträffat. Kraft, den
modige kamraten, han, som gjorde sig en berömmelse 
af att aldrig hafva känt fruktan och aldrig
kunna blifva rädd, han befann sig nu i en så vådlig 
ställning, att jag är förvissad om, att äfven han
nu hade lärt känna det förfärliga spöke, som kallas
fruktan. Straffet för hans öfvermod hade hunnit
honom fortare och snabbare, än någon af oss hade
anat.

Der stodo nu Kraft och den kejserlige soldat,
mot hvilken han hade kämpat, ända till veka
lifvet nedsjunkna i moraset och på knappast en famns
afstånd från hvarandra. Men ingen af dem hade
någon tanke på strid och kämpalek. Hvar och en
tänkte blott på att rädda sitt eget lif, men såsom
det vanligen plägar ske i dylika fall, voro deras
ansträngningar att komma upp mera skadliga än
gagnande, ty genom de rörelser, som de under sitt
fåfänga bemödande gjorde, gräfde de sig allt djupare
ned i dyn. Under det att de i halfmörkret ilade
åstad, den ene förföljande den andre, hade ingen
af dem märkt faran, förr än det var försent. Den
kejserlige krigaren, som här var den flyende parten,
hade först hoppat uti, och Kraft hade, i sin ifver
att upphinna fienden, skyndat efter.

Men detta, ehuru vådligt nog i och för sig sjelf,
var likväl icke det värsta. Ställningen gjordes
ännu mera förskräcklig för Kraft derigenom, att han
på samma gång var nära att, bokstafligen taladt,
brinna upp. På den osäkra mark, der han befann
sig, växte ett frodigt gräs och en hel del torra grenar
och andra vindfallen lågo kringströdda här och der.
Nu hade troligen vid det plötsliga uppbrottet, då
vi blefvo angripne, någon händelsevis kommit att
med foten kringsprida en eller annan brand af den
eld, omkring hvilken vi sutto. Denna brand hade
antändt gräset och de torra grenarne på det ställe,
dit Kraft och hans fiende under stridens hetta hade
förirrat sig, och då nu jag och de öfrige kamraterna
tillskyndade på grund af hans rop, hade elden
redan fattat i hans kläder, under det att han kände,
huru hela kroppen för hvarje ögonblick sjönk allt
djupare. Redan kunde man icke se af honom mera
än den öfre hälften af bröstet samt armar och
hufvud, men ... milde Gud! hvilket hufvud! Ögonen
trängde ut ur sina hålor af fasa, håret, vildt och
kringfladdrande, hade redan fattat eld och han
bemödade sig förgäfves att åt sig rädda denna
prydnad. Knappt hade han släckt elden med sin hand
vid den ena sidan af hufvudet, förr än en ny gnista
antände det vid den andra. Kraft var uppenbarligen 
rädd och derpå kan man icke undra. Med en
röst, som genom ansträngningen fick en anstrykning
af heshet, ropade han ideligen:

»Hjelp!  Hjelp!  Hje-e-e-elp!»

Ingen af oss kunde hafva önskat Kraft en mera 
passande upptuktelse för det öfvermod, hvarmed han
nyss förut hade beskrattat och hånat oss för det vi
någon gång i vårt lif hade känt oss beherskade af
fruktan. Likväl hade vi ingen tid att hängifva oss
åt betraktelser af denna art. Snar och kraftig hjelp
var af nöden, om vi icke skulle se vår eljest käcke
kamrat förbrinna inför våra ögon eller lefvande
nedsjunka i en fasaväckande graf, som tum för tum drog
honom allt djupare ned.

Med förenade krafter lyckades det oss att
framsläpa en stor trädstam, hvilken, kullfallen och torr,
låg i närheten. Denna trädstam sköts med stor
möda ut till de båda nödstälda och vi hade snart
den glädjen att hafva räddat två medmenniskors lif
från en ryslig död. Att den ene var en fiende,
det minskade icke vår glädje. Då först erinrade
jag mig, att jag sjelf hade lemnat en fiende qvar i
moraset och att måhända denne, hjelplös och
förtviflad, hade ljutit döden under tusende qval. Jag
kände liksom samvetsoro häröfver och gaf mig icke
någon ro, förr än jag hade undersökt förhållandet.
Min oro var dock öfverflödig, ty jag träffade honom
ännu vid lif, och äfven han blef räddad.

Tapper var en ärlig kamrat, hos hvilken jag
aldrig, hvarken förr eller sedan, kunnat upptäcka
några anlag till att vara elak, men jag menar, att
jag kommer sanningen ganska nära, om jag påstår,
att det var med en viss elakhet, som han en stund
derefter, då vi på nytt hade intagit våra platser
kring lägerelden och intogo en måltid, i hvilken
äfven de båda fångarne fingo taga del, leende sporde
Kraft:

»Nå, din kraftiga vilja hindrade dig icke den
gången från att blifva rädd?»


Kraft sade intet, men hans skamflata uppsyn
innebar ett tillfyllestgörande svar, och vi hörde
honom aldrig mer skryta med sitt hjeltemod.

*
</chapter>

<chapter name="VI. En konspiratörs ändalykt">
<h2>VI.

En konspiratörs ändalykt.</h2>

Under den strängaste krigstukt trängde Gustaf
Adolf allt längre fram. Från Halle gick vägen
öfver Qverfurt till Erfurt, hvarest regerande huset
Weimar förenade sig med honom genom ett fördrag
till ömsesidig hjelp och bistånd. En af sina
skickligaste och mest pålitlige generaler erhöll konungen
ur detta hus, nämligen den sedermera så berömde
hertig Bernhard af Weimar.

Det fans i hela vår här ingen svensk eller
finsk man, hvilken icke gerna fogade sig efter
konungens bud och befallningar angående ordning och
disciplin. Hvar och en af oss insåg nödvändigheten
af att icke fara fram i länderna såsom vilddjur eller
röfvare. Vi hade ju kommit till Tyskland för att
värna och beskydda, icke för att röfva eller plundra
folket och rikta oss sjelfva.

Men de utländske män, hvilka gingo i konungens 
tjenst, kunde icke lika lätt vänja sig vid
Gustaf Adolfs stränga krigstukt. De hade tillbringat
nästan hela sitt lif under oupphörliga plundringståg, 
än i den ena statens eller furstens tjenst, än
i den andra, och hvarhelst de hade tjenat hade 
man icke räknat så noga med deras uppförande mot
befolkningen i de länder, der man förde kriget. Det
var icke vanligt, att man ansåg soldaten vara till
för att försvara den värnlöse och straffa förtryckare.
Tvärtom ansåg hvarje sådan kringströfvande
krigare sig sjelf såsom en af verldens herrar, hvilken
allt måste tjena. Bönder och deras egendom hade,
enligt deras mening, blifvit skapade blott för att
någon gång tjena dem till förlustelse.

Det var derför icke underligt, att ett visst
missnöje började råda bland de i Gustafs här tjenande
utländske knektarne, då de nu måste försaka sina
fordna upptåg, då bondens ko och bondens dotter,
såväl som hans hus och hem, genom Gustaf Adolfs
stränga bud fredades för deras lystnad.

I den trupp, som jag tillhörde, funnos åtskilliga 
utländske män instuckne bland oss svenskar.
Det var hufvudsakligen tyskar, till ett antal af
omkring trettio, men äfven italienare och fransmän.

Bland tyskarne var äfven en man, som kallade
sig Mathias, en af de vildaste och mest oregerliga
sällar, som jag någonsin har sett under hela min
lefnad, och hans utseende bar i sanning tydligt
vittnesbörd om de onda lustar och begärelser, som egde
herraväldet inom honom. Han var liten till växten
och gick alltid något framåtlutad. Hans skägg var
afrakadt, utsväfningar och ett dåligt lefverne hade
förtunnat hans hår, så att det hade mycken möda
att kunna skyla hans hjessa. Men det märkligaste
hos karlen var hans ansigte och i detta förnämligast
hans ögon. Hans hy var icke blek, men dess svaga
rodnad hade en blandning med gult, hvilken
ingalunda förskönade hans fula drag. Hans anletsdrag
talade om vilda, otyglade lidelser och hans ögon 
— svarta och glänsande — hade syskontycke med
ormens giftiga blick. Aldrig såg man den karlen
le — om icke åt andra menniskors jemmer och
lidande. Om han hatade någon, var han oförsonligare
än döden.

Denne Mathias hade åtskilliga gånger gjort sig
skyldig till förseelser	emot konungens förbud	
att ofreda landtbefolkningen och konungen hade med
stränghet förehållit honom det oskickliga och
gudlösa i hans	beteende samt lofvat honom att,	om
och när han härnäst i detta afseende öfverträdde den
gifna befallningen, skulle han utan skonsamhet lida
dödsstraff.

»Det är bättre, att jag straffar dig», så slutade
konungen, »än att Gud för dina brotts skull icke
allenast straffar dig, utan äfven mig och hela
hären.» <footnote>Detta konungens yttrande är historiskt. </footnote>

Nu vågade visserligen Mathias icke mera göra
sig skyldig till brott mot den anbefalda krigstukten,
men jag kunde nogsamt förstå, att han icke umgicks
med goda tankar.

Då vi nu anlände till Erfurt och blefvo
inqvarterade i byarne kring denna stad, medan
endast en ringa del af hären förlades innanför
stadsmurarna, så var det mig icke otydligt, att Mathias
hade någon plan i sigte, hvilkens förberedande och
utförande lifligt sysselsatte honom. Han var ännu
mera inbunden och tystlåten än eljest, och var för
det mesta försjunken i tyst grubblande.

Händelsen fogade det så, att jag tillsammans
med denne Mathias och tre eller fyra svenskar hade
fått min boning i en ganska liten stuga, hvars
invånare, för att lemna oss rum, hade sammanpackat 
sig i en liten kammare, der de knappast kunde se
hvarken sol eller måne.

En afton, sedan vi hade lagt oss till ro och
jag trodde mig ensam ligga vaken, märkte jag en
ovanlig rörelse i den vrå, hvarest Mathias hade sin
plats. Länge behöfde jag icke undra öfver orsaken
till detta buller, förr än det blef mig	klart, att karlen
var i färd med att stiga upp.

»Ah!» tänkte jag vid mig sjelf. »Nu skrider
han säkerligen till utförande af de ting, som han
grubblat öfver alltsedan den dagen, då konungen
rättvisligen näpste honom.»

Naturligtvis ville jag icke låta honom märka,
att jag var vaken och att jag iakttog hans
förehafvande. Derför började jag ock efterhärma en
sofvandes snarkningar, sålunda deltagande i den
afskyvärda musik, hvilken mina verkligen sofvande
kamrater redan en lång stund åstadkommit genom
liknande ljud.

Ljudlöst klädde han sig emellertid och lika
ljudlöst öppnade han dörren och försvann i det
utanför rådande mörkret. Knappt hade han dock
hunnit stänga till dörren efter	sig, förr än äfven jag
skyndade upp, klädde mig inom några sekunder,
grep mitt svärd	och min musköt samt ilade ut. Då
jag utkom, hade han ännu icke hunnit trettio steg
ifrån stugan, och det var mig derför lätt att höra
ljudet af hans fotsteg och sålunda blifva förd i
hans spår.

Så tyst som möjligt närmade jag mig honom,
till dess jag kunde tycka, att jag var honom på
tio steg nära. Då antog jag samma långsamma fart
som han, så att jag alltjemt skulle följa honom på
detta ringa afstånd. Natten var kolsvart, så att
han, äfven på detta ringa afstånd mellan oss,
omöjligen kunde blifva mig varse.

Åtskilliga gånger stannade han, troligen för
att lyssna, om han möjligen vore eftersatt, men då
jag gick ljudlöst och ögonblickligen sjelf stannade,
så snart jag icke längre hörde ljudet af hans steg,
så kunde han icke föreställa sig, att någon var honom
i hälarna. Han fortsatte derför sin väg.

Följande bygatan, kommo vi slutligen till en af
de mest aflägsna gårdarna i denna by. Jag hade
mig bekant, att denna gård icke hade mottagit
någon inqvartering, emedan den dithörande boningsstugan 
blifvit ödelagd genom en eldsvåda, så att
der icke fans något till bostad tjenligt rum. Gården 
var till följd deraf alldeles obebodd och jag
undrade	storligen, hvad Mathias kunde hafva att
der uträtta och hvem han der ville sammanträffa
med.

Förbi den plats, hvarest ruinerna efter det
fordna boningshuset ännu qvarlågo, gick han bort
emot det ännu qvarstående ladugårdshuset, genom
hvars dörr han inträdde. Då han öppnade dörren,
utträngde genom springan ett svagt ljussken och
jag hörde ett sorl af röster, som antydde, att många
menniskor voro församlade derinne.

Huru skulle jag nu ställa till det, för att blifva
i tillfälle att höra, hvad som sades derinne, och se,
hvad man i sådan hemlighet förehade? Att nalkas
dörren och genom denna möjligen både se och höra
hvad som påstod — det hade varit en lätt utförd
sak, om jag icke hade fruktat, att möjligen icke
alla de, som väntades till detta sammanträde, hade
ännu anländt till platsen. Jag kunde lätt blifva
öfverraskad, under det jag utspejade dem, och 
derför dristade jag mig icke att begagna ett sätt, som
eljest hade varit det naturligaste. Åtminstone ville
jag först försöka, om icke det kunde gifvas en
annan utväg att komma in i huset, innan jag stälde
mig att lyssna vid dörren.

Sedan jag fattat detta beslut, gick jag ett hvarf
omkring huset. Vid dess ena gafvel stötte min fot
i mörkret emot ett på marken liggande föremål, så
att jag var icke långt ifrån att falla. Då jag sedan
böjde mig ned, fann jag, att detta föremål var en
klumpig stege, hvilken tycktes hafva varit flitigt
brukad, enär stegen voro ganska nötta.

»Nåväl», tänkte jag, »när här ligger en stege,
så är det troligt, att här också måste finnas något
ställe, der den kan begagnas.»

Till följd af denna naturliga slutledning blickade 
jag uppåt gafveln, för att möjligen varseblifva
någon öppning, till hvilken man begagnat stegen
såsom trappa. Men i anseende till det rådande
mörkret kunde jag ingenting upptäcka. Då fattade
jag stegen med kraftiga armar och upplyftade
honom mot gafveln, väl aktande mig att låta något
ljud förråda för de i ladan innevarande, att menskliga 
varelser funnos utanför. Dock kostade det mig
icke ringa ansträngning, ty stegen var lång och
klumpig och till följd deraf ganska tung och ovig
att handtera.

När jag omsider hade upprest den och låtit
den ljudlöst falla mot väggen, dröjde jag icke att
uppstiga, och när jag hunnit så högt på stegen,
att min hand grep kring den öfversta af dess
spolar, då varsnade jag framför mig en öppning i
gafvelväggen, ja, jag såg äfven återskenet af ljus från
det inre af huset, men en massa halm eller hö — 
jag kunde icke rätt afgöra, hvilketdera det var — 
hindrade mig att se de personer, som befunno sig
nere på ladans botten. Mängden af foder var så
stor, att jag nu måste krypa ända upp under
takåsen, för att komma så långt in i byggnaden, att
jag kunde se någonting af hvad som der tilldrog
sig. Dock hörde jag redan nu ljudet af menniskors
röster.

Så ljudlöst och tyst, som det var en menniska
möjligt, kröp jag på händer och fötter öfver
foderförrådet längre in i den hemlighetsfulla ladan. Mer
än en gång törnade jag med ryggen emot sjelfva
ryggåsen eller mot takspanten, men lyckligtvis
förorsakades deraf icke något buller, som kunde vara
märkbart nedifrån, i synnerhet som man der
samtalade.

Snart var jag framme vid den punkt, hvarest
foderförrådet slutade, och här kunde jag blicka ned
på de menniskor, som hade valt logen till sin
samlingsplats. Det var icke förenadt med någon
svårighet att igenkänna dem. Till och med deras namn
voro mig bekanta. En skara af omkring etthundra
karlar sutto på blotta golfvet kring logens väggar
och här och der på golfvet. Jag igenkände i dem
en stor mängd af de utländingar, som tjenade i
Gustaf Adolfs krigshär.

Då jag framkom till den plats, der jag kunde
taga scenen nere i logen i betraktande, hörde
jag en gammal skäggig italienare yttra sig på detta
sätt:

»Du har låtit oss komma hit, och nu fordra vi
af dig, Mathias, att du ofördröjligen säger oss, hvad
du åsyftar med denna sammankomst.»


Jag såg Mathias resa sig upp och hörde honom
svara:

»Det skolen I ofördröjligen erfara, men först
vill jag spörja eder till, om I icke ansen, att en
soldat emellanåt måste hafva tillfälle och tillåtelse
till plundring, om hans lif icke skall vara alltför
enformigt och tråkigt. Äro icke rof och plundring
och framtvingad gunst af qvinnor soldatens ljufvaste 
belöning och det mål, för hvilket han lefver?»

»Jo! Jo! Mathias har rätt!» ljöd det från alla
sidor af logen.

»Nå, då äro vi öfverens om utgångspunkten för
våra öfverläggningar och skola säkerligen också till
följd häraf blifva ense om hvad som är att företaga.
I veten sjelfve, om vi här hos Gustaf Adolf få
åtnjuta vår rätt. Solden få vi nog i laga tid och till
behörigt belopp, men få vi väl någonsin plundra
eller njuta af qvinnosällskap? Håller han oss icke
så strängt, som om vi voro munkar och hade aflagt
klosterlöftena?»

Åter hördes bifallande rop af de församlade
männen.

»Nu», fortfor Mathias, »är jag förvissad derom,
att Tilly gerna vill mottaga oss bland sina krigare.
Der skulle sannerligen vara mycket bättre att vistas,
ty Tilly är en man, som förstår krigares behof och
som icke räknar så noga med sitt folk. Magdeburgs 
plundring och förstöring är derpå bevis. Det
skulle sannerligen varit nöjsamt att hafva varit med
honom, då han intog den staden. Stora skatter
skulle vi då hafva kunnat roffa till oss och det hade
varit besynnerligt, om icke en eller annan
magdeburgisk skönhet skulle med eller mot sin vilja
fallit i våra nät. Jag ångrar, att jag icke längesedan 
begifvit mig till Tilly. Hvad få vi här? En ringa
sold. Och hvad skulle vi förvärfva hos Tilly?
Rikedomar och allt, hvarpå en krigsman sätter värde.
Har jag talat sanning?»

»Ja, ja!» bekräftade åhörarne, som lyssnat med
spändt intresse.

»Nå, då gifva vi oss i väg i morgon!»

De flesta tycktes sinnade att ingå på detta
förslag. Dock voro der synbarligen några, som kände
en viss tveksamhet. Den skäggige italienaren trädde
fram och yttrade:

»Men om man förstår vår afsigt vara att rymma,
så ....»

»..... så hänger man dig, menar du! Utan
tvifvel! Men hvem har sagt, att man skall märka
vår afsigt?»

»Huru vill du då ställa till det?»

»Hören! Vi samlas vid middagstiden i morgon
bakom byggnaderna, der hästarne stå, som tillhöra
det upländska regementet och de småländska
ryttarne. I veten, att dessa byggnader äro belägna i
yttersta ändan af byn, och om vi välja den tid, då
manskapet aflägsnat sig för att äta sitt middagsmål, 
skola alla hästarne stå till vårt fria förfogande,
och då vi en gång hunnit väl upp i sadeln, vill
jag se den, som förmår upphinna oss. Om vi nu gå
dit en och en, så lärer det icke kunna väcka någon
uppmärksamhet.»

Denna plan mottogs med utomordentligt bifall,
och man kom öfverens om att följande dagen sätta
den i verket.

Omsider tycktes man vilja bryta upp. En efter
annan aflägsnade sig. Tydligen var det af
försigtighet, som de icke gingo alla på en och samma 
gång från ladan. Slutligen återstodo endast Mathias
och den svartskäggige italienaren. Äfven den senare
ville nu aflägsna sig. men Mathias vinkade åt honom,
att han borde qvarstanna.

»Vänta litet! Jag har något att säga dig
ensam.»

»Nåväl!»

»Skulle det vara dig något emot att hastigt
blifva rika karlen?»

»Nej, i sanning! Kunde du uträtta det, så vore
jag tacksam.»

»Hör! Det har lyckats mig att utforska, hvar
konungen har sin krigskassa förvarad. Vill du vara
med om att stjäla den? Ensam kan jag icke göra
det.»

Den andre lät höra ett utrop af förtjusning och
yttrade derefter:

»Du är mig en s—ns dugtig karl! Jag följer
dig!»

»Först måste jag dock gå till mitt qvarter och
hemta vissa nycklar, som jag vetat att förskaffa mig.
Vänta mig här!»

»Ja, gerna! Men efter du gjort mig ett så
hederligt förslag, så vill jag å min sida fägna dig.
Du skall hjelpa mig att tömma den här.»

Italienaren framdrog från något gömsle i sin
klädedrägt en vinbutelj, vid hvars åsyn Mathias lät
höra ett uttrycksfullt:

»Ah!»

De båda förbundne gjorde processen kort, när
det gälde att öppna flaskan. Med ett slag mot
väggen skilde de halsen från den öfriga delen af
flaskan. Emellertid intresserade det mig icke mycket 
att bevittna deras pokulerande, hvarför jag också, 
krypande på händer och fötter, aflägsnade mig. Jag
tillvägagick dervid med så mycket större skyndsamhet, 
som jag önskade befinna mig i mitt qvarter,
innan Mathias återkom dit.

Det dröjde också icke en half timme, förr än
jag öppnade dörren till den lilla stugan. Mina
sofvande kamrater vaknade vid det buller, som mitt
inträde förorsakade. Jag omtalade för dem den scen,
hvilken jag hade bevittnat, och de planer, som
Mathias utkastat att röfva krigskassan och derefter löpa
öfver till fienden.

»Vi måste derför», slutade jag, »försäkra oss om
hans person, så snart han återvänder. Sedan skola
vi nog i morgon hindra hans medbrottslingar från
att stjäla hästarne.»

Lång tid förgick icke, innan vi förnummo, att
någon nästan ljudlöst öppnade dörren och inträdde.
Ehuru det var mörkt, så att vi icke kunde se den
inträdande, ej heller han oss, tviflade jag dock icke,
att det var Mathias. Att så var förhållandet, derom
öfvertygades jag ännu mera, då jag hörde honom
smyga öfver golfvet bort till den vrå, der han hade
sin liggplats. Här trefvade han länge omkring med
handen, tilldess han fick tag i ett föremål, hvilket
skramlade, såsom hade det varit flera sammanbundna
nycklar.

Ända hittills hade vi andre suttit tysta och
orörliga, men då han nu började å nyo smyga öfver
golfvet, reste jag mig upp och stälde mig framför
dörren, utan att denna min rörelse förorsakade det
aldra minsta buller eller ljud.

Han kom rakt emot mig och i detsamma han
stötte mot min kropp, utsträckte jag armen och grep
honom i strupen. I förskräckelsen tappade han 
nycklarne, hvilka med ett skramlande ljud föllo till
golfvet.

»Hvarthän, Mathias?» sade jag lugnt.

»Jag har intet ondt gjort», stönade han nästan
ohörbart, ty min hand klämde hans strupe temligen
omildt.

»Naturligtvis!» sade jag. »När gjorde du väl
någonting, som kan kallas ondt? Att plundra, anstifta
brand, mörda och skända qvinnor, det är ju något
godt i dina ögon? Icke sant?»

»Det har jag aldrig sagt!»

»Inte? Åh, du är så oskyldig som ett nyfödt
barn.»

»Ja!»

»Du borde längesedan gifvit dig till
katolikerna. Du hade då för lång tid tillbaka varit
upptagen bland helgonen, såvida du icke föredragit
påfvestolen framför helgonglorian.»

»Aj!»

»Åh, jemra dig icke! Ännu är leken icke mera
än påbörjad och det lärer nog blifva värre för dig.
Kan du säga mig, hvar de upländske och småländske 
ryttarne hafva sina hästar? Du förstår väl min
fråga?»

»Nej!»

»Inte? Nå, då kanske du vet bättre besked på,
om Tilly tager emot några öfverlöpare i sin här.»

»Aj! Släpp mig!»

»Nej, dertill är du mig för mycket kär!»

»Du qväfver mig!»

»Åh, dermed är ingen fara!»

»Aj!»

»Tig då stilla en gång! ... Kan du möjligen
upplysa mig om, hvar vår konung har sin	krigskassa 
och om det skulle vara möjligt att stjäla den?»

»Aj!»

»Jag finner, att du icke är hågad att besvara
mina frågor. Nå, det gör också detsamma, ty jag
vet godt besked ändå. Kamrater! Slån upp eld,
så skolen I få se, huru den ser ut, som vill stjäla
krigskassan från Sveriges konung och sedan löpa
öfver till fienderna med bytet. Skynden eder,
innan jag nödgas rent af strypa den här sprattlande
karlen!»

Mina kamrater hade stål och flinta i beredskap
och det dröjde icke länge, innan en flammande eld
lågade i kaminen och upplyste rummet.

Vårdslöst kastade jag Mathias bort i den vrå,
hvarest han brukade ligga, men knappt kände
karlen sig vara	fri från mina fingrars grepp kring
hans hals, förr än han rusade upp och störtade
öfver mig med draget svärd.

Men han fick icke tid att utföra sin vilda plan,
som tydligen gick ut på att dräpa mig och derefter
skynda ut. Huru snabba hans rörelser än voro,
förekom jag honom dock genom att draga äfven mitt
svärd och sätta mig till motvärn. 

»Korsa icke ditt ärliga svärd med den uslingens
klinga!» ropade mina kamrater till mig. »Han
förtjenar icke den äran.»

Sägande detta, grepo de honom, vredo svärdet
ur hans hand och bundo honom samt kastade honom
bort i vrån.

Vi lade oss icke mera till ro den natten, ty vi
önskade att noga bevaka vår fånge.

*


Följande dagen var jag icke sen att skynda till
konungen, innan han ännu företagit sin dagliga färd
in i staden, ty äfven konungen hade sitt qvarter 
utanför Erfurts murar. Konungen mottog med
sitt sedvanliga lugn min berättelse, men tackade
mig för det jag hade räddat hans krigskassa, hvilken, 
sade han, »är mig en alltför god vän nu i
krigstiden, att jag skulle hafva lust att mista honom.»

Derefter befalde mig konungen att tillsammans
med ett nödigt antal kamrater gömma mig någonstädes 
i närheten af öfverlöparnes öfverenskomna
samlingsställe, så att jag kunde omringa dem, när
de hade samlats.

I enlighet med denna befallning låg jag jemte
tvåhundra väl beväpnade kamrater vid middagstiden 
på lur i en skogsdunge några hundra steg
från de byggnader, hvarest de upländske och
småländske ryttarnes hästar voro satta på stall. Vi
kunde från vår plats se, huru ryttarne vid middagstiden 
lemnade stallarne och begåfvo sig till sina
qvarter för att äta middagsmålet. En kort stund
derefter började öfverlöparne att infinna sig. De
kommo en och en och stälde sig bakom byggnaderna, 
så att man från byn icke kunde se dem, 
men just derigenom blefvo de så mycket mera
synliga för oss.

När de voro samlade alla, såsom jag kunde
tycka, men sjelfva upphofsmannen till företaget,
Mathias, icke syntes till, uppstod tydligen någon
oro ibland förrädarne. De tycktes hålla en
öfverläggning och begåfvo sig derefter in i byggnaden.
Sannolikt hade de beslutat att begifva sig af utan
Mathias.

Nu var tiden inne för oss att skynda fram, och 
vi dröjde icke heller att göra detta. Framför hvarje
dörr och fönster i byggnaden stälde sig en talrik
skara af oss, så att det i sanning skulle hafva varit
omöjligt för någon af dem att slippa ut. I det
samma som vi hade fullbordat detta, ljödo
trumpetsignaler från byn. Jag visste, att det var konungen,
som kom, och öfverlöparne anade säkerligen någon
fara, när de hörde trumpetens toner. De kommo nu
ut, ledande hvardera en häst vid handen, eller rättare
de ville begifva sig ut, men funno sig öfverallt
hindrade i detta uppsåt.

Konungen hade med sig en betydande styrka,
som slog en ring kring huset, hvarefter de
öfverraskade öfverlöparne blefvo hemtade ut och uppstälda
inför konungen. Denne höll till dem ett ljungande
bestraffningstal, som han afslutade med dessa ord:

»Förrädare och öfverlöpare äro mig ett afskyvärdt 
folk och jag skulle blygas att hafva under mina
fanor sådane, som en gång gjort sig skyldige till
slik uselhet. Derför mån I draga eder färde, men
vapnen skolen I dessförinnan lemna ifrån eder. Gån!
Måtte den allsmägtige Guden förläna eder nåd till
bättring.»

Skamflate smögo de sig bort, sedan vi fråntagit
dem deras vapen.

Men Mathias?  Han blef, innan solen gick ned,
arkebuserad, sig sjelf till straff och andra till en
helsosam varnagel.

*
</chapter>
<chapter name="VII. Fiendtliga anslag, som misslyckas">
<h2>VII.

Fiendtliga anslag, som misslyckas.</h2>

Den 23 December 1631 intågade den svenska
hären segervan och jublande i Mainz. Här skulle
vi förunnas hvila och vederqvickelse under vintern
och våra tappre krigare voro tillräckligt utmattade
för att med glädje motse några månaders ro i ett
vinterläger.

Emellertid hvilade icke våra fiender. Det var
dem klart, att vår store konung ingalunda var en
fiende att förakta. Södrens solstrålar hade ännu
icke hunnit smälta ismajestätet från Norden, och
likväl hade de kejserlige, då Gustaf Adolf blandade
sig i religionsstriderna på Tysklands mark, hoppats
och högt yttrat, att »snökonungen snart skulle smälta
i Söderns värme». Gustaf Adolf var kejsaren och
hans anhängare en nagel i ögat, och det var derför
hvad man kunde vänta, att fienderne skulle äfven
genom hemliga medel söka att rödja honom ur vägen.
Intrigmakare drefvo sitt spel och gjorde allt för att
undanskaffa den ende man, på hvilken Tysklands
protestanter kunde bygga något hopp om räddning.

Här i Mainz gjordes äfven försök i den vägen,
men lyckligtvis hade de ingen framgång. Det är om
ett dylikt försök, som jag nu ärnar tala.

En mörk afton under början af Januari månad
år 1632 ankom en kejserlig soldat i utsliten och
trasig drägt till stadsporten och begärde inträde och
skydd i staden, föregifvande att han rymt från den 
kejserliga härens spillror, dem Tilly åter hade börjat
samla, sedan den i slaget vid Leipzig blifvit helt
och hållet skingrad. Mannen blef insläpt och förd
inför konungen. Det var jag, som erhöll befallning
att åtfölja öfverlöparen till konung Gustaf, och min
gode vän Kraft skulle beledsaga mig.

Vi sökte konungen i hans qvarter, men han
var icke der. Man sade, att han möjligen uppehöll 
sig i den stora biblioteksbyggnaden, hvarför
vi begåfvo oss dit. Under vägen till konungens
qvarter och derifrån till biblioteket hade jag
rundlig tid att närmare granska den man, som uppgaf
sig vara öfverlöpare. Nog såg han ut att kunna
vara skyldig till en sådan handling, ty ett ansigte,
som mera vittnade om trolöshet och falskhet, har
jag sällan skådat. Hans ögon voro mörka och hade
den egenheten att icke kunna hvila stadigt på något
föremål. De irrade hit och dit och hade för öfrigt
ett uttryck, som väckte tanken på kattens listiga
blick. Det vilda, oordnade skägget och den om
flitig vindyrkan sqvallrande näsan voro icke heller
egnade att tillvinna karlen förtroende. I skenet
från facklan, hvarmed vi belyste vår väg, såg
karlen ut som en stråtröfvare eller en fången
missgerningsman.

I biblioteksbyggnaden träffade jag min herre
och konung och omtalade för honom mitt ärende.
Han var sysselsatt att gifva föreskrifter angående
böckernas inpackande i stora lårar och just i det
ögonblick, då jag nalkades honom, vände han sig
från de med inpackningen sysselsatte arbetarne,
sägande till de höge herrar, som omgåfvo honom:

»Dessa bokskatter skola visserligen komma
lärdomsskolan i Westerås till stort gagn, om Gud vill.
Oxenstjerna, som jag gifvit dem, ärnar skänka dem
till denna skola. Det har äfven länge lekt mig sjelf
i hågen att kunna gifva dessa lärare ett tecken till
min bevågenhet, liksom jag tillförene har gjort med
de vördige herrarne i Upsala.»

Så talade konungen och han afsände verkligen
någon tid derefter hela den rika boksamlingen till
Sverige, men såsom jag sedan har hört, förliste
fartyget i Östersjön, som både mottog och behöll
böckerna i sitt sköte. Den gode konungens och hans
kanslers afsigt blef således icke här vunnen, men
den i Würzburg tagna boksamlingen anlände
verkligen till Upsala och utgör i dess bibliotek en stor
prydnad.

»Hvad vill du, min gosse?» sporde konungen
mig, så snart han blef mig varse.

»Herre konung! Denne man, som uppgifver sig
hafva lupit bort från kejsarens här och kommit hit
till Mainz, anhåller, att Sveriges konung måtte
afgöra öfver hans öde.»

Konungen lät sin stadiga, genomträngande blick
hvila på mannen, hvilken tydligen hade stor möda
att uthärda dessa forskande, ärliga ögon. Konungen
skakade sakta och majestätiskt sitt sköna hufvud och
strök med venstra handen sitt prydliga skägg, under
det han sade:

»Och hvad vill du hos oss?»

»Nådige herre!» svarade främlingen. »Jag vill
kämpa under eder ärorika fana, om denna nåd
förunnas mig.»

»Karl, menar du, att jag har plats för förrädare?»
sporde konungen barskt.

»Värdigas ....»

Men konungen värdigades icke åhöra hvad
främlingen kunde hafva att svara på den framstälda
frågan, utan yttrade:

»Öfverlöpare och andra, som kunnat öfvergifva
den fana, hvilken de en gång svurit trohet, äro mig
ett vederstyggligt folk, men låt höra....! Måhända
kan du gifva goda skäl för ditt förräderi mot de
kejserliga?»

Nu må man tro, att karlen med både fräckhet
och glädje begagnade sig af tillåtelsen att sätta sin
tunga i rörelse.

»Det är förvisso en sanning», sade han, »att i
Tillys här lider man allt sedan slaget vid Leipzig
af all upptänklig brist. Många af oss hafva under
flera dagar knappast haft en beta bröd, hvarmed vi
kunnat stilla magens kraf, och det är hårdt att
hungra,	nådig herre! Dessutom har jag såsom god
protestant aldrig kunnat förlika mig med att kämpa
för kejsaren och låta utgjuta mitt blod för de
katolskes sak. Detta, herre konung, bestämde mig
slutligen för att fly och erbjuda eder, kämpen för
den rena, evangeliska tron, min arm och mina
tjenster.»

»Du lägger dina ord väl», genmälde konungen,
»men näppeligen lär du kunna öfvertyga mig om,
att du såsom protestant haft tillräckliga skäl att
redan så länge strida mot dina trosförvandter och
bröder.»

»Mägtige konung och store anförare öfver den
tappraste krigshär i verlden! Redan då, när detta
olyckliga krig utbröt, befann jag mig i kejsarens här
och har hittills tvekat att bryta den trohetsed, som
jag hade svurit det kejserliga banéret. Men jag
kunde icke tysta mitt samvetes rop och så...»


»Så», inföll konungen spetsigt, »så kom hungern
och gjorde ditt samvete rent af upproriskt?»

»Visserligen....»

»Nå, du kan möjligen vara bättre än du ser ut»,
yttrade konungen, »och jag är icke den, som vill
döma dig.»

»Huru skall jag kunna tack...»

Uslingen föll på knä för konungen under de
mest ödmjuka, och lismande åthäfvor — för öfrigt
syntes mig detta vara hans rätta ställning, enär jag
inom mig icke ansåg honom vara värdig att stående
tilltalas af den ädle herskaren. Men konungen sade
med den enkelhet, som för alltid skulle hafva fästat
mig vid honom, om han icke redan förut hade egt
min tillgifvenhet och kärlek i så hög grad:

»Stig upp! Endast för Gud skall man knäböja
och jag är blott en syndig menniska. Stig upp,
säger jag dig! Jag vill icke veta af någon dyrkan.»

Karlen uppreste sig, då han af det otåliga
uttrycket i hjeltens röst nogsamt kunde förnimma, att
befallningen var allvarligt menad.

»Emellertid», fortsatte konungen, »må du tills
vidare få en plats i min här och du, Flink, må taga
honom till din sidokamrat och hafva ett vaksamt öga
på honom, att han icke må umgås med något
förräderi. Och det säger jag dig, min tappre Flink,
att om du skulle komma honom på spåren på orätta
vägar, så har du rätt att taga hans lif.»

Jag bugade mig, men kunde icke finna ord att
uttrycka min tacksamhet för konungens vänlighet och
förtroende till mig.

»Det faller mig något in», fortfor konungen, vänd
till främlingen. »Du har ännu icke sagt oss ditt
namn. Hvad kallas du?»


»Ulrik Apfelbaum.»

»Godt! Nu kunnen I gå!»

Konungen vände sig ifrån oss och tilltalade de
honom omgifvande höge herrarne, som under
tystnad hade åhört samtalet mellan honom och
öfverlöparen. Under det jag aflägsnade mig med min
nyförvärfvade sidokamrat, hörde jag hvad konungen sade.
Hans ord föllo sålunda:

»Nu sedan vi hafva ombestridt inpackningen af
dessa bokliga och vetenskapliga skatter och gifvit
befallning om deras öfverförande till Westerås, vilja vi
taga vårt öfriga byte i betraktande. Låtom oss
begifva oss till arsenalen!»
 
Emellertid lät jag Ulrik Apfelbaum åtfölja mig
till mitt qvarter, skaffade honom hela kläder och
snyggade upp honom på bästa sätt. Bland de
rikliga förråder af alla slag, som i denna rika stad
fallit i våra händer, var det icke svårt att åt honom
hitta både drägt och vapen.

Om jag skall bekänna sanningen, så måste jag
tillstå, att det erhållna uppdraget att bevaka Ulrik
Apfelbaum i hans görande och låtande just icke var
mig kärt, ehuru mycket konungens förtroende gladde
mig. Jag insåg nemligen ganska väl, hvilka svårigheter 
det skulle medföra, och för öfrigt var hans
person, hans utseende, hans blick, hans tal, hans sätt
att skicka sig ganska obehagligt, så att jag föga
trifdes i hans sällskap.

Emellertid förgingo några dagar, utan att jag
kunde upptäcka någonting besynnerligt eller
vanhedrande i hans uppförande, och jag började redan
föreställa mig, att jag i mina tankar varit orättvis
emot karlen och att mitt uppdrag skulle blifva lätt
nog att utföra.

Den 16 Januari lät konungen en del af trupperna 
rycka ut och samlas på det vidsträckta torget
— en stor, jemn plats med välbyggda hus på alla
sidor. På den ena sidan af torget låg en kyrka,
hvars sköna torn sträckte sig upp mot himlen.
Mången gång har jag tänkt att de, som bygga dessa
höga torn, vilja derigenom gifva oss en bild af bönen,
hvilken ju också stiger mot höjden, när den går ur
ett andäktigt och troget hjerta. Vid detta tillfälle
hade jag likväl icke tid att anställa sådana 
betraktelser, ty jag måste hafva hela min uppmärksamhet
fästad vid tjensten, enär vi skulle under konungens
egna ögon öfva oss i vapnens bruk.

De gode borgarne, hvilka de första dagarne efter
stadens eröfring hade hållit sig dolda i sina hus,
men nu åter hade börjat samla sig till köpslående
på torget, sedan de funnit, att svenskarne icke äro
röfvare, som göra fredliga och värnlösa män och
qvinnor skada, måste nu åter för några timmar
lemna saluplatsen, sedan de inpackat sina varor.
Några judar flydde i största hast och deras
löjeväckande åtbörder och tydligt framstickande rädsla
blefvo orsak till månget leende, som upplyste våra
ärliga bussars eljest bistra anleten. Borgarne deremot, 
hvilka visste, att de ingenting hade att frukta,
aflägsnade sig med lugn och värdighet, men med
tydlig beundran för våra truppers ädla och krigiska
skick och hållning.

Under krigsmusikens lifliga toner ryckte vi upp
på torget och fingo sedan genomgå alla de olika
handgreppen med geväret. Gustaf Adolf var sjelf
den kommenderande. Omgifven af sina fältöfverstar,
satt han på sin ädle, brunröde gångare framför fronten. 
Hvad han var ståtlig till häst, denne konung! 
Ehuru han var ganska fet och änskönt gångaren var
något för liten, som det tycktes, efter konungens
storlek, så tycktes den bara honom utan svårighet,
och konungens korpulens var blott egnad att ännu
mera höja det majestätiska och vördnadsbjudande i
hans uppträdande. Hästen, som var ett ganska
eldigt djur, gjorde mången oförutsedd rörelse, men
konungen styrde honom med ledighet och behag på
ett sätt, som visade mycken öfning och färdighet i
denna ädla och ganska svåra idrott.

Slutligen skulle vi äfven afskjuta en salva och
befallning utdelades, att laddningen skulle ske med
endast krut och att ingen finge lägga kula I geväret 
— ett påbud, som naturligtvis hvarje ärlig man
stälde sig till efterrättelse.

Trogen den befallning, som konungen enskildt
hade gifvit mig angående Ulrik Apfelbaums bevakning, 
enligt hvad förut är omförmäldt, kastade jag
min blick till min sidokamrat, för att efterse, huru
han efterkom befallningen att ladda med endast
krut. Min öfverraskning blef emellertid stor, då
jag hörde någonting »rasslande» likt en kula glida
utefter loppet i min sidokamrats gevär. Det var
tydligt, att karlen hade af en eller annan anledning
handlat tvärt emot den gifna befallningen. Han hade
laddat med kula, liksom om vi hade stått gentemot
fienden.

Min oro var ganska stor och väl berättigad, ty
äfven om jag icke kunde anse karlen vara nog fräck
att ämna denna kula åt konungen, så var det mig
likväl klart och tydligt, att denna kula ovilkorligen
måste förorsaka någon skada. Torget var nemligen
icke fritt från menniskor. Stora skaror af sysslolösa 
stadsbor hade samlat sig på den öppna platsens 
motsatta sida och bildade några tätt sammanträngda
leder af intresserade åskådare. Ulrik Apfelbaums
kula måste, om geväret rigtades rättfram, ovilkorligen 
träffa någon bland de intet ondt anande
menniskorna.

»Hvad gör du, olycklige!» sade jag brådskande
till honom med en röst, som nogsamt vittnade om
mitt upprörda inre.

Karlen såg mig helt fräckt i ansigtet och
svarade:

»Skulle det komma dig vid?»

»Ja ...»

Men jag fick icke tid att säga ut min mening,
ty konungens klara, metallklingande röst
kommenderade:

»Lägg an!»

»Sigta!»

»Gif eld!»

Jag bekänner att jag i detta ögonblick icke
hade någon tanke på, huru jag till konungens
belåtenhet skulle utföra den gifna befallningen, något
som eljest alltid plägade vara min stolthet.

Gustaf Adolf var mycket noga, när det gälde
gevärets handterande, och särskildt brukade han fästa
stor vigt dervid, att alla gevärsmynningarne skulle
bilda en rak linea, så att ingen dristade sig att
hålla den högre eller lägre, än de öfriga bussarna
i ledet. Huru jag i detta afseende denna gång
lyckades, vet jag icke, ty mina ögon voro fästade
på Ulrik Apfelbaums gevärspipa. Med en känsla
af obeskriflig harm såg jag den eländige karlens
beteende.

I stället för att rigta sitt gevär rätt fram,
såsom vi andra gjorde och såsom det tillhörde honom,
förde han dess mynning ett par tum åt sidan och
... man tänke sig min vrede! ... rakt mot
hjeltekonungens hjerta. Döden lurade i detta ögonblick
på sitt ädla rof. En sekund till, och den svenska
hären skulle hafva förlorat sin anförare och Sveriges
land sin konung, protestanterne i Tyskland sin
räddare och hvarje ärlig man den bäste bland vänner.

Ögonblickligen rann der upp i mitt inre ett
ljus rörande hela denna lömska gerning. Ulrik
Apfelbaum var, det insåg jag tydligt och klart, ett
från kejserliga sidan utskickadt kreatur, hvars
uppdrag gälde att taga konungens lif. Nu skulle den
förrädiska gerningen ske. Nu skulle den evangeliska
trons ende försvarare falla för en feg lönnmördares
kula.

Jag ryste för hvad som skulle inträffa, anseende
konungens död oundviklig.

Gustaf Adolf hade redan uttalat ordet »gif ...»
af befallningen »gif eld», då jag snabbare än
tanken, hastigare än den flammande ljungelden gaf
med ändan af min gevärspipa ett kraftigt slag åt
Ulrik Apfelbaums skjutvapen, så att detta ändrade
sin rigtning.

Åtminstone trodde jag mig hafva ändrat kulans
bana, men den krutrök, hvilken, under ögonblicken
efter salvans lossande, utbredde sig från vårt led,
hindrade mig från att strax varsna någonting.

Men knappt hade ekot af gevärssalvan bortdött 
bland husraderna, förr än jag förnam ett gällt,
genomträngande skri af en enda röst. Det kom
från folkskaran, som stod framför oss. Jag sade
dervid till mig sjelf:

»Troligen har du genom din mellankomst varit
en ofrivillig orsak till en menniskas död, åt hvilken 
denna kula icke var ämnad. Men den må nu hafva
träffat hvem som helst, blott det icke är konungen,
ty i hela denna stad, ja i hela verlden finnes i
närvarande stund intet lif, så dyrbart och oersättligt som
min herres och konungs.»

Nu började krutröken att skingra sig. Dess
tjocka ogenomskinliga vägg upplöste sig i en
genomskinlig dimma och den förste, som jag nu
varseblef, var konungen. Han tycktes vara helt och
hållet oskadad, och jag tackade Gud derför i mitt
hjerta.

Han hade vändt sin häst åt det håll,
hvarifrån nödropet hördes, och satt nu helt stilla,
betraktande den scen, som jag nu går att med min
svaga penna skildra. Det intryck, som denna syn
gjorde på mig, vill jag icke ens försöka att
beskrifva. Ett försök dertill måste ovilkorligen
misslyckas.

Jag såg några karlar, hvilka från gatan
upplyftade en blödande och medvetslös eller död qvinna,
under det att några andra karlar med knutna händer 
och andra åtbörder af vrede och raseri tycktes
anropa himlen om hämnd öfver oss alla, liksom
om hela den svenska truppstyrkan varit orsak till
det nedriga dådet.

Sedan konungen under en minut betraktat det
bedröfliga uppträdet — en minut, under hvilken
många sinnesrörelser, smärta, afsky, vrede och
medlidande gåfvo ett omvexlande uttryck åt hans
ansigte — vände han långsamt sin häst mot den i
häpnadsfull tysthet försänkta truppen, red oss några
famnar närmare och lät sitt allvarliga, forskande öga
sakta öfverfara lederna, liksom om han velat söka
gerningsmannen.


»Huru?» började han derefter sitt tal. »Huru?
Det finnes således ibland oss en usling, tillräckligt
nedrig att utföra en slik gerning och tillika
tillräckligt ohörsam, för att förakta en af mig gifven
befallning? Jag hade icke kunnat hysa sådana tankar 
om mina krigare. Den skyldige träde emellertid
nu fram och försvare sig, om han gitter!»

Konungens öga blixtrade hotfullt.

Anseende det vara min pligt att om saken
uppenbara hvad jag visste, trädde jag dristigt fram
ur ledet.

»Du, Flink!» sade konungen häftigt. »Skulle
du vara den skyldige? Omöjligt!»

Jag svarade utan fruktan och med en röst, som
hördes af alla:

»Nej, herre konung! Omöjligt kallade I detta
med rätta. Jag hoppas under hela min lefnad kunna
bevara min själ ren från sådana brott, så visst som
jag önskar finna nåd hos Gud på den sista dagen.
Likväl framträder jag här, icke för att anklaga mig
sjelf, utan för att aflägga vittnesbörd emot en
annan. Gerningsmannen står här och heter Ulrik
Apfelbaum.»

Jag vände mig om för att utpeka den eländige,
och äfven konungen följde rigtningen af mitt
utsträckta finger, men till min förvåning var Ulrik
Apfelbaum icke der. Han hade begagnat sig af
tillfället och gjort sig osynlig.

»Ah!» utbrast konungen. »Du menar den der
öfverlöparen, men jag ser honom icke!»

»Herre konung! Han stod i ledet vid min sida,
då jag nyss framträdde hit.»

»Jaså, nå, hans försvinnande dömer honom
såsom skyldig, lika mycket som hans egen muns 
bekännelse skulle hafva gjort. Straffet skall det
oaktadt hinna honom. Gif befallning, att ingen får
slippa ut ur staden och att hvarje hus undersökes,
för att draga den eländige fram. Men du, Flink,
berätta, hvad du vet om denna sorgliga sak!»

Några skyndade bort, för att utföra konungens
order, och jag berättade omständligt, huru jag märkt,
att Ulrik Apfelbaum mot påbudet skarpladdade sitt
skjutvapen och rigtade det mot konungen samt
hurusom jag lyckats rädda konungens lif, men
derigenom blifvit en ofrivillig orsak till den stackars
qvinnans olycka.

Konungen, som nu först förnam den fara, i
hvilken han hade sväfvat, aflyftade sin
hufvudbetäckning och uppsände en tyst bön till honom, som
så kärleksrikt hade genom min ringa hand räddat
honom från döden. Derefter uttalade han högt det
löftet, att om den olyckliga qvinnan, som för hans
skull blifvit träffad af kulan, kunde återskänkas åt
lifvet genom läkarens omsorger, så skulle han till
detta ändamål icke sky någon kostnad och för
öfrigt draga försorg om henne i alla hennes
lifsdagar.

Redan samma dag aflade konungen ett besök i
qvinnans hem. Ehuru fara var för hennes lif, kunde
dock läkaren ingenting ännu med bestämdhet afgöra.
Det förgick sedan ingen dag, utan att Gustaf Adolf
sjelf eller genom någon annan skaffade sig
underrättelser om hennes tillstånd.

Emellertid blef hela staden genomsökt, ehuru
helt och hållet förgäfves. Ingenstädes stod Ulrik
Apfelbaum att finna. Antingen hade han lyckats
smyga sig ur staden på hemliga vägar eller också
hade det lyckats honom att påträffa en väl dold 
uppehållsort. Ingen visste det, men jag hade mina
egna tankar om saken, hvilka jag likväl icke
uppenbarade för någon menniska.

*
</chapter>

<chapter name="VIII. Mannen i munkkåpan">
<h2>VIII.

Mannen i munkkåpan.</h2>

Efter misslyckandet af det försök till konungens
mördande, som jag nyss omförmälde, hvilade likväl 
icke de mot konungen fiendtliga, i det fördolda
verkande magterna, något som jag sattes i tillfälle
att erfara kort tid derefter, medan vi ännu voro i
Mainz.

Det kunde vara vid pass fjorton dagar efter
Ulrik Apfelbaums hemlighetsfulla försvinnande, då
jag en afton, sedan den sparsamma belysningen
blifvit tänd på stadens gator, långsamt vandrade
öfver torget bland en hit och dit med snabba steg
ilande folkskara. I många fönster syntes ljus och
särskildt kyrkan tycktes vara rikligt upplyst.

Från kyrkans inre trängde tonerna af en
andaktsfull sång och jag erinrade mig, att det var
söndagsafton och att de kyrkoälskande bland stadens
invånare firade sin aftonsångsgudstjenst.

Som det var längesedan min fot vidrörde
golfstenarne i ett tempel, gick jag in i kyrkan, för att
en stund förnöja mitt sinne, hvilket verkligt trängtade 
efter att få deltaga i en ordentlig gudstjenst.

Kyrkan strålade af ljus. En skara andäktiga
menniskor höjde sina röster till en enstämmig sång, som
gjorde djupt intryck på mitt hjerta. De höga hvalfven
förlorade sig i en hemlighetsfull skymning, hvilken
äfven i sin mån bidrog att försätta min själ i rörelse.

Presten stod för altaret och, när församlingen
slutat sin sång, började han tala, men innan han
hade börjat dermed, hade min uppmärksamhet blifvit 
störd och min andakt skingrad. Jag hade fått 
annat att tänka på.

Sedan jag så ljudlöst som möjligt, för att icke
störa, hade småningom framträngt till hvad jag
kunde tycka vara midten af kyrkan, stannade jag
för att betrakta de församlade. Okända ansigten
såg jag öfverallt och jag fann ingenting, som kunde
längre än för ett ögonblick fästa mitt öga vid sig,
förr än mina ögon uppfångade bilden af en munk,
hvilken med kapuschongen öfver hufvudet stod
lutad mot en pelare och tycktes vara försjunken i
djupa tankar. Jag vet icke hvad det egentligen var,
som föranledde mig att låta min blick stanna vid
denna i munkkåpan helt och hållet insvepta gestalt.
Möjligtvis var det endast den hemlighetsfullhet, med
hvilken mannen tycktes älska att omgifva sig. Det
är också möjligt, att det var den skymt, jag ett
enda ögonblick uppfångade af karlens ögon, som
fästade min uppmärksamhet — en blick, ett ögonpar, 
som jag afgjordt trodde mig tillförne hafva
skådat, ehuru jag icke kunde påminna mig, hvarest
detta hade skett. Nog af, jag begynte betrakta den
mystiska gestalten med oafvändt intresse. Min
andakt var störd. Knappt ett enda ord uppfattade jag
af hvad som sedan, ända till aftonsångens slut,
sjöngs och talades i det härliga, storartadt sköna 
templet, så att jag, för att bekänna sanningen, ännu
i denna dag icke vet med visshet, om det var en
luthersk eller katolsk gudstjenst, som jag
bevistade. Jag har likväl anledning att tänka det
senare, ty jag tror icke, att de lutherska på något
ställe låta korgossar med rökelsekar i händerna vid
prestens sida framför altaret deltaga uti gudstjenstens 
förrättande, men här såg jag fyra eller fem
dylika och de vällukter, som spridde sig i templet,
tjusande sinnena, kunde jag äfven nu icke undgå
att märka.

Utan att göra någon nämnvärd rörelse qvarstod 
mannen i munkkåpan ända till aftonsångens
slut, då de andäktiga började att aflägsna sig. Snart
var kyrkan tom, men ändå gjorde munken icke
någon rörelse för att lemna helgedomen. Likväl
tycktes det, som om hans dåsiga likgiltighet för den
yttre verlden hade till en del försvunnit, ty hans
hufvud vände sig långsamt mot den del af kyrkan, 
der altaret hade sin plats och der kyrkotjenarne 
redan hade börjat att släcka vaxljusen, ett
göromål, hvarmed de fortsatte allt längre nedåt
kyrkan, hvilken sålunda började att blifva mörkare.
Föremålen antogo småningom ett spökligt utseende
och mannen i munkkåpan syntes snarare såsom en
ande än såsom en varelse af kött och blod.
Slutligen återstodo endast tio eller tolf ljus, hvilka
brunno här och der, men lemnade största delen af
kyrkan i djup skymning. Kyrkotjenarne aflägsnade 
sig.

Det tycktes mig, som om munken väntade
någon, och jag kände mig verkligen nyfiken att
erfara, hvem den väntade kunde vara och hvad de 
skulle företaga sig, ty mannens hemlighetsfullhet
syntes mig misstänkt och Ulrik Apfelbaums dåd
hade ingifvit mig misstroende mot hvar och en, som
jag fann stadd på vägar, hvilka icke lågo i ljuset.

Jag dolde mig så godt jag kunde bakom nästa
pelare. Mörkret i kyrkan skyddade mig mot en
möjlig upptäckt och lugnt afvaktade jag utgången
af mitt äfventyr.

Icke heller töfvade det många minuter, innan
jag hörde någon nalkas från öfre delen af kyrkan,
der högaltaret stod. Jag såg en lång gestalt,
liksom den väntande insvept i en munkkåpa, närma
sig, stiga utför den höga trappan, som från koret
ledde ned i kyrkan, och ställa sina steg i rak linea
mot den pelare, der den andra munkgestalten ännu
qvarstod.

Enär jag icke var längre borta, än att mina
öron kunde tydligt uppfånga ljudet af hvad som
sades, så lyckades det mig att komma en intrig på
spåren, hvilken syftade till den största olycka för
svenska hären. Jag vill låta de båda munkarne tala.

»<i>Sanda Maria</i>», yttrade den förste, »är det
höfviskt att låta mig vänta en så rundelig tid?
Vördige pater! Jag borde längesedan hafva aflägsnat
mig och lemnat eder och edra anslag dj—n i våld.»

»Tyst och var lugn! De saker, som vi
förehafva, fordra den största hemlighet, och huru
mycket jag än brinner af nit för den heliga saken, så
måste jag likväl afvakta kyrkotjenarnes och
korgossarnes bortgång, innan jag vågade infinna mig.
Tålamodet är en stor dygd, som Justinus Martyr
säger.»

»Jag gifver den onde i våld allt hvad Justinus
och andra helgon om den saken hafva att säga, 
men veten I, vördigo pater, någon som säger, att
konungamord är tillåtet, så sägen mig det.»

»Derom talar verkligen Gregorius af Nyssa med
tydliga ord, sägande ’om en konung eller förste är
otrogen och förföljer de troende med eld och svärd,
så är det en Gudi behaglig tjenst, om någon tager
hans lif, och den som detta gör, han blifver
sjufaldt salig’. Detsamma säger Ireneus och äfven
Origenes.»

»Jag vet, jag vet! Ni, helige fäder, hafva
alltid till hands någon gammal ruttnad kyrkofader
eller annat helgon, som med sina ord kan lugna
edra och andras samveten. De voro lustiga kurrar,
dessa gamle helgon, och kunna ännu göra ganska
god nytta. Eller huru, pater? Ha, ha, ha!»

»Tyst, olycklige! Någon kunde....»

Patern såg sig omkring, liksom fruktade han
någon obehörig lyssnare. Men den andre skrattade
af hjertans lust.

»Hör, pater Antonius, sägen mig dock, om den
heliga kyrkan vill garantera mig förlåtelse för min
synd, om jag lyckas....»

»Tig, oförsigtige! eller tala åtminstone litet
tystare!»

Den andre sänkte verkligen sin röst, men likväl 
icke lägre, än att jag fullväl hörde hvad han
sade.

».... om jag lyckas spränga den svenske konungen 
och hela hans följe af fältöfverstar i luften och
sålunda befria den katolska kyrkan från dess
argaste fiende.»

»Du har då uppgjort....?»

»En plan?  Ja!»


»Du har funnit en utväg?»

»Ja!»

»Bäfva då icke i utförandets stund! Jag
lofvar dig, att du för denna berömliga gerning skall
icke allenast få alla dina synder förlåtna, utan
äfven att du skall slippa genomgå skärselden, när
din tid är inne. Kyrkan har en stor magt.
Förlita dig på henne! När verket är fulbordadt, när
denne utländske konung från björnarnes och de
isiga regionernas land funnit döden, kom då
tillbaka och du skall undfå en öfvermåttan härlig lön.
Din själ skall blifva renad från alla synder, som
du har begått eller framdeles intill din lefnads slut
kommer att utöfva.»

»Godt, pater Antonius, jag får väl tro eder,
men regere mig dj—n till evig tid, om jag icke
mördar eder, ifall I bedragen mig och i den
händelse kyrkans syndaförlåtelse befinnes vara
kraftlös. Kommen ihåg det! Emellertid går jag till det
heliga verket.»

»Gack, min son! Kyrkans välsignelse är med
dig. Din hand är från denna stund heligare än
Sanct Peters, ty du går att utföra ett mycket
heligare och högre värf, än han någonsin utförde. Du
går att rädda den heliga modren, kyrkan. Har du
beslutat något angående tiden?»

»Ja!»

»När sker det?»

»Då en timme förflutit, sedan vesperklockans
ljud tystnat två dygn härefter.»

»Och hvar?»

»Der den dömde konungen bor.»

»Och hvar har han sitt qvarter, denne
äreförgätne niding, som har vågat lyfta sitt svärd för de 
gudlöse protestanternes sak emot den heliga
kyrkans banerförare, kejsaren? Hvar bor han?»

»I kurfurstens palats, det veten I väl!»

»Nej, vid den heliga Guds moder och Laurentius, 
helgonet, jag har icke erfarit något derom.
Jag lefver afskild från verlden.»

»Men I tänken dock mycket på det verldsliga,
eller huru, vördige pater Antonius?»

»För den heliga trons skull understundom. Men
jag försummar icke derför mina <i>Pater noster</i> och
<i>Ave Maria</i> eller andra nyttiga och nödvändiga
gudaktighetsöfningar. Var viss derom, min son!»

»Ack, vördige fader, jag drager icke eder
helighet i det minsta tvifvelsmål, men då nu I sjelf
måsten medgifva, att I understundom tänken på
verlden, så tillåten I väl mig ock att vara en smula
verldslig?»

»Utan tvifvel, och den moderliga kyrkan har en
riklig skatt af förlåtelse att utdela åt sina trogna.»

»Jag tackar, men den verldslighet, som jag nu
menar, behöfver jag väl knappt anlita kyrkan om
förlåtelse för, ty om jag är brottslig, så anser jag
kyrkan sjelf såsom medskyldig.»

»Hvad säger du?»

»Jo, i mitt verldsliga sinne ihågkommer jag
hvad I med eder helighet troligen hafven förgätit,
nemligen att I hafven lofvat mig en viss summa i
reda penningar för min heliga gerning.»

»Ah! jag kommer verkligen nu ihåg denna lilla
omständighet.»

»Den må vara liten för en så helig man, som
I ären, men för mig är det hufvudsaken, och får
jag blott mina femtusen daler och slipper undan
med lifvet, så frågar jag, sanningen att säga, f—n 
så litet efter syndaförlåtelser och dylikt nonsens.
Således ären I väl beredd?»

»Hvad menar du?»

»Att nu på stunden utbetala till mig femtusen
daler, priset för den svenske konungens lif.»

»Nej, i sanning!»

»Godt, då får gerna den svenske konungen för
mig lefva, tilldess han blir hundrade år gammal.»

»Men kyrkans nöd!»

»Kyrkan må reda sig på egen hand!»

»Och dina synders utplånande?»

»Ni glömmer, vördig pater, att den förnämsta
synden undgår jag, om jag icke lägger hand på
Gustaf Adolfs lif.»

»Sant! Men i skärselden kommer du det
oaktadt.»

»Den dagen får hafva sin egen börda.»

»Men tänk på de själamessor, Minoriternes
heliga brödraskap lofvat att läsa för din faders och
din moders själar!»

»Jag tror inte, att några supiga munkars skrål
på ett obegripligt tungomål kan hjelpa en afliden
stort.»

»Men om kyrkan sätter dig i bann för din
ohörsamhet?»

»Då flyr jag till protestanterne och blifver
luthersk på allvar.»

»Du är en förhärdad syndare.»

»Och I ären den listigaste munk, som jag
någonsin sett. Jag inser nogsamt, att sedan jag 
utfört gerningen, skulle jag aldrig undfå lönen. I
älsken penningar högt, I helige män, och som I
hafven fri tillgång till kyrkans stora, af helgonen
samlade förlåtelseskatt, så skullen I snart skaffa 
eder förlåtelse för den ringa synden att hafva
bedragit en fattig f—n på femtusen klingande dalrar,
som han vågat sitt lif för. Derför gif hit lönen nu,
och konungens lif skall tagas på den timme, som
jag nyss omförmälde.»

»Men du inser väl, att jag icke bär så mycket
penningar med mig och att din begäran är omöjlig
att villfara?»

»Jaså, farväl då, pater Antonius!»

»Vänta, vänta! Jag får väl se till, om jag har
något hos mig.»

»Ah, jag visste väl, att I icke ären så fattig,
som I nyss saden.»

»Här har du femtusen daler — penningar, som
jag egentligen blott hade i uppdrag af en nyss
afliden att bära till Dominikanernes heliga kloster
såsom en gåfva från den aflidne. Här har du dem!
Tag det dig tillhörer och uträtta sedan ditt
uppdrag, så torde jag väl kunna möjligtvis hitta ännu
ett eller annat tusen daler för din räkning.»

»Vi vilja nalkas vaxljuset derborta, så att jag
kan räkna penningarne. Tackad vare den der
förlåtelseskatten, som I med så älskvärd
öppenhjertighet hafven talat med mig om, drager jag 
misstankar på allt hvad I gören, vördig pater.
Förlåten mig det. Den som har så lätt att få tillgift,
som I hafven det, är utan tvifvel utsatt för flera
frestelser till det onda än andra menniskor.»

De nalkades det närmaste af de vaxljus, som
kyrkobetjeningen hade låtit fortfara att brinna, och
som jag från den plats,	der jag befann mig, icke
längre kunde höra, hvad	de sade, och jag dessutom
ansåg mig hafva hört tillräckligt, beslöt jag att
begagna mig af tillfället och skyndsamt, men tyst 
lemnade jag kyrkan, inom mig öfvertänkande hvad
jag hade hört och huru jag skulle kunna afvända
den nya fara, af hvilkon konungens lif nu hotades.

Då jag väl hade kommit ut ur templet och
befann sig under den höga portalen, lutade jag mig
mot en af de höga pelare, hvaraf porthvalfvet
uppbäres, och började allvarligt taga i öfvervägande,
hvad jag borde företaga mig och hvad jag skulle i
denna sak göra. Borde jag följa efter mannen, när
han kom ur kyrkan, och derigenom söka upptäcka
hans bostad eller borde jag lemna honom i ro för
aftonen och invänta morgondagens sol, innan jag
vidtoge några mått och steg? Denna fråga sysselsatte 
mig lifligt och jag hade äfven i mitt sinne
mycken undran angående den hemlighetsfulla
mannens person. Hvar hade jag förut sett dessa ögon,
af hvilka jag, medan aftonsångsgudstjensten pågick,
hade varseblifvit en skymt? Hvar hade jag förut
hört denna röst, hvilken föreföll mig så bekant?
Och likväl var jag öfvertygad derom, att mannen
icke var svensk, ty hans samtal med den andra
munkskepnaden fördes på Tysklands tungomål och
på ett sätt, som för visso häntydde på, att detta
språk var hans modersmål. Jag började i mitt
minne mönstra alla de tyska bekantskaper, som jag
egde, ända till dess jag träffade på det rätta. Denna
rigtiga tanke gaf sig, oförsigtigt nog, uttryck genom
detta halfhögt uttalade utrop!

»Ha! Ulrik Apfelbaum!»

Ja, det måste hafva varit denne. Jag påminde
mig nu hela mannens uppträdande i kyrkan, hvarje
ord, som han talat, hvarje rörelse af hans kropp,
och jag fann, att likheten var omisskännelig. Min
öfvertygelse derom växte till en sådan visshet, att 
jag icke kunde tillräckligt förundra mig öfver, att
jag icke redan inne i templet hade gjort denna
upptäckt. Dock hade min uppmärksamhet under
samtalet mellan de båda munkskepnaderna hufvudsakligen 
varit sysselsatt med innehållet af det som
sades, och det grofva dåd, som de båda männen
förehade, var i sanning egnadt att uppröra mitt
sinne så djupt, att jag icke fästade någon uppmärksamhet 
vid öfriga omständigheter, ehuru vigtiga dessa
än månde i sig sjelfva vara.

Sedan jag blifvit öfvertygad om, att det var
Ulrik Apfelbaum, som jag skådat i kyrkan, kunde
jag naturligtvis icke tveka i afgörandet af den
frågan, om jag borde här invänta honom eller icke.
Han hade ju förbrutit sig så svårt under
vapenöfningen på torget, att det var min rättighet att
taga honom till fånga, hvarhelst jag träffade honom,
och dessutom var konungens befallning och påbud
om karlens fångande så strängt, att jag ansåg min
pligt fordra att genast gripa honom, isynnerhet som
jag hoppades genom ett sådant mått och steg kunna
med ett enda slag tillintetgöra det dåd, hvilket han
nu var på väg att utföra.

Jag beslöt således att invänta karlen utanför
tempelporten och att, så snart han utkom genom
portalen, bemägtiga mig hans person. Medan jag
väntade, tillbringade jag tiden med att betrakta
menniskorna, som ännu fortforo att skynda hit och
dit öfver den stora plats, som utbredde sig för mina
blickar. Jag tänkte på, huru alla dessa menniskor,
som jag såg framför mig, hade hem, till hvilka de
ilade, somliga för att mötas i dörren till sin lilla
stuga af fattigdom och elände, andra för att i bättre
inredda boningar glädjas öfver en god 
samhällsställning och dess fördelar, åter en annan skara
till hem, som strålade af öfverflöd och ett bord,
som dignade under kostbara rätter. Det var
naturligt, att dessa tankar skulle i min själ väcka
minnet af mitt eget lilla hem derborta på andra
sidan det blåa hafvet. Jag såg så klart framför
mig det lilla huset med de i rödt målade väggarne,
den starka gårdsgrinden, äppleträden, grönskande
utanför fönstren och liljorna i den lilla
blomsterrabatten, som min far med så mycken kärlek och
skicklighet omhuldade. Jag såg den evigt gröna
furuskogen höja sig majestätiskt der bakom och den
lilla spegelblanka insjön vid dess sida, alltid skön,
men härligast, när den belystes af aftonrodnadens
rosenfärgade skimmer. I stugan såg jag min fader,
min moder, syskonen, drängarne och de öfriga
legohjonen samlade kring brasan, ja, jag tyckte mig
höra dem tala om mig och de andra, som voro ute
i kriget, undrande, huru det månde hafva gått oss,
om vi lefde eller måhända längesedan hvilade i den
främmande jorden. Jag tyckte mig se min moder
borttorka en tår ur ögonvrån vid tanken på möjligheten, 
att jag icke mera funnes bland de lefvandes
antal och att hon kanske aldrig mera skulle få den
glädjen att trycka min hand eller sluta mig till sitt
trofasta modershjerta.

Huru länge jag stod under portalen, dold af
dess skugga, vet jag icke att säga, men visserligen
månde det hafva varit ett par timmar. Slutligen
lemnade jag med en suck tanken på hemmet och
de kära, som det inneslöt, erinrande mig, hvarför
jag befann mig på detta ställe och att munken ännu
icke hade visat sig. Ehuru tiden blef mig lång,
beslöt jag att ännu icke öfvergifva min post, viss 
derom, att mitt tålamod slutligen skulle krönas med
framgång.

Men den ena timman förflöt efter den andra,
utan att den väntade lät sig se, och när klockan i
det höga, öfver mig varande tornet förkunnade
midnattstimman, började jag känna mig öfvertygad, att
karlen på en annan väg hade lemnat kyrkan. Det
var mig icke obekant, att i de flesta kyrkor i de
katolska länderna finnas lönnrum och hemliga,
underjordiska gångar, och det föreföll mig troligt,
att karlen hade på en sådan väg aflägsnat sig och
således för denna gång hade undsluppit mig. Jag
hade således intet annat öfrigt än att begifva mig
hem till mitt qvarter, som låg i en annan stadsdel. 
Troligtvis sof Ulrik Apfelbaum redan lugnt i
sin bädd, ifall han hade någon sådan och för den
händelse en slik missdådare någonsin kan sluta
samman sina ögon till lugn hvila, eller också var
han på någon krog sysselsatt med det för honom
utan tvifvel angenäma göromålet att förtära
blodspenningarne genom ymnigt njutande af öl eller vin.

Jag såg mig nödsakad att också söka hvila och
att uppskjuta till morgondagen med alla åtgärder
till förekommande af brottet och till missgerningsmannens 
gripande. Dock sof jag föga den natten. 
Mina tankar voro i en sådan verksamhet, att
sömnen flydde från det läger, der mitt hufvud hvilade,
ända tilldess morgonen bebådades af en ljusnande
strimma vid den östra himlaranden. Då föll jag i
slummer och vaknade icke, förr än solen redan stod
högt på fästet.

Skyndsamt klädde jag mig och begaf mig ut i
staden. Min afsigt var att begifva mig till det
kurfurstliga palatset och der för konungen omtala allt. 
Men vid närmare eftersinnande ändrade jag
mening, anseende att hvad som skulle göras borde
ske i hemlighet, emedan det var troligt, att Ulrik
Apfelbaum skulle ändra sin plan, för den händelse
han märkte, att man var hans illgerning på spåren.
Jag insåg nemligen, att jag en annan gång
svårligen skulle blifva i tillfälle att upptäcka de nya
anslagen, ifall sådana verkligen af konungens
fiender skulle aktas nödiga. Dessutom skulle
brottslingen blifva försigtigare, om han förstode att hans
plan vore upptäckt. Det skulle då troligtvis blifva
omöjligt att gripa honom — en sak, efter hvilken
jag längtade både för konungens och allas vår skull,
enär jag förutsåg, att konungens lif skulle ständigt
sväfva i fara, så länge den djerfve skurken var bland
de lefvande.

Jag fattade således beslut att icke ännu
omtala saken för konungen, utan sjelf vaka öfver denne.
Ifrigt önskade jag, att jag nu hade haft Hans Färdig 
eller Spjut eller någon af de andra bussarne
till hands, men som desse voro bland den del af
hären, hvilken var inqvarterad i byarne omkring
staden, så kunde jag icke vänta någon hjelp af dem,
utan måste uteslutande lita på mig sjelf och mina
egna krafter.

Konungen hade sin bostad i det kurfurstliga,
med all upptänklig lyx inredda palatsets första
våning. De två våningar, som lågo öfver konungens,
beboddes af de förnämste bland hans befälhafvande
fältöfverstar. Nu var det tydligt, att Ulrik Apfelbaum 
umgicks med den planen att i källaren under
det rum, der konungen om aftnarne plägade hafva
de höge herrarne samlade hos sig, insmyga en mängd 
krut, för att, när de voro församlade, tända eld på
minan.

Men det var tydligt, att karlen, för att kunna
sätta denna infernaliska plan i verket, måste på
ett eller annat sätt inkomma i palatset. Jag blickade 
mig derför omkring för att finna något ställe,
hvarifrån jag osedd kunde bevaka palatsets portar.
På detta ställe, om ett sådant läte sig finnas i
närheten, ville jag afvakta Ulrik Apfelbaums ankomst
och sedan ärnade jag efter honom ingå i den furstliga 
boningen. Hvad derefter skulle följa och hvad
jag sedan skulle iakttaga, det visste jag icke, men
jag litade på försynens beredvilliga och kraftiga
medverkan till utförandet af den rättvisa sak, jag
förehade.

Länge behöfde det icke töfva, förr än jag fann
ett sådant ställe, som jag sökte. Midt emot palatset,
på andra sidan om den vidsträckta plats, der detta
låg, belyst af morgonsolen, varsnade jag en ölstuga.
Här skulle jag inrätta mitt observatorium och från
dess fönster ville jag upptäcka brottslingen.

Jag ingick på detta ställe. En skara kroggäster
voro församlade i stugan, hvarför jag anhöll hos
värden om ett rum för mig sjelf. Ogerna ville jag
blottställa mig för krogbesökarnes nyfikenhet genom
den oaflåtliga uppmärksamhet, med hvilken jag komme
att bespeja palatset.

Med den höflighet, som borgarne i Mains nästan
alltid visade mot de svenske krigarne, införde värden
mig i en liten kammare, som var renligare och i alla
afseenden snyggare än den yttre gäststugan.

Här afvaktade jag med tålamod det ögonblick,
då jag skulle blifva konungamördaren varse, och
under tiden tömde jag sakta det mått af äkta 
merseburgeröl, som krogvärden på min begäran låtit
framsätta.

Jag kunde väl hafva redan befunnit mig på
min post under en hel timme, utan att hafva
upptäckt någon menniska, som liknade den jag hoppades
få skåda. Många menniskor hade likväl under denna
tid gått ut och in genom denna port, på hvilken
mina ögon hvilade.

Då uppfångade plötsligt mina öron ett ljud
från krogstugan, hvilket väckte hos mig den lifligaste 
rörelse och kom mitt hjerta att klappa en smula
fortare.

Detta ljud var just Ulrik Apfelbaums stämma.
Jag lemnade min post vid fönstret och nalkades
ljudlöst dörren. Lyftande en ringa flik af det
förhänge, som dolde en liten ruta, hvilken var infattad
i dörren, hade jag den glädjen att se Ulrik
Apfelbaum framför mig, samtalande med värden. Äfven
nu var han klädd i munkkåpa och hade dess
kapuschong uppdragen öfver hufvudet samt medelst en
knapp sammanfästad framför ansigtets nedra del, så
att icke mera än ögonen voro synliga. Dock hindrade
denna anordning icke hans tal.

»Min käre värd», sade han, »jag behåller
kammaren ännu en vecka. Jag trifves der så väl, att
jag svårligen kan skilja mig derifrån och vill icke
gerna betunga det fattiga brödraskapet i klostret med
mitt underhåll, då jag kan hafva ett renligt qvarter
annorstädes under den korta tid, jag i ärenden från
min abbot uppehåller mig här i staden.»

»Vördige fader», genmälde krogvärden ödmjukt,
»hela mitt ringa hus står eder till tjenst, och jag
räknar det för en ära, att I viljen dväljas under
mitt låga tak.»


Ulrik Apfelbaum nickade bifall med en stel
värdighet, som skulle hafva gjort all heder åt en
verklig munk.

»Godt, min son!»

»Är det något annat I önsken, ärevördige fader?»

»Nej, nej, mina behof äro få.»

»Alltför få, om I tillåten mig att säga det.»

»Nej, min son, man måste späka sin lekamen.»

»Visserligen, men ....»

»Min son, jag ville, att äfven du kunde förmå
dig fasta något mera, än du gör.»

Verkligen tycktes värden behöfva en sådan
förmaning, ty han var tjock och fet och älskade
synbarligen att låta gommen och magen vederfaras
allsköns rättvisa. Också gjorde han inga inkast, utan
upptog munkens förmaning med den ödmjukhet, som
höfdes en lekman inför en biktfader.

»Gör det!» fortfor Ulrik. »Gör det och du skall
få många synder förlåtna, min son! Men nu, farväl. 
Göromålen kalla mig till andra ställen i denna
stad.»

»Farväl, ärevördige herre!»

»Glöm icke dina <i>Pater noster</i>, min son!»

Denna förmaning uttalades af munken, då han
befann sig i dörröppningen, ur hvilken han snart
försvann, och dörren stängdes efter honom af den
bugande krogföreståndaren, som oaktadt sin
öfverflödande fetma visade sig vara ganska böjlig i ryggen
— en egenskap, hvilken han säkerligen hade
förvärfvat genom mångårig öfning inför krogkunder af
alla stånd och samhällsklasser.

Med lätta steg skyndade jag till fönstret,
öfvertygad om att nu få se Ulrik Apfelbaum begifva 
sig rakt fram till det kurfurstliga palatset. Jag var
så öfvertygad härom, att jag samtidigt fattade min
hufvudbonad, för att skyndsamt kunna följa efter den
bortgående.

Men min öfverraskning blef icke liten, då jag
genom fönstret såg honom ställa sina steg åt motsatt
håll. Följande husraden aflägsnade han sig inåt
staden och var inom några minuter försvunnen ur
min synkrets.

Under det jag öfverlade med mig sjelf, hvad
betydelse jag skulle gifva åt denna omständighet,
föll det mig in, att karlen omöjligen kunde våga
inträda i palatset den vanliga vägen, emedan han då
lopp fara att möta någon, som genom närgångna
frågor angående hans ärende kunde sätta honom i
förlägenhet eller till och med komma honom att löpa
fara till sitt lif, sin frihet och säkerhet.

»Utan tvifvel», sade jag inom mig, »utan tvifvel 
har han på något hemlighetsfullt sätt skaffat
sig tillträde till de källare, som befinna sig under
konungens rum. Men huru vill jag nu upptäcka
hans hemlighet? Ja, när allt skärskådas, hvarför
skulle det icke vara möjligt, att han just i detta
hus ....»

Jag gaf mig icke tid att fullborda denna tankegång, 
utan skyndade bort till dörren, öppnade denna
och ropade värden, hvilken beredvilligt infann sig
i min kammare. Under det han till följd af sin
kroppstyngd blott med makliga steg efterkom mitt
rop, vann jag tid att uppgöra en plan för mitt
kommande samtal med honom.

»Säg mig», yttrade jag, sedan han inkommit
och tillstängt dörren efter sig, »säg mig, hvem var 
den helige man, som nyss talade med er i gäststugan
derute.»

»Han kallar sig pater Sofronius», svarade värden, 
sättande sig ned på den målade träbänk, der
jag inbjöd honom att taga plats. »Han lärer vara
från Prag.»

»Och han bor här hos er?»

»Ja, herre! Sedan ett par dagar värdigas han att
hedra mitt ringa hus med sin närvaro.»

»Verkligen? Nåja, det är också ett hus, som är
lika utmärkt för renlighet, ordentlighet och snygghet,
som andra ölhus äro omtalade för motsatserna. Jag
undrar icke storliga öfver att den ärevördige fadren
har slagit sig ned här.»

Jag kunde nogsamt förstå, att den beskedlige
mannen kände sig smickrad af mina berömmande ord
och att jag genom dem hade gjort ett betydande steg
in i hans förtroende.

»Viljen I villfara en bön, som jag känner
mig mycket hågad att framställa?»

Det var jag, som nu gick honom närmare in
på lifvet medelst detta spörsmål, till hvilket han
svarade:

»Gerna, om det i min förmåga står.»

»Åh, det är en helt enkel, men för mig ganska
angelägen sak, som jag ärnar bedja er om.»

»Låt höra! Som jag sagt, skall jag gerna bifalla
eder önskan, så vida jag kan det.»

»Följen mig till den helige fadrens kammare.»

»Men... hvarför?» sporde han icke utan förvåning 
öfver arten af den begäran, som jag hade
framstält till honom. Han kunde tydligen icke fatta, hvad
ärende jag kunde hafva att uträtta på det stället. Jag
skyndade att svara:


»Jo, min käre värd, det är en helt oskyldig 
önskan, som jag dermed tillfredsställer. Förvisso är
det er icke obekant, att någon af de heliga
kyrkofäderna har sagt: »den som beder trettio <i>Pater noster</i>
och två gånger trettio <i>Ave Maria</i> i en helig mans
cell eller kammare, han befriar dermed sin fader från
tredjedelen af hans synder. Icke sant? Detta är er
bekant?»

»Derom har min biktfader aldrig talat, men
otrolig förekommer mig saken ingalunda, det måste
jag erkänna.»

»Tvärtom! Den är otvifvelaktig. Och som jag
är en god katolik, plägar jag, när tillfälle gifves,
aldrig försumma denna heliga och dyrbara pligt mot
min fader.»

Ehuru jag hatar all förställning och högst ogerna
nedlåter mig dertill, ansåg jag mig nu genom
omständigheternas kraf vara nödsakad att inbilla karlen,
att jag var en medlem af hans egen kyrka och att
jag var en man, som ogerna försummade att iakttaga 
den katolska kyrkans föreskrifter med afseende 
på de religiösa pligterna. Det var för mig en
vigtig sak att få besöka det rum, der Ulrik
Apfelbaum, nu munken Sofronius, bodde, ty jag trodde,
att jag der skulle finna nyckeln till den gåta, som
jag begrundade.

»Men», invände värden saktmodigt, »jag vågar
icke ...»

»Åh, dermed är ju icke förenad någon fara,
åtminstone icke någon, som jag förmår inse eller
utforska.»

»Den ärevördige pater Sofronius kunde ju
händelsevis ...»


»... komma tillbaka, medan jag är i hans rum,
menen I säkerligen?»

»Ja!»

»Nå, I kunnen ju uppehålla honom en stund i
gäststugan, eller huru? I kunnen ju fråga honom till
råds angående en eller annan svaghetssynd. Menen
I icke det?»

»Det kunde visserligen låta sig göra, jag
medgifver det, men ... men ...»

»Huru?»

»Jag fruktar, att det är en synd, som I nu viljen
fresta mig till att begå, och jag tviflar om ...»

»Nå, om det nu än skulle vara en synd, hvarpå 
jag dock tviflar, enär det sker uti ett godt
ändamål, så veten I ju, att den allena saliggörande
katolska kyrkan är beredvillig att i rikt mått
skänka sina villsefarande söner god och gedigen
syndaförlåtelse mot en ringa ersättning i kontanta
penningar.»

»Modren kyrkan är verkligen så kärleksfull emot
oss.»

»Hafven I någonsin tviflat derpå?»

»Visserligen icke, men ...»

»Taga då aldrig edra »men» slut, min käre värd?
Se, här hafven I penningar att köpa eder förlåtelse
för, både för denna och andra synder, vore det ock
ett helt dussin.»

Sägande detta, räckte jag honom några blanka
tyska dalrar, som jag få dagar förut, när solden
utdelades, hade bekommit. Af den feberaktiga glansen
i värdens ögon, när han såg de skinande mynten,
kunde jag nogsamt förstå, att han redan började
öfverlägga med sitt samvete, om han skulle gifva sig
åt mig på nåd och onåd. En vis man lärer någon
gång i tiden hafva sagt eller skrifvit, att om en
menniska börjar öfverlägga, så är hon förlorad, så snart
det gäller en frestande synd. Denna sentens påminde
jag mig nu och det visade sig, att den lärde
mannens påstående icke jäfvades vid detta tillfälle. Denne
krogvärd hörde tydligen icke till dem, som kunna
motstå silfrets eller guldets lockande glans, när de
dermed frestas.

»Så kommen då!» yttrade han, uppresande sig
från sin plats. »Kommen! Vi vilja skynda, på det
att icke den helige patern må öfverraska oss.»

Jag följde honom utan att töfva eller behöfva
en förnyad tillsägelse. Gående framför mig, beledsagade 
han mig till en i andra ändan af huset befintlig
kammare, hvilken var inredd på alldeles samma sätt,
som den jag nyss förut hade lemnat. Bugande
aflägsnade värden sig, sedan han gifvit mig denna
förmaning:

»Skynda eder att läsa bönerna. Jag vill emellertid 
uppehålla patern, om han händelsevis skulle komma
åter, medan I gören eder andakt.»

Jag befann mig ensam.

Ingenting i detta rum tycktes gifva tillkänna
något ovanligt eller hemlighetsfullt, och jag
började redan tänka, att jag förgäfves hade utgifvit
mina nya, glänsande dalrar, då mina ögon varseblefvo, 
att ett par af golfplankorna nyligen hade
varit rubbade från sin plats. Som man vet, plägar
merendels dam och annan orenlighet hopa sig i
springorna mellan golftiljorna, men vid sidorna af
dessa två bräder kunde icke något spår af en
dylik samling upptäckas. Deraf slöt jag, att
någon för kort tid sedan hade rubbat dem af deras
plats.


Jag beslöt att öfvertyga mig derom, men af
försigtighet tillriglade jag först dörren. Min kraftiga arm
hade snart derefter upptagit plankorna, hvilka befunnos 
icke vara fastnaglade. Mina ansträngningar, om
det ringa arbetet kan så nämnas, belönades med framgång, 
ty de ledde till upptäckandet af den hemlighet,
som jag ville uppspåra.

Mera än nu var det förr i tiden brukligt att i
husen, särskildt i städerna, inreda hemliga rum och
lönliga gångar. Det var tydligen till skydd mot
fiender, som man företog sig dylika arbeten, hvilka
kräfde både skickliga byggmästare och stora
kostnader.

Jag påträffade här en slik inrättning.

Sedan plankorna blifvit undanröjda, varsnade
jag en smal trappa, hvilken ledde ned i ett djup,
som det der rådande mörkret hindrade mig att med
ögonen mäta. Utan tanke på någon fara begaf jag
mig, orädd i hågen, nedför tio eller tolf trappsteg
och befann mig i en af ett muradt hvalf täckt gång,
hvilken tycktes mig i rak linea leda under den öppna
platsen framför palatset i rigtning mot detta.
Omgifven af ett mörker, så djupt att jag omöjligen kunde
se min egen hand, när jag förde henne intill ögonen,
vandrade jag framåt, trefvande framför mig med hand
och fot för hvarje steg jag skulle taga. Efter att
hafva vandrat på detta sätt försigtigt och sakta
framåt under åtminstone en fjerdedels timma, utan
att den hvälfda, fuktiga och af osund luft
uppfylda gången tog slut, började jag nästan känna mig
öfvertygad om, att denna gång ledde mycket längre
bort än till källarne under kurfurstepalatset. Men
ett par minuter derefter visade det sig, att min
fruktan i detta fall var öfverflödig, ty längre tid
hade icke förflutit efter fattandet af nämnda
misstanke, innan min utsträckta hand vidrörde en vägg,
under det att samtidigt min fot möttes af samma
hinder.

Hvad skulle jag nu göra i mörkret och
ensamheten? Att den vägg, framför hvilken jag nu
befann mig, tillhörde grundvalarne till palatset, derom
ansåg jag mig icke kunna tvifla ett enda ögonblick.
Det var mig således klart, att jag befann mig på
rätta vägen, men i mörkret kunde jag ingenting
uträtta och ingenting se af det, som jag ärnade
upptäcka.

Under det att jag öfverlade om de mått och
steg, som jag skulle vidtaga, och inom mig kände
mig missnöjd med mig sjelf för min försumlighet
att icke medföra ljus på en upptäcktsresa, sådan
som denna, lät jag min ena hand känna sig för
längs efter muren — en åtgärd, hvilken jag hade
att tacka för upptäckandet af en alnsvid rund
öppning i muren. Inne i detta hål i det massiva
murverket hittade jag en vaxstapel, hvilken troligtvis
Ulrik Apfelbaum plägade begagna vid sina besök
på detta ställe och för beqvämlighets skull låtit
qvarstå.

Som jag var försedd med flinta och eldstål,
dröjde det icke länge, innan jag hade antändt
vaxstapeln. Nu först kunde jag närmare taga platsen
och sig der företeende omständigheter i skärskådande. 
Jag påminde mig hafva hört, att på det
ställe, hvarest kurfurstens palats nu var beläget,
hade i fordomtima varit ett karmeliterkloster, och
det förekom mig nu otvifvelaktigt, att munkarne
anlagt denna gång från klostret och att, då man för
icke många år sedan uppbygde palatset, hade man 
icke vårdat sig om att igenfylla gången, hvilken
således tog en ända just vid grundvalarne till det
storartade furstepalatset. Ulrik Apfelbaum hade således
blott behöft genombryta grundmuren för att på den
mest hemlighetsfulla väg inkomma i den kurfurstliga
källaren.

Naturligtvis töfvade jag icke länge att klättra upp
i muröppningen. Grundstenarnes utstående ojemnheter
gynnade mina bemödanden, och snart kunde jag,
lysande framför mig med ljuset, öfverskåda platsen
innanför den genombrutna muren.

Det var en rymlig källare af samma utseende
och beskaffenhet, som är utmärkande för andra lokaler
af detta slag. Nakna, en gång hvitmenade murar,
på hvilka nu genom fuktigheten hade bildat sig
stora gröna fläckar — ett hvalf af gråsten hvilande
på dessa väggar, som voro höga nog, för att tillåta
en medelmåttigt lång karl att gå rak under taket — 
ett golf, som var sammanfogadt af groft tillhuggna
fyrkantiga stenar — detta var allt hvad som är att
omförmäla angående det underjordiska rummets
utseende, men jag bör dock tillägga, att en massiv och
jernbeslagen dörr ledde derifrån in till de öfriga
lokalerna i källarvåningen.

Men det som fästade min uppmärksamhet var
mindre sjelfva rummets utseende, än de ting, som
funnos på dess golf.

Midt på detta stodo nemligen ett halft tjog
fjerdingar, som jag ansåg vara fylda med krut. Skurken 
hade här samlat så mycket af detta sprängämne, 
att det, rätt användt, skulle hafva varit
tillräckligt att förinta ett berg af medelmåttig storlek.
Troligtvis i afsigt att, sedan antändningen skett,
sjelf kunna hinna undan före explosionen, hade 
Ulrik Apfelbaum varit nog förutseende att i hvardera 
fjerdingen nedsticka en tråd. De tio trådarne
lupo derefter tillsammans till en enda, hvilken var
ledd flera hvarf kring rummet och slutligen medelst
små spikar var fästad uppåt väggen och slutade i
muröppningen, så att missdådaren endast behöfde
luta sig något framåt för att antända minan.
Undslippande sålunda besväret att efter trådens
antändning klättra upp och ned genom det i väggen
anbragta hålet, kunde han, medan tråden förvandlades 
till aska, hoppas att hinna långt bort från
skådeplatsen för den tillärnade förstörelsen. Planen var
slug och skulle ofelbart hafva frambringat den
dermed afsedda verkan, så vida icke en allgod
försyn hade genom min ringa person afvändt den
hotande faran från konungens och de höge herrarnes
hufvuden.

Genom att föra mitt af naturen förlänade
luktredskap intill tråden, öfvertygade jag mig om, att
tråden var svaflad och, sedan jag inkommit i
källaren, förskaffade jag mig snart visshet derom, att
fjerdingarne voro till brädden fylda med grofkornigt 
krut.

Nu hade jag sett nog och mina planer till
brottslingens gripande på bar gerning voro snart fattade,
men jag uppskjuter med deras beskrifning, till dess jag
kan omtala, huru de blefvo utförda.

Det vigtigaste, som jag för ögonblicket hade
att uträtta, var att så fort som möjligt begifva mig
derifrån, ty under inga vilkor ville jag låta uslingen
öfverraska mig under mitt objudna besök i verkstaden 
för hans gemena anslag. Vaxstapeln återstäldes 
af mig på den plats, der jag hade tagit honom,
hvarefter jag släckte den och, förvissad derom, att 
den nedrige karlen skulle finna allt på sin rätta
plats, i den händelse han före den afgörande stunden
infann sig på stället, skyndade jag att komma upp i
dagsljuset.

Jag inträdde i krogstugan. Värden satt der helt
lugnt och samtalade med sina kunder. Ingen Ulrik
Apfelbaum syntes till. Han hade således ännu icke
återvändt och min närvaro i hans kammare, liksom
mitt besök i källaren, borde således förblifva en
hemlighet för honom.

Höfligt tackande värden för hans tillmötesgående
aflägsnade jag mig, försökande att i minnet inpregla
den väg, jag hade att genom husets olika förstugor
och kamrar följa, när jag nästa dag ärnade aflägga
ett besök i den af Ulrik Apfelbaum bebodda
kammaren, ty jag hade icke för afsigt att då underrätta
värden om mitt besök eller bedja honom om
tillstånd att läsa några latinska böner i den föregifne
munkens rum framför ett der upphängdt litet
Christusbeläte.

Från krogen begaf jag mig till en bod, hvarest
man höll försäljning af rep och andra af hampa
förfärdigade nödvändighetsvaror. Här köpte jag mig ett
fint, men utomordentligt starkt snöre. Detta, som
mätte en längd af några svenska famnar, skulle blifva
mitt enda vapen i den stundande striden. Medgifvas
måste, att ett sådant vapen var både i sig sjelf
ganska ringa och till utseendet oanvändbart till slikt
ändamål, men utgången af mitt äfventyr och mina
planers fullkomliga framgång buro vittnesbörd derom, 
att mitt val af anfallsvapen var så lyckligt som
möjligt.

Sålunda utrustad, återvände jag till mitt qvarter
och tillbragte den återstående delen af dagen med de 
sysselsättningar, som min soldattjenst fordrade. Vi
lefde godt i den goda staden Mainz och ledo icke af
något slags brist, så att det verkligen var det bästa
vinterqvarter, som någonsin en krigshär kan önska sig
efter utståndna mödor och till samlande af nya krafter
för kommande vedermödor. Äfven den del af hären,
som var förlagd i den kringliggande nejden, kunde
icke nog beprisa de goda dagar, som de njöto under
denna vinter.

När följande dagens morgonsol uppsteg på en
klar och genomskinlig himmel, ansåg jag detta såsom
ett godt järtecken med hänseende till dagens arbete,
ty det var på aftonen af just denna dag, som Ulrik
Apfelbaum, enligt sitt till pater Antonius i kyrkan
gifna löfte, skulle utföra det svarta dåd, hvilket
syftade till Gustaf Adolfs och hans befälhafvares död
och undergång.

Strax innan skymningen utbredde sin slöja
öfver stadens husrader och öfver flodens breda yta,
stälde jag mina steg till den sedan gårdagens
äfventyr väl bekanta krogen, och som jag hade ganska
lång väg att tillryggalägga, var det redan mörkt,
när jag nalkades huset. Obemärkt lyckades jag
intränga i husets inre, efter att hafva blifvit
öfvertygad om Ulrik Apfelbaums frånvaro, derigenom
att intet ljussken kunde varseblifvas genom hans
fönster. Likväl stannade jag en stund utanför hans
dörr, enär det ju var en möjlighet, att han tillbringade 
de återstående två timmarne i mörker, men då
jag efter en stunds lyssnande icke hade förnummit
det allra minsta ljud inifrån, klef jag dristigt in.
Alldenstund jag icke dristade mig att tända ljus,
måste jag i fullkomligt mörker bända upp de båda
golftiljorna, ty det svaga ljussken, som utvecklades 
af de få på gatorna brinnande lyktorna, var icke
tillräckligt att kasta en enda ljusstråle in i
kammaren, der jag nu befann mig. Likväl lyckades detta
arbete lättare, än jag hade kunnat förmoda. Svårare
blef det i sanning att lägga plankorna till rätta
öfver mitt hufvud, sedan jag nedstigit några trappsteg, 
men äfven detta arbete utförde jag slutligen på
bästa sätt.

Knappt hade jag medhunnit detta göromål, förr
än jag ofvanför mig hörde dörren öppnas till
kammaren och tunga steg såsom af jernskodda skodon
genljödo på golfvet deruppe. Det var tydligen Ulrik
Apfelbaum, som nu kom hem, och jag kunde uti
mitt sinne icke nog beprisa min lycka att vara
der före honom. Hade jag nemligen kommit några
minuter senare, skulle utan tvifvel min första plan
genom missdådarens hemkomst hafva blifvit
tillintetgjord.

Så skyndsamt, men på samma gång så tyst
som möjligt begaf jag mig vidare och hade snart
anländt till den ödesdigra källaren, i hvilken jag
inträdde.

Mitt första göromål var nu att på ett ställe, som
fullkomligt genom krutfjerdingarne doldes för en i
murens öppning varande menniska, afskära svafveltråden. 
Detta göromål måste jag förrätta i fullkomligt
mörker, ty jag vågade icke tända ljus af fruktan att
konungamördaren derigenom skulle kunna blifva
varnad att begifva sig på flykten.

Sedan jag sålunda förvissat mig om, att den
antända tråden skulle slockna af sig sjelf, så snart
elden hunnit till det afklippta stället, och sålunda
icke kunna göra någon skada, stälde jag mig att
lyssna. Intet ljud framträngde till mina öron från 
öppningen i muren, men ofvanför mig hördo jag
ett oredigt och förvirradt sorl af fotsteg och röster.
Denna omständighet öfvertygade mig derom, att
skurken hade utvalt det rätta källarrummet till plats för
sin nedriga anläggning, ty det ljud af steg och röster,
som doft framträngde till mig, öfvertygade mig
fullkomligt om, hvilket gemak som var beläget öfver
hvalfvet. Det kunde icke vara något annat än det,
i hvilket konungen om aftnarne plägade församla de
höge herrarne kring sin person, och de ljud, jag
hörde, bevisade, att samlingen redan hade tagit sin
början. I allsköns lugn samtalade troligen just nu
de höge herrarne med sin konung om kriget, om
planerna för det till våren stundande fälttåget, om
fiendernas rörelser och belägenhet eller om
fäderneslandets ställning derhemma. Säkerligen anade ingen
af dem i detta ögonblick, att de gingo på en vulkan
eller att någon härnere i djupet vakade öfver deras
säkerhet och lif.

Nu skyndade jag att af det snöre, hvaraf jag
föregående dag satt mig i besittning, förfärdiga en
snara och stälde mig sedan vid hålet i muren,
afvaktande under mörker och tystnad missdådarens
ankomst.

Det dröjde dock omkring en timme, innan jag 
förnam något buller, som tillkännagaf, att stunden
nalkades. Men då hörde jag, att plankorna
borttogos. Tack vare min skarpa hörselförmåga,
uppfångade jag detta ljud, ehuru det på grund af det
stora afståndet blott hördes helt svagt och
otydligt. Jag är nästan böjd för att tro, att det
snarare var ekot än sjelfva ljudet, som trängde fram
till mig.

Mannen tycktes vara säker om att vara 
obevakad, ty han vårdade sig icke om att på ett 
smygande sätt nalkas, utan gick med stadiga steg, så
att hans jernskodda fotbeklädnad dånade mot
stenläggningen i gången. Mannen gick så djerft och
sorgfritt, som om han gått att möta sin käresta eller
som om han varit på väg till en eller annan
lustbarhet.

Allt närmare och närmare ljödo stegen och
slutligen, när han befann sig invid muren, gåfvo de ett
bedöfvande eko emot väggarne i källaren. Han stannade 
och jag hörde, huru hans hand trefvade efter
vaxstapeln. Derefter följde några minuter, under
hvilka han bemödade sig att göra eld. Då detta
icke genast lyckades honom, flödade hans mun af
förbannelser och svordomar, så rysliga, att jag tvekar
att återgifva dem i skrift. En sväljande man har
alltid varit mig en styggelse och denne, hvars rysliga
utgjutelser jag nu afhörde, hade tillförne sörjt för,
att denna fula vana icke var den enda orsaken till
den afsky, som han nu ingaf mig. Jag kunde
knappt beherska min lust att genast öfverfalla honom
och efter en fruktansvärd strid i mörkret taga honom
till fånga eller dö. Men jag besinnade, att utgången 
af en dylik strid, förd i ett ogenomträngligt
mörker och i en smal löngång, skulle vara oviss
såsom ödets lottutdelning bland de dödlige. Om jag
än offrade mitt lif för konungen, så skulle denna
uppoffring ingalunda gagna honom i samma mån,
som det skulle skada honom, om Ulrik Apfelbaum
blefve vid lif och kunde utföra sina brottsliga afsigter
mot hans lif. Af denna orsak måste jag beherska
min vrede ännu en stund, för att sedan med desto
större visshet om framgång bemägtiga mig missdådarens 
person.


Omsider lyckades det för Ulrik Apfelbaum att
tända sin vaxstapel, hvarefter han med en ny
svordom, omöjlig att återgifva, hoppade upp i hålet på
den vägg, som skilde honom från källaren, der jag
befann mig. Nu afvaktade jag blott det rätta
ögonblicket för att kasta snaran om hans hals, och det
gynsamma ögonblicket lät icke länge vänta på sig.

Liggande raklång i öppningen i den breda väggen, 
sträckte han den högra handen in i källaren,
tydligen i afsigt att med vaxstapeln antända
svafveltråden. Men om han skulle kunna utföra denna sin
afsigt, måste han äfven sträcka hufvudet in genom
hålet, enär det eljest skulle hafva varit honom omöjligt 
att hitta ändan af tråden. Just detta ögonblick
begagnade jag till utförandet af min plan.

Innan den glödande elden hunnit förtära ens en
enda halftum af tråden, flög min snara blixtsnabbt
genom luften och låg kring missdådarens hals. Jag
drog häftigt till och med ett »stönande» ljud sjönk
han tillsammans.

Viss om att hafva afskurit ledningen, bekymrade 
jag mig icke det ringaste om den brinnande
tråden, utan egnade i stället mina omsorger åt karlen,
som stel och till utseendet liflös qvarlåg i nischen.
Som det icke var min mening att nu döda honom,
enär jag ansåg detta vara ett alltför lindrigt straff
åt honom, befriade jag hans hals från snaran, för
att använda snöret till att sammanbinda hans fötter
och händer. Derefter gjorde jag hvad i min
förmåga stod för att återkalla honom till lifvet — ett
bemödande, hvilket slutligen kröntes med framgång.
Med en dof suck och ett våldsamt utstötande af
den i lungorna inneslutna luften, qvicknade han
vid, och hans förvåning, liksom hans förskräckelse 
öfver den belägenhet, i hvilken han så oförmodadt
hade råkat, afspeglade sig tydligt uti den del af
hans anlete, som var synlig under kapuschongen, och
gaf sig äfven ett hörbart uttryck genom följande
utgjutelse:

»Ha! Det är du, Flink? Ännu en gång har du
korsat min väg, din ...»

Läsaren får ursäkta, att jag af goda skäl
utesluter den benämning, med hvilken han betecknade
min visserligen ringa, men likväl, det kan jag med
godt samvete säga, ärliga och hederliga person. Hade
jag i verkligheten varit, hvad karlen nu benämnde
mig, så skulle jag hafva blygts att visa mig inför en
ärlig menniska intill min dödsdag.

»Ja, min vän Ulrik Apfelbaum eller pater
Sofronius, hvilketdera du för ögonblicket behagar heta,
det är verkligen din sidokamrat, det är Flink, som
nu för andra gången hindrat dig att begå konungamord.»

När jag sade detta, slet jag våldsamt munkkåpans
kapuschong från hans hufvud och varseblef derunder
Ulriks bekanta ansigte med de ostadiga ögonen, den
i rödaktigt skimmer glänsande näsan och det vildt
växande skägget.

Förgäfves gjorde han ett försök att lösgöra sina
händer för att åter draga munkhättan öfver sitt vilda
hufvud. Mina band motstodo alla hans ansträngningar.

Plötsligen blef han stilla och from som ett lam
och yttrade med en röst, i hvilken jag kunde spåra
en önskan att ställa sig in med mig:

»Hvad ärnar du företaga med mig?»

»Du skall nu hafva lönen för ditt arbete.»


»Ah», men jag är likväl din kamrat! Påminn
dig det!»

»Tig! Jag har inga kamrater bland lönmördare
och bofvar af ditt skrot och korn.»

»Du ämnar öfverlemna mig åt konungen?»

»Otvifvelaktigt!»

»Du ämnar låta aflifva mig?»

»Ja, sedan du pinats på alla upptänkliga sätt.
Menar du, att konungamord är en förbrytelse, som
straffas tillräckligt blott derigenom, att man hänger
upp brottslingen i närmaste träd? Jag trodde dig icke
om slik enfald, du som eljest är så klipsk och kan
uppgöra så ypperliga planer till andras förderf.»

»Du hånar mig?» sade han jemrande.

»Visst icke!»

»Hvad gagn har du af att låta taga mitt usla lif?»

»Jag har deraf intet gagn.»

»Nå, så släpp mig då!»

»Aldrig!»

»Lös mina band åtminstone!»

»Icke jag, men konungen må lösa dina band eller
tillknyta dem ännu fastare, huru honom lyster.»

»Var icke hård! Hör min bön!»

»Nej!»

»Lyssna till min jemmer!»

»Tig!»

»Jag anropar dig såsom man anropar ett helgon
eller åkallar Maria, Guds moder. Var barmhertig!
Var barmhertig!»

»Var du barmhertig, när du i Guds eget hus
sålde min konungs lif till pater Antonius för femtusen
daler?»'

»Ah, du vet...?»

»Jag vet allt och har länge varit din hemlighet 
på spåren.»

»Nå, en fattig s—e måste väl ock hafva bröd!»

»Man kan vara fattig, men ändå ärlig och
hederlig. För öfrigt bör du förstå, att då jag engång
har kunskap om hela saken, så kan någon förskoning 
mot dig icke å min sida ens ifrågasättas.»

»Jag vill gifva dig hälften af penningarne,
blott....»

»Nej, icke för all verldens guld och
dyrbarheter släpper jag dig ur min hand.»

»Du skall få allt... allt... allt!»

»Nej, säger jag dig!»

Det var en stor lycka, att detta samtal
fördröjde min bortgång ur det qvafva källarhålet, ty
om jag hade aflägsnat mig genast efter brottslingens
gripande, skulle säkerligen Ulrik Apfelbaums
anslag, oaktadt all min försigtighet, hafva krönts af
den mest fullständiga och förfärande framgång.

Nu såg jag af uttrycket i fångens ögon, som
voro rigtade mot en viss punkt af golfvet, att det
måste vara någonting ovanligt, som der tilldrog
sig. Snabbt vände jag mig om och ... hvem kan
skildra den fasa, hvaraf mitt blod genomisades,
hvem kan ens tänka sig min hemska bäfvan, när
jag såg, att svafveltråden, hvilken jag trodde mig
hafva i mörkret afskurit, likväl hade fortsatt att
brinna och att i detta ögonblick icke fullt en half
tum återstod af tråden, innan elden skulle nå den
första krutfjerdingen. Aldrig i min lefnad har jag
känt en sådan fasaväckande fruktan, icke för mig
sjelf, utan för de dyrbara lif, hvilka jag önskat
rädda, men nu genom min försumlighet hade
invigt åt en oundviklig död.


Likväl bemannade jag mig genast och gjorde
ett sista förtvifladt försök att undgå och förhindra 
katastrofen. Eldens lopp genom tråden var
snabbt, ty tråden var smal. Ett enda ögonblicks
tvekan eller dröjsmål skulle hafva gjort all räddning 
omöjlig, ty just i det ögonblick, då jag med
min hand dämpade och qväfde elden, var denna
knappt två eller tre linier från närmaste krutkorn.

Jag kände en lättnad så stor, som om en hel
qvarnsten hade fallit från mitt bröst. Jag andades
djupt och, med den ädle Gustaf Adolfs exempel
för mina ögon, knäböjde jag på det fuktiga
stengolfvet och tackade af allt mitt hjerta Gud för den
underbara räddningen. Men min andakt blef på
ett obehagligt sätt störd af min fånge:

»Hvad tusan dj .... gör du? Ha, ha, ha! Hvilken 
gudfruktig och skenhelig man du är!»

Jag kunde icke vidare bedja i en sådan mans
närvaro, för hvilken intet var heligt och som kunde
håna och bele min andakt i ett dylikt ögonblick.

»Nu skall jag säga dig, min hedersamme och
ärlige för detta kamrat, att jag icke hade något
allvar med mina böner om förskoning. Ha, ha, ha!
Hvad frågar jag efter mitt lif! Det blir ändå
aldrig annat än uselhet och elände.»

»Det tror jag ock!»

»Men du frågar mig icke, hvarför jag bad om
mitt lif, fastän jag icke derpå sätter något värde?»

»Emedan det icke intresserar mig att få veta
något derom.»

»Men jag vill säga dig det ändå. Ser du, mitt
lif är förloradt, det vet jag, men jag önskade draga
dig och de stora herrarne, som äro församlade
deruppe, med mig till afgrunden, och derför sökte jag 
uppehålla dig här, då jag såg, att svafveltråden var
på väg att utföra sitt värf. Det var skada, att jag
icke skulle få dig till kamrat äfven i skärselden.
Ha, ha, ha! Det skulle roat mig.»

Jag nästan ryste för att vidröra den uslingen
och jag vände mig bort för att åtminstone under
ett ögonblick slippa se honom för mina ögon.

Vaxstapeln stod bredvid honom i hålet.
Genom att oupphörligt vrida sig och göra kroppsrörelser, 
som liknade en krälande orms, hade det lyckats
honom att vända sig om i öppningen. Jag hade
icke fästat någon uppmärksamhet dervid, emedan
jag trodde, att han gjorde detta blott i afsigt att
slita sina bojor. Men jag fick erfara, att han
åsyftade något helt annat.

Som båda hans ben voro sammanbundna, kunde
han icke lyfta ett af dem ensamt, men han begagnade 
sig af det ögonblick, då jag med afsky vände
mig ifrån honom, till att upplyfta båda benen jemte
hvarandra en liten smula från muren, hvarefter han
plötsligt lät dem med en mycket snabb rörelse åter
utsträckas, liksom när en krökt fjäder hastigt
frigöres och rätar ut sig. Hans fotsula kom derigenom 
att gifva en kraftig stöt åt vaxstapeln, så att
denna slungades in i källaren och, efter att hafva
beskrifvit en halfcirkel i luften, nedföll alldeles
tätt invid de fjerdingar, i hvilka krutet förvarades.
Omisskänneligt var det hans afsigt att på detta
sätt antända minan och draga oss alla med sig i
förderfvet, men genom en synnerlig försynens nåd
omintetgjordes äfven detta försök och vaxstapeln,
ännu brinnande oaktadt den starka farten, nedföll
oskadlig invid foten af krutfjerdingarne.

Nu var mitt tålamod slut och då jag icke 
ansåg min ära medgifva att handgripligen tillrättavisa 
en värnlös och bunden fånge, så hämnades jag
genom att lägga honom på mina skuldror och bära
honom upp till den verld, som lefde och rörde sig
öfver våra hufvuden. Vaxstapeln upptog jag och
belyste dermed min väg genom löngången.

Jag medgifver gerna, att min hand kramade
hans usla lekamen på ett omildt sätt, men jag
blyges icke derför, ty han hade verkligen gjort sig
förtjent deraf.

Emellertid tycktes det glädja honom att reta
mig till vrede, ty han utlät sig på följande sätt,
under det han, hvilande på min axel, passerade
genom gången under det fuktiga hvalfvet, från
hvilket droppar nedföllo ymnigt i hans ansigte.

»Huru stor belöning får du, tappre Flink, af
din konung för den fogel, du nu fångat åt honom?
Ha, ha, ha! En kung kan alltid belöna rikligare,
än en fattig f—n, som jag är.»

Jag svarade ingenting till denna elakhet. Han
fortfor:

»Stackars Flink, du var nära att flyga i luften,
och om du detta hade gjort, så skulle din kropp och
själ icke hafva varit värda mer än mina. En
annan gång, när du skall afklippa en svafveltråd, så
bör du icke vårdslöst kasta den afklippta ändan på
marken, ty du ser nu, att den då kan råka att falla
ned på en annan del af tråden och derigenom åter
sluta, den ledning, som du velat afskära. Huru slug
du än är, så behöfver du dock lära af mig, innan
du blir en fulländad och mogen skurk. Ha, ha, ha!»

Hans skratt gaf ett hemskt genljud under det
låga hvalfvet och källarens eko längre bort
minskade ingalunda det hemska i denna scen.

*
</chapter>
<chapter name="IX. Det nya citadellet">
<h2>IX.

Det nya citadellet.</h2>

Strax efter det Gustaf Adolf hade intågat i
Mainz, företog han sig att på det starkaste befästa
denna stad, hvilken han tycktes hafva för afsigt
att göra till den mest ointagliga fästning i Tyskland. 
Det var också af stor vigt för honom att ega
en fast punkt vid Rhen. Han var ju i ett
främmande land och hade redan fördjupat sig ganska
långt in i detta, så att han nogsamt kunde tarfva
att ega en plats, dit han i händelse af någon
oförutsedd olycka kunde draga sig tillbaka för att hemta
sig och samla krafter, skyddad mot öfverfall.

En dag befann konungen sig på vallarne,
såsom hans sedvana var, för att tillse arbetenas
utförande och gifva nya befallningar om hvad som
borde företagas. Många hundraden soldater och
bönder från den kringliggande trakten arbetade
ifrigt på murar, vallar, löpgrafvar och andra till ett
fästningsverk hörande anstalter: Gustaf Adolf
samtalade än med en, än med en annan af arbetspersonalen 
och höll ingen för att vara ringare, än att
han kunde till honom ställa ett uppmuntrande ord.
Deraf blef äfven en följd, att alla arbetade med
lust och glädje, så att ingen sparade sina krafter.
Under lustig sång upphissades de stora stenblock,
med hvilka murarne skulle höjas eller botas. De
som gräfde i löpgrafvarne uppkastade på ringa tid
stora högar af jord och sand, hvilka af andra 
ögonblickligen fördes till andra ställen, der någon vall
behöfde höjas eller en ursprungligen illa anlagd graf
igenfyllas. Alla voro i verksamhet. Äfven jag
befann mig denna dag bland de till verkställande af
dessa arbeten befalda soldaterna.

Konungen åtföljdes denna dag af den redan då
berömde Gustaf Horn och den icke mindre lysande
Johan Banér. Båda dessa herrar voro ståtlige män
och bålde krigare, men Gustaf Adolf ådrog sig dock
större beundran, ty äfven om man icke visste, att
han var konungen, så skulle man dock genast af
hans majestätiska uppsyn hafva förstått, att han var
den förnämste af dessa trenne hjeltar. Icke anser
jag det nödigt att beskrifva konungens klädsel, ty
hvar finnes en svensk man, som icke åtminstone
en gång i sitt lif sett honom, och för öfrigt skilde
han sig i sin drägt föga från hvad som i detta fall
brukades af de store vid den tiden. Han var icke
den som älskade yttre prakt, och den enda lyx, som
jag någonsin såg honom använda, var den rikt
broderade dyrbara krage af finaste tyg, hvilken
kringslöt hans hals och hvars breda flikar nedföllo på
det höghvälfda bröstet.

Sedan konungen hade slutat det hvarf, som
han hvarje dag plägade vandra kring hela den del
af befästningen, på hvilken man arbetade, satte han
sig jemte sina båda följesmän en stund på muren
strax invid den plats, der jag för ögonblicket var
sysselsatt med att inpassa en väldig sten i ett hål,
som skulle igenfyllas. Framför konungens ögon låg
Rhenflodens lugna yta och till venster såg han
Main, som just här flödar ut i Rhen, bildande mot
denna senare en nära nog rät vinkel. En och
annan liten båt visade sig, styrande för svällande 
segel mot olika mål. Naturen är i trakten af Rhen
prisad för sin skönhet och den tafla, som här låg
utbredd, jäfvade icke det gamla ryktet, men kriget,
hvars förhärjande brand nyss hade framgått här,
hade qvarlemnat sorgliga spår. Den spanska
besättning, hvilken innehade staden, då konungen med
sin här ankom framför dess portar, hade ingalunda
af fri vilja öfverlemnat staden i fiendehand.
Under flera dagar hade de gjort ett tappert motstånd
och deras å murar och vallar uppstälda långa
rader af kanoner hade förorsakat en ganska stor
manspillan i våra leder. Först när konungen allvarsamt 
redde sig till en stormning, nedlade de vapen
af fruktan, att den svenska krigshären, om den
måste med storm intaga staden, skulle i vredesmod
på ett fruktansvärdt sätt utkräfva vedergällning för
sina stupade kamraters död och kanske äfven öfver
denna rika och praktfulla stad låta komma ett öde,
liknande Magdeburgs. På fjerde dagen gaf
besättningen sig åt konungen.

Det var tydligt, att fyra dagars oupphörlig eld
mot de svenska linierna skulle qvarlemna efter sig
spår, hvilka ännu länge qvarstannade. Många
bondgårdar hade blifvit i grund nedskjutna och bildade
nu blott en hög af ruiner. Der hade en väderqvarn
fordom rest sin höga hjessa, men nu syntes blott
några ramlade timmerstockar och högar af spillror.
Här hade fordom efter all sannolikhet bott en rik
och välmående landtman. Ännu qvarstodo murarne
af husen, men väggarne voro genomskjutna, fönstren
sönderslagna, taken instörtade, fruktträdgården
sköflad, vinstockarne sönderslitna och det hela hade
nästan samma utseende, som en af dessa många
gamla riddarborgar i ruiner, som nästan öfverallt
vid Rhenfloden påminner färdemannen om alltings
förgänglighet.

Sådan var den tafla, hvarpå konungens öga i
denna stund hvilade. Sjelf hade jag mer än en
gång betraktat den och tänkt mången både sorglig 
och glad tanke vid dess åsyn. Å ena sidan
naturens härlighet — å den andra den förstörelse,
som menniskohänder förorsakat. Å ena sidan tanken 
på en allgod, vis och kärleksrik försyn — å
den andra tanken på de menskliga villfarelserna
och det menskliga eländet!

»När skola menniskorna,» tänkte jag då, »lära
sig att lefva i frid med hvarandra och enligt den
store Mästarens bud, hvars namn de bekänna, älska
hvarandra såsom bröder?»

Om det i denna stund var dylika tankar, med
hvilka konungens själ sysselsattes, vet jag icke,
men han satt under några minuter med hufvudet
tankfullt lutadt i hand och ingen af de båda
herrarne dristade sig att afbryta konungens tankar.
Slutligen sade konungen:

»Denna rika, välbygda, i skötet af den härligaste 
natur belägna stad skulle vara ett värdigt
residens för en ny kejsare.»

»Ja», genmälde Gustaf Horn. »Här skulle en
herskare kunna känna sig lycklig, om hans anspråk
på lifvets njutningar än vore mera högt stälda, än
det kan vara en dödlig tillåtet.»

Konungen svarade icke, men jag kunde se, att
någon viss tanke sysselsatte honom lifligt.

»Dock», sade han efter en stunds tystnad, »dock
skulle denna stad kunna hafva en större betydelse,
än att blott vara ett säte och hemvist för ett
njutningslystet och förderfvadt hof. Här skulle en
kraftig kejsare kunna föra ett oinskränkt herravälde
öfver de tyska småfurstarne, härifrån skulle han
kunna utdela sina befallningar med visshet om att
blifva åtlydd af de oroliga småherrarne, och jag är
viss derom, att han skulle, stödd på denna ointagliga 
befästning, kunna tygla det tyska rikets
oroliga elementer och hålla frid inom detta sköna
rikes vidsträckta landamären.»

Det var anmärkningsvärdt, att konungens tankar 
ständigt återkommo till föreställningen om ett
på nya grundvalar och efter andra bygnadsregler
uppbygdt kejsardöme. Sannerligen är jag böjd att
tro, det han sjelf ämnade sätta kejsarkronan på sitt
hufvud. Men om så förhöll sig, så uttalade han
åtminstone icke nu denna tanke, och jag upprepar
hvad jag redan en gång förut har i dessa anteckningar 
sagt, att ingen kunde hafva varit värdigare
än han att åtnjuta en sådan ära, och jag tror, att
om konungen hade blifvit i tillfälle att sätta denna
sin plan i verket, så skulle många framtida olyckor
och vedermödor hafva blifvit Tysklands söner och
döttrar besparade. Säkert är, att just vid denna tid
började de tyska furstarne att misstänka konungen
för umgående med slika planer, och den ointaglighet,
hvilken han sträfvade att förläna Mainz’ befästningar,
var sannerligen egnad att ingifva föreställningar om
vidsträcktare planer och förhoppningar, än en enda
vinters vistelse der i orten.

»Förvisso,» genmälde Banér till konungens nyss
omtalade ord, »förvisso har det tyska riket behof
af en kraftig man och en stark arm till att föra
spiran, om icke dess olyckliga indelning i småriken,
som aldrig kunna vara ense, skall fullkomligt
förstöra det.»


Konungen lemnade emellertid detta samtalsämne 
och vände sig till andra ting.

»Hvad synes eder? Enligt den plan, som jag
utstakat, bör ju Mainz blifva en stark fästning?»

»Ja,» svarade Horn, »det lider intet tvifvel.»

»Mig synes,» utlät sig Banér, »att denna stad
svårligen numera lärer kunna eröfras med svärd.
Skall det ske, så måste det vara genom dess
fullständiga afspärrande. Hungersnöden, men icke
mannamod eller vishet, förmår här uträtta något.»

»Så synes mig ock,» sade konungen, »men skulle
man icke genom något medel kunna försäkra sig
om, att tillförsel kunde ske åtminstone från
flodsidan under alla förhållanden?»

»Mig synes det hafva sig svårt, ty floden är
segelbar för ganska djupgående fartyg och en fiende
skulle lätt kunna innesluta staden på denna sida
genom krigsfartyg, som icke vore alltför stora.»

Det var Horn, som så talade.

Konungen sporde:

»Är ock du, Banér, af samma mening?»

»Ja, jag kan icke förneka, att ganska mycken
sanning ligger i hvad Horn nyss yttrade.»

Konungen stod ett ögonblick försjunken i
begrundande.

»Men,» sade han, »hvad skullen I säga, om jag
trodde mig hafva uttänkt det enda och rätta sättet
att hålla sjösidan öppen och klar under alla krigets
skiften och i trots af alla fiendens ansträngningar?»

»Vi skulle säga,» yttrade Horn med den
höfviskhet, som alltid utmärkte honom, i jemförelse
med Banér, »vi skulle utan tvifvel säga, hvad hela
verlden förut sagt tusende gånger, att konungen af
Sverige är sin samtid vida öfverlägsen i allting och
att hans snille uttänker utvägar och medel, som
ingen annan dödlig mäktar att finna. Kanske att
min herre och konung värdigas inviga sina tjenare
i denna nya plan?»

»Det är just till den ändan, som jag tagit edert
sällskap i anspråk här i dag. Mig lyster att höra
eder mening, ty jag känner eder såsom skarpseende
i slika ting.»

»En nåd och en god tanke om oss, som vi äro
af hjertat tacksamma för!»

»Så hören då! I sen derborta, huru
Mainflodens vågor förena sig med Rhens djupblå vatten
— jag menar den punkt, der de båda floderna bilda
vinkel emot hvarandra. Om man nu anlade en
liten fästning just i denna vinkel, så torde man med
dess kanoner kunna hålla floden fri från fiender på
en ganska betydande sträckning. Eller hvad synes
eder om detta förslag?»

»Ypperligt, aldeles utomordentligt bra!» hördes
Banér på sitt temligen ohyfsade sätt utbrista, men
värmen i hans ord och röst bevisade, att hvad han
sade var allvarligt menadt.

Men Horn sade:

»Sannerligen, min herre och konung har utan
tvifvel funnit det bästa medlet i detta fall.»

»I gillen således min mening?»

»Obetingadt!»

»Väl, att det så är, ty jag ärnar redan i
morgon lägga grundstenen och sedan så kraftigt
bedrifva arbetet, att citadellet inom två månader kan
vara färdigt.»

»En sak vill jag dock föreslå, om mig tillåtes!»

»Jag antager ditt förslag, tappre Horn, innan
jag ännu hört, hvad det innehåller eller hvart det
syftar.»

»Mitt förslag gäller allenast namnet, hvarmed
det nya citadellet skall beklädas.»

»Nå, och du föreslår?....»

».... att det kallas Gustaf Adolfs borg.»

»Vare det så, men dock med någon afkortning.
Gustafsborg skall platsen heta.»

»Gustafsborg!» upprepade Banér bifallande.

»Men kommen nu. Oxenstjernas angelägenheter
vänta oss derhemma och vi måste egna vår tid
äfven åt regeringsomsorgerna och åt det älskade
fosterlandets kraf. Vi få icke tillåta oss att ett enda
ögonblick förgäta, att vi hafva ett fädernesland,
som har rättvisa anspråk på vår omsorg och våra
krafter.»

Konungen aflägsnade sig med de båda herrarne,
men jag blickade öfver Rhens lugna yta bort mot
det ställe, der den nya borgen snart skulle resa
sig, undrande i mitt sinne, om en dag skulle komma,
då Gustaf Adolf residerade i denna stad såsom en
af alla Tysklands furstar erkänd kejsare och om han
någonsin skulle vända den nya borgens kanoner
mot upproriska undersåter i det framtida
kejsarriket.

Följande dagen lades verkligen grunden till
Gustafsborg, och med den rikliga tillgång på arbetsfört 
manskap, som konungen här hade, dröjde det
icke länge, innan den nya byggnaden började resa
sig öfver den omgifvande marken. Likväl lupo vi
ingen fara att öfveranstränga oss eller att gå miste
om den nödvändiga hvilan, som ju ock var afsedd
med vårt liggande i vinterqvarter, ty vi blefvo blott
hvar fjerde eller femte dag befalda till detta arbete, 
och under det en afdelning arbetade sin dag, fingo
de öfriga hvila.

Gustafsborg hade redan vunnit ganska mycket,
då de i föregående berättelse omtalade händelserna
med Ulrik Apfelbaum inträffade.

Naturligtvis trodde jag, att då jag öfverlemnade 
denne missdådare fängslad i konungens
händer, skulle han snart blifva aflifvad och
oskadliggjord. Men konungen lät ganska sällan något straff
öfvergå någon menniska, utan att tillförne hafva
gifvit henne tillfälle att försvara sig under laga
ransakning före domens afkunnande. Nu tycktes
visserligen denna sak vara tydlig och icke tarfva
någon vidare undersökning, ty mannen hade ju
blifvit gripen ånyo på bar gerning och det syntes
omöjligt, att han skulle kunna förneka sitt brott eller
finna någon ursäkt. Men det oaktadt ville konungen
icke ens denna gång, ehuru det gälde ett brott mot
hans egen person, frångå sin föresats och vana.
Ulrik Apfelbaum blef således insatt i fängelse, der
han skulle afbida sin ransakning och dom.

Glad att hafva denne fogel inom säker bur
tänkte jag icke mera på hela saken, emedan så
mycket nytt dagligen tog min uppmärksamhet i
anspråk.

Då förnam jag en dag ett rykte, hvilket
utbredde sig i staden och visste att berätta,
hurusom Ulrik Afpelbaum hade lyckats rymma ur sitt
fängelse. Huru detta tillgått, det visste ingen att
berätta, ty det var icke möjligt att upptäcka någon
skada på fängelsemurarne. Saken väckte en
oerhörd förvåning och utgjorde det enda samtalsämnet
under några dagar, hvarthän man än ville komma,
både bland stadens invånare och bland svenskarna,
ty äfven stadsborne voro högligen uppbragte mot
den eländige karlen, och de voro få, som icke gerna
hade sett honom hängd.

Jag förskaffade mig snart visshet i afseende
på detta rykte. Hos öfversten erhöll jag bekräftelse 
derpå, att ryktet i alla delar hade talat
sanning. Emellertid föreföll saken mig ingalunda så
besynnerlig, som mången annan hade skäl att anse
den, ty jag hade erfarenhet af den underjordiska
förbindelse, i hvilken åtminstone några af stadens
hus stodo med hvarandra, och jag ansåg det
alldeles icke vara otroligt, att karlen hade undsluppit
genom en hemlig gång af samma slag, som den,
genom hvilken han förut hade skaffat sig inträde
i det kurfurstliga palatsets källarvåning.

Han månde nu hafva räddat sig på hvad sätt
och på hvilken väg som helst, så var emellertid
hufvudsaken likväl obestridlig, nämligen att karlen
undsluppit och att han säkerligen redan var i full
verksamhet med utförandet af något nytt dåd af
samma beskaffenhet, som det förra, kanske ännu
mera hemligt och infernaliskt. I medvetandet
härom och i den förmodan, att han ingalunda var
sysslolös, hvarhelst han uppehöll sig, kände jag
mig ganska orolig och försökte på hvarje upptänkligt 
sätt att å nyo komma honom på spåren, fast
och visst lofvande mig sjelf att, om Ulrik
Apfelbaum ännu en gång råkade i mina händer, skulle
jag icke tveka att ofördröjligen hänga honom i
närmaste träd.

Icke nog med att jag noggrant granskade hvarje
mötandes ansigte, utan äfven andra mått och steg
vidtog jag, för att möjliggöra hans upptäckande.
Jag besökte utan dröjsmål den välbekanta krogen 
gentemot palatset, der konungen ännu residerade,
men jag fann den hemliga gången vara helt och
hållet igenfyld på konungens befallning, sedan man
likväl först hade uttagit och till annat ställe fört
den stora krutmassan. Klart insåg jag, att Ulrik
Apfelbaum måste hafva öfvergifvit detta tillhåll,
ty det syntes omöjligt, att han der skulle hafva
mera att uträtta eller att han ens kunde hoppas
att förblifva dold på detta ställe. Äfven försummade 
jag icke att aflägga besök i kyrkan, der jag
förra gången blifvit honom varse, men oaktadt
flitiga kyrkobesök fick jag aldrig mera se honom på
detta ställe.

Dagarne förgingo emellertid och efter en hel
månads ansträngningar och efterforskningar af alla
slag hade det likväl icke varit mig möjligt att
erhålla någon spaning på honom.

En afton efter ungefär en månads förlopp hade
jag begifvit mig ut i staden, utan att ega något
mål för min vandring, blott i den ogrundade
förhoppningen, att händelsen och försynen skulle föra
mig på det rätta spåret.

Utan att tänka på den rigtning, jag tog, och
utan att dermed hafva någon bestämd afsigt, gick
jag i godt mak i rigtning mot stadsporten och
befann mig efter en halftimmes vandring invid denna.
Soldaterna, som voro der till portens bevakning,
voro mina gode vänner, hvarför jag stannade och
gaf mig i samspråk med dem.

»Ah, se Flink, har du dina vägar åt detta håll
i afton?»

»Jag har gått ut att hemta frisk luft och helt
oafsigtligt har jag råkat att taga den här kosan.»

»Nog kunde du väl besöka dina vänner, utan 
att behöfva hafva någon bestämd afsigt eller något
särskildt ärende. Goda vänner äro ju alltid glada
att återse hvarandra.»

»Emellertid må det nu vara en händelse eller
icke, att I nu sen mig här i eder krets, så kan jag
med sanning försäkra, att jag känner upprigtig
glädje öfver att trycka edra händer.»

»Välkommen!» ljöd det från minst tjugo läppar.

»Nu skall du deltaga i vårt tärningsspel
under en stund. Vännen Björn derborta, som står
der och hänger läpp, såsom de säga derhemma i
Sverige, har haft otur i afton och förlorat nära nog
hela sin veckosold. Nu vilja vi pröfva, om vi icke
äfven kunna vinna något af dig, Flink, i all
vänskap naturligtvis.»

»Tack, mina vänner, jag skulle gerna förlora
några blanka dalrar åt så tappra gossar och ärliga
vänner, som I ären, men som I veten, är det min
orubbliga föresats att aldrig vidröra tärningar eller
deltaga i spel. Icke viljen I väl, att jag skall bryta
det löfte, som jag gifvit mig sjelf. Dessutom har
ju konungen förbjudit allt spel.»

»Hvarmed skola vi då muntra oss?»

»Vi vilja,» föreslog en annan, »bedja Flink
omtala för oss hela sitt äfventyr med den der Ulrik
Ep .... Ap ...., jag kommer icke ihåg, hvad namn
den missdådaren bar.»

»Apfelbaum,» sade jag.

»Ja, så var ungefär hans namn.»

»Berätta, berätta!» ljöd det nu från alla sidor.

Jag biföll gerna deras begäran och sysselsatte
dem under en lång stund med den utförliga
beskrifningen af de antydda händelserna. Alla 
lyssnade med spänd uppmärksamhet och när jag hade
slutat, öfverflödade deras läppar af förtrytelsens ord
och de tycktes icke kunna finna uttryck tillräckligt
starka för att motsvara de känslor af afsky, som
de hyste mot konungamördaren.

När dessa utgjutelser hade slutat, sutto vi alla
tysta en stund, ända tilldess en utropade:

»Här sitta vi nu tysta som Egyptens prester
och kunna sannerligen behöfva någonting rigtigt
muntert att upplifva oss med. Trogen, sjung för
oss en liten visa!»

Alla förenade sig i denna bön, ty Trogen var
känd såsom en god sångare och kunde många både
lustiga och allvarliga sånger, ja, han plägade till
och med att understundom, när andan kom öfver
honom, sjelf sammansätta ord till sina melodier.

Trogen var genast beredvillig att efterkomma
kamraternes önskningar. Med klar och kraftig röst
uppstämde han följande sång om hemmet, det kära,
aldrig glömda, ja säkert oförgätliga hemmet
derborta på andra sidan östersjövåg.

<poem>	I skogig trakt, vid insjöstrand
	Der ligger hemmet mitt,
	I Sveriges gamla, goda land
	— Så fattigt, men så fritt!

	Mitt hem! — hvad klang i detta ord,
	Hvad magt, så underbar!
	Blott tungomålet i vår Nord
	Så kärt ett uttryck har.

	Hvad fins på jorden mera kärt,
	Än hemmets lugna härd?
	Hvad eger lifvet mera värdt
	Att egna kärleksgärd?

</poem>
<poem>
	Är i min boning lågt till tak
	Och stugan icke stor,
	Allt är det mig en ringa sak,
	Om jag blott »trefvet» bor.

	Och är mitt stugufönster trångt,
	Jag sköter ej derom,
	Blott solen smyger dit nån gång
	En blick, så varm och from.

	Om verlden än går stolt förbi
	Min hyddas låga port,
	Så är jag lycklig dock och fri
	I hemmets trygga ort.

	Må verlden prisa lyx och prakt — 
	De fins ej i mitt bo.
	Ej slikt, men sinnesfrid har magt
	Att skapa hemmets ro.

	Och ger mig Gud ett stilla hem,
	En älskad makas famn,
	Så är jag nöjd och blir hos dem;
	Det är en sorgfri hamn. </poem>

Skönt klingade sången i den tysta aftonen.
Några borgare, som hade sina vägar åt detta håll,
stannade och lyssnade, liksom vi, med uppmärksamhet 
till sången. De förstodo väl icke orden,
men det varma, trohjertade uttrycket i sångarens
röst, de sköna och melodiska tonfallen förstodo de
utan tvifvel.

Jag tog afsked af kamraterna och bad dem
släppa mig ut genom porten för en stund, emedan
jag ville företaga en vandring i det klara
månskenet.

»Du känner ju lösen?» sporde den som öppnade
för mig.


»Nej, i sanning!»  Derpå hade jag icke tänkt.

»Sveriges Vapen! Det är lösen för natten.»

»Godt! Jag skall ihågkomma det!»

Klart sken månen från den molnfria himlen,
kastande öfver flodens spegelklara yta en strimma
af ljus. Der jag stod på stranden såg jag
midtöfver floden de mörka konturerna af Gustafsborg
resa sig majestätiskt öfver de andra föremålen i
trakten, liknande en jätte ibland dvergar. Den
sidan af citadellet, som var vänd mot mig, låg
insvept i mörker och såg så dyster ut, som om
borgen hade slutit inom sig alla dystra hemligheter i
verlden. Åtminstone kunde jag klart föreställa mig
henne såsom en riddareborg från den förgångna
tiden, då barderne vid instrumentets smältande toner
i de vapenfylda salarne sjöngo om krigiska
bedrifter och manlig svärdslek för skäggiga, bistra
gestalter och då vapenbrak och stigmannalif voro
mannens skönaste njutning. Jag tänkte mig sjelf
såsom en riddare, hvilken närde ädel böjelse till stolts
jungfrun derborta i borgen och här från stranden
kastade längtansfulla blickar till den älskades
boning.

Så drömde jag vaken om en längesedan
försvunnen tid, då mina öron uppfångade ljudet af
fotsteg på den af grof sand betäckta stranden. Jag
såg två gestalter närma sig, men ännu voro de
ganska långt borta. Den ena var tydligen en karl,
men den andra, insvept som den var i en fotsid
drägt, kunde ganska väl anses tillhöra qvinnoslägtet. 
Som jag ansåg det vara ett älskande par, hvilket 
här tillfredsstälde alla kärlekskrankas passion
för det bleka månskenet och jag hvarken önskade
taga någon del af hvad de kunde hafva att om 
sina kärleksaffärer säga hvarandra, ej heller önskade
sjelf blifva sedd på denna plats, så drog jag mig
tillbaka ända till stadsporten och dolde mig der i
skuggan af ett utsprång i muren. Sedan de båda
älskande hade passerat, ärnade jag fortsätta min
vandring.

Emellertid kommo de båda vandrande 
personerne närmare, och huru stor blef icke min
öfverraskning, när jag nu blef allt mera tydligt varse,
att den person, som jag i förstone hade ansett vara
ett fruntimmer, i sjelfva verket icke hade den äran
att tillhöra detta kön. Det befans nemligen vara en
karl, klädd i munkkåpa och med hättan uppdragen
öfver hufvudet. Den andre var tydligen en krigare.

Nu ångrade jag att hafva dragit mig så långt
afsides från stranden, då jag ju kunde hafva
funnit ett säkert gömställe bland buskarne nere vid
sjelfva floden. Mina åsigter om det vandrande
paret hade nämligen betydligt förändrats, sedan jag
blifvit förvissad om bådas verkliga kön. Hvilken
sällsam förvandling! Denna gestalt, som jag ansett
tillhöra en ung, skön, älskad och älskande ungmö
förvandlade sig vid närmare påseende till den
afskyvärdaste bland alla af mig kända menniskor — 
Ulrik Apfelbaum.

Ja, det var verkligen han, det måste vara han.
Ehuru jag befann mig på alltför stort afstånd, för
att kunna med säkerhet igenkänna rösten eller
erhålla någon sammanhängande uppfattning af deras
samtal, så kände jag mig dock öfvertygad om, att
denne munk icke var någon annan, än den förrymde
och under så lång tid förgäfves eftersökte
konungamördaren.

Ungefärligen midt emot den plats, der jag 
befann mig, stannade de och fortsatte sitt samtal,
talande blott med sakta röster. Jag såg Ulrik
Apfelbaum upplyfta sin arm och peka hän i rigtning
mot Gustafsborg och jag kunde uppfatta enskilda
uttryck och ord af deras samtal, ehuru utan
sammanhang med hvarandra och utan att det var mig
möjligt att samla dem till en begriplig mening.

»När kanonerna blifvit ditförda.»

»Om åtta dagar.»

»Ointaglig!»

»Lätt att försvara.»

»Kejsarens fördel.»

»Tilly.»

Dessa och andra lösryckta ord och satser ur
deras samtal uppfattade jag med fullkomlig tydlighet, 
ehuru jag först någon tid derefter lärde mig
att förstå deras mening och den betydelse, som de
hade. Att något anslag var i fråga, det kunde jag
utan svårighet begripa, äfvensom att det på något
sätt angick den nya, snart färdiga borgen.

Säkert varade deras samtal på denna plats en half
timme. Slutligen återvände de samma väg de kommit.

Nu först kunde jag drista att träda fram ur
mitt gömsle, hvarmed jag också icke töfvade längre,
än försigtigheten bjöd.

»En häst och ett svärd!» ropade jag till
kamraten, som efter gifven lösen öppnade stadsporten
för att låta mig inträda.

»Hvad nu?  Hvad ...?»

»Inga frågor!  Fort!»

»Men ...»

»Vill du då, att Ulrik Apfelbaum ännu en gång
skall undslippa mig?  Karl, fort hit med häst och
svärd!»


»Ah!»

Derefter frågade han ingenting vidare, utan
framförde skyndsamt det begärda. Jag kastade mig
snabbt upp i sadeln, fattade svärdet och satte af i
brinnande fart utefter vägen åt det håll, der jag
sett de båda karlarne försvinna.

Till en början hvarken hörde eller såg jag
någon af dem. De tycktes hafva på något
hemlighetsfullt sätt gjort sig osynliga. Så långt mitt öga
kunde nå utåt den af månskenet belysta vägen
var ingen lefvande varelse att upptäcka och jag
trodde mig hafva varit utsatt för någon bedräglig
villa, då jag nyss tyckte mig både se och höra de
båda hemlighetsfulla gestalterna nere vid
flodbrädden.

Plötsligt uppfattade mitt öra ett buller på
afstånd och som den starka farten hindrade mig att
tydligt urskilja dess natur, stannade jag, hållande
min eldige gångare tillbaka så plötsligt, att han var
nära att störta mig till jorden. Nu kunde mitt öra
icke längre misstaga sig. Det var ljudet af
galopperande hästars hofslag mot den lindrigt frusna
vägen, men ryttarnes antal var det mig omöjligt att
till någon säkerhet bestämma. Att det var flere
än en, det kunde jag likväl nogsamt förstå.

Naturligtvis satte jag åter min häst i snabbaste
fart. Den flög af såsom en stormvind, så att dess
hofvar knappt tycktes vidröra marken. Också hade
jag den glädjen att efter några minuter kunna
märka, att jag verkligen hade kommit dem
närmare — en upptäckt, hvilken snarare ökade än
minskade den snabbhet, med hvilken jag färdades.
Den vintriga vindens kyla, ytterligare ökad genom
den snabbhet, hvarmed jag framilade och klyfde 
luftens vågor, besvärade i någon mån mitt ansigte,
men hvarken hade jag tid att deråt egna någon
uppmärksamhet, ej heller kunde en vid svenska
vintrar vand menniska känna något verkligt obehag
af den smula vinterköld, som rådde i detta sydligare 
luftstreck. Norden har helt andra vintrar att
bjuda på.

Det vore svårt för mig att redogöra med
noggranhet för de tankar och känslor, som herskade
inom mig under denna färd. En enda tanke, en
enda afsigt var förherskande öfver alla de andra — 
nämligen att jag nödvändigt måste sätta mig i
besittning af Ulrik Apfelbaums person för att icke
ständigt vara hemfallen åt en pinande oro för min
konungs lif och säkerhet. Det präktiga djuret, på
hvars rygg jag färdades framåt under denna afton,
tycktes också förstå, att någonting vigtigt var på
färde, ty det ansträngde till det aldra yttersta sina
krafter.

Allt närmare och närmare kom jag de förföljda,
ehuru jag visserligen kunde snart nog se, att äfven
de påskyndade sina hästars lopp, så mycket som
möjligt. De voro två och jag kunde derför icke
tvifla om, att desse ryttare voro just de, som jag
sökte.

Mera än en by genomforo vi på detta sätt, och
jag är derom öfvertygad, att i de flesta af dessa
funnos svenska soldater inqvarterade, hvilka
troligen redan hvilade i sömnens armar, ty under
aftonens händelser hade tiden skridit framåt, så att
jag ansåg det icke vara långt qvar till klockslaget
elfva. Icke en enda gång föll det mig in, att jag
kunde i någon by väcka mina landsmän, förmå dem
att sitta upp i sadlarne och deltaga i min 
menniskojagt. Den, som i öppen strid ofta stått gent emot
en femdubbelt starkare fiende, kunde naturligtvis
icke söka hjelp, när det blott gälde en strid mot
två. Dessutom ville jag icke försumma tiden med
att stanna, vore det ock blott för en kort stund, ty
det försprång, de förföljda derigenom skulle vinna,
kunde hafva blifvit oersättligt.

Men när jag, under det jag hastigt genomilade
en by, varsnade min gode vän Hans Färdig utanför 
en liten stuga med rödmålade väggar och gröna
fönsterluckor, helsade jag honom med handen, ock
jag kunde nogsamt af den förvånade uppsyn, som
månskenet tillät mig att läsa i hans ansigte, förstå,
att han både igenkände mig ock undrade, hvad
den vilda jagten månde hafva att betyda.

Emellertid saktade hvarken jag eller de
förföljda farten. Dock var min häst mera snabbfotad
och en bättre springare än deras, så att afståndet
oss emellan minskades allt mera, och jag befann
mig efter ännu en qvarts timma så nära dem, att
jag skulle kunnat nå deras gångare med spetsen af
mitt goda svärd, som jag höll i beredskap till
anfall och försvar.

Då jag befann mig så nära, ansåg jag mig böra
anropa dem.

»Halloh! Varen så goda och hejden eder fart
ett ögonblick!»

De vände sig om och som de funno, att de
förföljande utgjorde blott en enda man, hvilken de
sannolikt trodde sig lätt kunna affärda till en
annan verld och sällare nejder, hejdade de plötsligt
sina springare och vände deras hufvuden helt om,
så att vi inom få ögonblick befunno oss öga mot
öga, med dragna svärd och vredgadt hjerta, som 
åtminstone hos mig brann af begär att få utkämpa
en ärlig strid.

»Ha!» utbrast mannen i munkkåpan med en
röst, hvilken jag utan svårighet igenkände såsom
tillhörande Ulrik Apfelbaum. »Ha! Återigen du,
Flink? Ditt onda öde tyckes drifva dig att alltid
korsa mina vägar.»

»Och du, Ulrik, synes aldrig beträda andra
vägar, än de som slutligen föra till repet och galgen
eller stupstocken.»

»Ve dig, Flink! Nu är din sista stund
kommen. Du lärer näppeligen undslippa från denna
plats med lifvet. Innan månen går ned, skall du
ligga här på vägen, ett rof för korparne.»

»Hvem vet? Om lyckan är mig blid, skall jag,
innan morgonsolen färgar horisonten, hafva den
glädjen att se dig dingla i grenarne af detta träd.»

»Ha! Framåt!»

De störtade öfver mig med raseri, men min
häst stod fast som ett berg och den goda klinga,
som min kamrat lemnat mig, parerade med lycka
de hugg, hvilka rigtades mot de ädlare delarne af
min kropp. Svärden blixtrade i fullmånens glans
och deras klang, när de brakade samman, hördes
kring vida vägar.

Så fortgick striden en god stund, utan att
fördelarne och segern märkbart lutade åt någondera
sidan. Då hörde jag Ulrik Apfelbaum ropa till sin
kamrat:

»Hållen eder tappert! Jag vänder åter.»

Inom ett ögonblick var han försvunnen,
bortförd af sin goda häst. Hvart ilade han?

Denna fråga var mig omöjlig att besvara, men
jag anade, att han ilat åstad för att skaffa hjelp,
då han troligen ansåg striden skola sluta till min
fördel. Men hvarest han kunde träffa några
förbundna, det var mig en gåta, enär hela trakten var
besatt af svenske konungens trupper.

Det som mest förtretade mig var möjligheten,
att Ulrik Apfelbaum skulle hafva någon utsigt att
undslippa mig, vare sig att han nu flydde för att
rädda sig eller för att skaffa undsättning. Med så
mycket större ifver trängde jag in på min
qvarvarande motståndare, men min önskan att komma
framåt gjorde mig sannolikt mindre försigtig att
parera fiendens hugg, än jag eljest plägade vara,
ty min motståndare tillfogade mig ett svårt sår i
ena armen. Lyckligtvis var det den venstra, så
att jag kunde obehindradt fortfarande sköta
svärdet och, något försigtigare vorden genom denna
motgång, fann jag rådligast att för ögonblicket
egna hela min omsorg åt den strid, i hvilken jag
var invecklad, lemnande åt konungamördaren att
fly, om och hvart det honom behagade. Jag
skulle nog ändå framgent finna honom och
blifva i tillfälle att åt honom utskifta hans
välförtjenta lön.

Den omtanke, hvilken jag nu egnade åt striden, 
kunde icke annat än förskaffa mig seger. I
stället för att, såsom förut, sjelf tränga min
motståndare inpå lifvet, lät jag denne vara den
framträngande parten, hvarigenom han flera gånger
blottade delar af sin kropp och lemnade mig tillfälle
att tillfoga honom åtskilliga sår. Redan blödde han
ur ett sår i ansigtet och af ett par väldiga hugg,
som jag rigtat mot hans bröst, men någon dödlig
skada hade han ännu icke lidit, då jag plötsligt
hörde dånande hästtramp från det håll, åt hvilket 
Ulrik Apfelbaum hade flytt bort, och såg omkring
tretio ryttare med blixtens snabbhet närma sig. I
spetsen för denna skara såg jag konungamördarens
kåpa. Min undergång tycktes vara oundviklig....

Jag tyckte mig nu förstå en del af sammanhanget. 
Säkerligen hade Ulrik Apfelbaum, efter
sin flykt ur konungens fängelse, lemnat staden och
på smygvägar uppsökt en eller annan kejserlig
truppstyrka, hvilken han lockat att åtfölja sig till
trakterna af Mainz. Den man, mot hvilken jag nu
kämpade, var sannolikt anföraren för denna trupp och
Ulrik Apfelbaum hade öfvertalat honom att följa
sig till stadsportarne för att taga platsen för det
kommande dådet, af hvad slag det nu var, i
skärskådande och öfverlägga om mått och steg till dess
utförande. Det var således till sina följesmän,
som Ulrik Apfelbaum ilade, då han nyss flydde ur
striden. Här voro de nu och jag — jag tycktes
vara oåterkalleligen invigd åt döden.

De anstormande fienderna omringade mig på alla
sidor. Hugg föllo såsom slagregnets droppar, och
jag hade intet annat att göra, än att sälja mitt lif
så dyrt som möjligt. Tackad vare försynens nåd
och min hästs ovanliga godhet lyckades det mig
att genom plötsliga vändningar under ett par
minuter undgå svårare sår. Min häst bet omkring
sig som en ursinnig, sparkade och slog med både
framfötter och bakfötter och underlättade derigenom
striden för mig på bästa sätt. Trognare stridskamrat, 
än detta djur visade sig vara, kunde aldrig en
krigsman önska sig.

Redan hade det lyckats mig att nedlägga ett
par af mina fiender, men i längden kunde jag
naturligtvis icke hoppas att reda mig mot en till 
antalet så öfverlägsen fiende, isynnerhet som de voro
vid friska krafter, men jag redan var uttröttad af
den strid, jag haft att hestå.

Då .... just som jag var i begrepp att handlöst 
kasta mig in bland fienderna för att söka
döden och undvika fångenskapens smälek ... då hörde
jag i fjerran bakom mig en trumpetsignal ljuda i
natten — ett ljud, om hvilket jag icke kunde
misstaga mig, att det framlockades af en svensk man.
Någon skyndade mig sannolikt till hjelp, ehuru
jag icke kunde till en början inse, hvem som kunde
hafva någon kännedom om min fara och mitt
behof af undsättning.

»Ah! det måste vara Hans Färdig, den raske
gossen! Han såg mig jaga förbi och, anande att
något vore i olag, har han samlat så många som
möjligt af sina kamrater och skyndsamt ilat mig i
spåren.»

Dessa voro mina tankar och jag lifvades
genom hoppet om undsättning till ett ännu ifrigare
bemödande att några ögonblick till försvara mitt
nyss till spillo gifna lif. Äfven min trogne
stridskamrat, hästen, tycktes hafva genom det välbekanta
ljudet af trumpeten blifvit lifvad till nya
ansträngningar. Raskt lyftade han sig upp på bakfötterna
och grep, när han åter sänkte sig ned, ett kraftigt
tag ofvanifrån i halsen på en af de fiendtliga
hästarne och ruskade denne så tappert, att dess
ryttare förlorade jemvigten och föll till marken, der
han säkerligen snart fann sin död under hästhofvarne. 
Hans häst, åter fri från min gångares kraftfulla 
tag, störtade, utom sig af smärta och förskräckelse, 
bort, trängande undan allt hvad som stod i
vägen. Men min springares bedrifter voro ännu 
icke slutade. Högt lyftade han sitt stolta hufvud,
skakande den yfviga manen, och slog bakut med
den påföljd, att frambenen knäcktes sönder på den
närmast bakom varande fiendehästen, hvilken icke
längre förmådde bära både sig sjelf och en tung
ryttare, utan segnade ned till jorden, der han blef
liggande under qvidan, genom sin tyngd bindande
äfven ryttaren vid marken och hotande att qväfva
eller krossa honom. Efter denna bragd började han
ursinnigt svänga rundt på samma plats, så att
ingen fiende kunde nalkas inom svärdslängd. Under
hela denna tid hvilade icke mitt goda svärd, utan,
hvarhelst en fiende kom mig tillräckligt nära,
drabbades han af dödliga hugg.

Nu voro mina kamrater framme, men just i
detta ögonblick vederfors mig den förargelsen att
se, huru munken, det vill säga, Ulrik Apfelbaum,
vände sin häst och flydde bort från platsen. Efter
sitt återvändande med ryttaretruppen hade han icke
deltagit i striden på något verksamt sätt, men så
ofta vapenbraket för en kort stund saktade sig eller
afstannade, kunde jag höra honom uppmuntra sina
vänner med höga rop och med sina af mustiga eder
späckade anmärkningar.

Främst bland de anryckande svenskarne, hvilka
kunde vara till antalet vidpass tjugo, såg jag vid
månens sken vännen Hans Färdig, som tillropade
mig:

»Bra fäktadt, Thomas Flink! Du är räddad!»

Såsom stormvinden sveper fram öfver ett naket
fält, såsom orkanen rytande brusar öfver hafvets
vreda vågor, så föllo de våra öfver de kejserliga.
Ingenting kunde motstå deras anlopp. Hästar
skriade, vapen gnydde, skott lossades — allt 
sammanblandades under några minuter i den rysligaste
villervalla, ur hvilken dock till slut den bästa
ordning framgick, då de våra, efter utkämpad strid och
sedan fienderna fallit eller flytt, lugnt qvarstannade
på stridsplatsen.

Med rörelse deltogo kamraterne i den tacksägelse, 
hvarmed jag hembar åt Gud min själs vördnad 
för hans magt och min erkänsla för hans
beskärmande nåd. Sedan kan man föreställa sig, att
det blef ett frågande, som tycktes aldrig vilja taga
slut, och jag måste omständligt redogöra för
anledningarne till mitt nattliga äfventyr.

Alldenstund återfärden icke verkstäldes	med
samma ifver och skyndsamhet, som då jag förföljde
de båda flyende, hann tiden framrinna ända till
klockan tre om morgonen, innan jag red in genom
stadsporten. Här måste jag återupprepa berättelsen
om mina öden, och kamraterne lyckönskade mig
till räddningen, men beklagade på samma gång,
att det icke hade lyckats mig att gripa Ulrik
Apfelbaum.

*

Tiden, som är det outtröttligaste af allt rörligt
i verlden och aldrig unnar sig någon ro eller hvila,
gick sin vanliga gång under de närmaste dagarne,
och ingenting ovanligt inträffade, hvarken i staden
eller i Gustafsborg.

En sak, hvilken vid närmare eftersinnande icke
obetydligt bidrog att lugna min oro, var den visshet, 
jag egde, att Ulrik Apfelbaum icke längre fanns
inom stadsmurarne och således icke heller kunde
framtränga till Gustaf Adolfs omedelbara närhet. 
Men eftersom jag af de få ord, hvilka jag uppfattat,
kunde förstå, att det nya dåd, som åsyftades, egde
något sammanhang med det nya citadellet, ehuru
det var mig en omöjlig sak att komma till visshet
i fråga om beskaffenheten af Apfelbaums planer
och hvilka förhoppningar han dervid fastade, så
hade jag mitt öga uppmärksamt fästadt på de ting,
som timade der eller i fästets omnejd.

Den sjunde dagen randades, sedan förut omtalade 
nattliga äfventyr inträffade, och jag begaf mig,
såsom vanligt under dessa dagar, till Gustafsborg
i sjelfva daggryningen, ehuru jag icke var
ditbeordrad till något arbete. Det var kungjordt bland
trupperna, att under dagens lopp skulle ur de i
staden samlade förråderna öfverföras till Gustafsborg 
så många kanoner, som voro afsedda till dess
bestyckning. Det var naturligt, att jag, vid
underrättelsen om detta företag, skulle erinra mig de ord,
jag under den der aftonen hört Ulrik Apfelbaum
yttra till den man, som åtföljde honom:

»När kanonerna blifvit ditförda.»

Om jag icke alltför mycket misstog mig, hade
dessa ord afseende på tidpunkten, då planerna,
hvilka de än voro, skulle utföras. Min själ var
derför i en viss spänning och jag afvaktade icke
utan oro, hvad som komma skulle.

Stora färjor lågo i beredskap vid stranden för
att tjena till transportmedel, då kanonerna skulle
öfverföras från den ena stranden till den andra.

Det led mot middagstiden, innan man blef färdig 
med förberedelserna till arbetet, och först klockan 
half ett landade den första färjan med sin tunga
och dyrbara börda nedanför Gustafsborg. Nu blef
det nytt arbete att föra de i två afseenden vigtiga
krigsredskapen upp till deras höga plats. Men
äfven detta lyckades väl och innan aftonen stod
Gustafsborg färdig att taga emot fienderna med den
varmaste välkomsthelsning. Det tycktes likväl, som
om ingen fiende under närvarande förhållanden
skulle kunna våga sig ända hit.

Hela dagen hade jag från citadellet sett
konungen på den motsatta stranden, ledande arbetena
och ordnande arbetsmanskapet. Vid sådana tillfällen
plägade konungen merändels sjelf vara med, och
ett arbete, som leddes af honom, utfördes alltid med
mera raskhet, än om någon annan ledde
anordningarna. Äfven häruti visade konungen sin stora
öfverlägsenhet öfver hvarje annan dödlig.

Emellertid blef det afton och jag borde enligt
min vana begifva mig tillbaka till staden, men en
oförklarlig känsla dref mig att icke påskynda min
affärd, utan fördröja den åtminstone till dess 
nattens första timmar voro förlidna. När jag derför
af mina kamrater, som voro befalda till borgens
bevakning under natten, uppmanades att qvarstanna
hos dem, så antog jag gerna denna inbjudning och
beslöt att på Gustafsborg afbida morgondagen, fast
föresättande mig att icke tillsluta mina ögon under
natten.

Som något fiendtligt öfverfall icke var att frukta
vid denna tid på året och dertill i en trakt,
hvarest ingen fiende under ett par månader visat sig,
hade de befallande icke i Gustafsborg förlagt en så
stor besättning, som händelsen skulle hafva varit,
om man befunnit sig i fiendens omedelbara närhet
och hvarje ögonblick kunnat vänta ett anfall. Så
förhöll det sig äfven med bevakningen af sjelfva
staden. Mycket tyckte man sig nu kunna dervid 
underlåta, som skulle varit en oförsvarlig
försumlighet, i fall man hade varit mindre långt aflägsnad
från en stark fiende. Denna lugna trygghet och
detta förlitande på frånvaron af all fara gjorde det
också möjligt för Ulrik Apfelbaum och hans
följeslagare att den der månskensaftonen tränga fram
ända till stadens port, utan att observeras af de få
på murarna postande soldaterne.

I den sal, hvarest Gustafsborgs fåtaliga
besättning skulle bo och intaga sina måltider, sutto vi
nu denna afton i god ro, sysselsatta blott med
samtal om de ting, som lågo oss på hjertat.
Besättningen utgjordes af tillsammans endast femton man
under befäl af en fänrik, som kallade sig Hall
och var bland kamrater och underordnade bekant
genom sin olyckliga svaghet för rusgifvande drycker 
och sin benägenhet att öfverlasta sig af det
tyska, kraftiga ölet. Hittills hade han likväl lyckats
dölja sina snedsprång för befälet, eller åtminstone
låtsade hans förmän som märkte de dem icke, ty
han hade ännu icke blifvit på något sätt näpst och
tillrättavisad.

Äfven denna afton kunde fänriken icke
umbära sin sedvanliga tröstekälla. Han hade skaffat
sig några fat öl och i hemlighet låtit föra dem till
citadellet, för att dermed förljufva den lugna, men
tråkiga tid, som han väntade att der få tillbringa.
Ödet hade emellertid beslutat, att dessa dagar icke
skulle blifva många, och Halls egen olyckliga böjelse
underlättade i väsentlig grad verkställandet af ödets
beslut.

Vi voro, som nämndt är, samlade i salen med
undantag af fyra man, hvilka ombesörjde 
bevakningen af vallarna. På bordet stodo bägare och
stop, fylda med fradgande öl, som flitigt begagnades 
af bussarne, utan att likväl någon visade sig
så törstig som fänrik Hall, hvilken tronade vid
bordsändan och redan efter en half timmas förlopp
hunnit blifva upprymd till sinnet.

»Hej, gossar!» utropade han, »I ären allesammans 
rigtiga stackare till att dricka. En dugande
karl pröfvas i kärlek och dryckeslag, men I lären
icke kunna bestå profvet, hvarken i det ena eller i
det andra.»

»Oss fattas den tillbörliga öfningen och vanan,»
invände jag saktmodigt, ty jag vågade icke inlåta
mig i tvist med den, som var före mig i tjensten.

»Deri har du rätt, min gosse!» sade Hall, hvilken 
redan började att stappla i tungomålet. »Jag
deremot är en erfaren man.»

Liksom för att öfvertyga oss om sin förmåga
och sin erfarenhet, drack han dubbelt så mycket, och
följderna läto icke länge vänta på sig. Hans tal
och hans beteende blefvo allt mera orediga och den
stunden tycktes icke vara långt borta, då han skulle
falla ned från sitt säte och i de ljufliga drömmarne
under bordet fortsätta sitt lustiga lif.

Oupphörligt uppmanade han sitt manskap att
dricka, och såg han någon, som tycktes vilja svika
i detta stycke, så öfverhopade han denne med
bitande tillmälen och anmärkningar, så att mer än
en såg sig nödsakad att dricka mera, än han ville,
allenast för att undgå att råka i tvist med sin
förman, något som för en vid god disciplin vand
soldat är motbjudande och dessutom innebär en stor
fara, då man sällan helskinnad slipper ifrån ett
subordinationsbrott.


Naturligtvis befann äfven jag mig bland dem,
som i afseende på kannans bruk icke kunde vara
fänrik Hall till nöjes, och jag måste med de öfriga
dela äran af hans missnöje, så väl som bitterheten
i hans grofva ord.

»Ha, Flink,» ropade han med skrålande röst,
»du synes mig vara en äkta kruka och jag skulle
icke vilja hafva dig i min tappra fänika, der jag
helst önskar män, som äro dugliga både i strid och
dryckjom.»

Jag besvarade icke denna yttring af hans tanke
om min person, men för att icke ännu en gång
gifva den druckne mannen anledning att förtreta
sig öfver min återhållsamhet, reste jag mig snart
och aflägsnade mig ur salen. Onekligen hade jag
dermed äfven en annan afsigt, nemligen att från
vallarne taga en öfverblick af den kringliggande
trakten, för att öfvertyga mig om, att ingen fara
var på färde.

När jag aflägsnade mig, hörde jag fänriken sjunga:

<poem><tab>	Vin och flickor är min lycka,
<tab>	Öl och kärlek älskar jag.
<tab>	Har jag flicka ej att trycka
<tab>	Till min barm med ljuft behag,
<tab><tab>	   Då dricker jag, 
<tab><tab>	   För Bacchus svag,
<tab><tab>	   Hela Guds dag
<tab><tab>	   I muntert lag.
	Men stark som en björn, när till striden jag går,
	Mot tio jag ensam båd’ fäktar och står. </poem> 

Jag hade redan hunnit så långt bort, att
fortsättningen af denna sång gick förlorad för mig.
Dock räknar jag icke detta för någon skada, ty
dryckesvisor hafva aldrig egt något särdeles stort
behag för mig och för öfrigt hade jag hört tillräckligt 
många tillförne, för att utan afsaknad gå miste
om denna, då jag dessutom icke kunde för sångaren
sjelf hysa någon annan känsla än medlidande och
förakt. Alltid har det synts mig vara en förmans
pligt att föregå sina underhafvande med goda
exempel och ädelt föredöme i alla stycken.

Snart befann jag mig på vallen och kunde
njuta af den sköna nattliga tafla, hvilken der tedde
sig för mina blickar. Floderna lågo lika lugnt och
stilla, som den der aftonen, då jag utanför
stadsporten såg Ulrik Apfelbaum för sin ledsagare
utpeka just den plats, der jag befann mig i detta
ögonblick. Månen var i aftagande, men dess sken
var tillräckligt starkt, för att medgifva en temligen
tydlig öfverblick öfver floderna, öfver stränderna på
andra sidan och öfver landskapet på den sidan,
som var vänd ifrån de båda vattendragen.

Den ene af de postande krigsmännen kom
under sin gång till det ställe, der jag stod.

»Ingenting har förefallit?» sporde jag.

»Nej, allt är som det bör vara,» svarade karlen
lugnt, och fortsättande sin jemna, taktmessiga gång,
lemnade han mig åter ensam.

Vid jag så stod och tänkte på, om äfven denna
natt skulle förflyta lugnt och om möjligen Ulrik
Apfelbaum och hans anhang hade blifvit så skrämda
af det nederlag, de ledo för några aftnar sedan, att
de icke skulle våga utföra sina planer, tyckte jag
mig varsna någonting ovanligt på den strand, från
hvilken jag äfven såg Mainzstadens tornspiror och
husrader höja sig. Det syntes mig, som om en
lång rad af ryttare slingrade sig längsefter strandens 
krökningar och slutligen stannade en half mil 
från stadsporten. Jag kunde äfven skönja, att de
stego af sina hästar, som bortfördes samma väg,
der jag sett dem framrycka. Att urskilja
anletsdragen hos ryttarne eller igenkänna någon af dem,
var naturligtvis icke möjligt på detta betydande
afstånd, men jag ansåg mig kunna vara förvissad
derom, att Ulrik Apfelbaum var med dem och att
detta företag, som inleddes så hemlighetsfullt, gälde
Gustafsborg. Icke heller förmådde jag noggrant
bestämma deras antal, men att de utgjorde minst ett
hundratal, derom kunde jag icke tvifla.

Jag skyndade mig att tillkalla den närmaste
af de fyra soldater, som gjorde tjenst på vallen, och
med handen utpekande det ställe, der den
misstänkta truppen stod samlad, yttrade jag blott dessa
två ord, hvilka voro tillräckliga att förklara för
karlen hvad jag menade:

»Ser du?»

Karlen beskuggade ögonen med handen och
blickade åt det håll, som jag hade för honom
utpekat. Derefter sade han:

»Jag ser en skara folk och jag ser vapen blixtra
i månljuset.

»Ah! Och hvad tror du det betyder?»

»Kanske är det någon af konungen utsänd trupp,
som nu återvänder och der hvilar ut efter en kanske
ansträngande marsch.

»Tänker du, att en svensk trupp skulle hvila
sig så nära en af svenskar besatt stad och icke
heldre anstränga sina sista krafter, för att hinna
fram och få hvila innanför stadsmurarne?»

»Icke troligt, jag medgifver det.»

»Nå, då måste det vara fiender.»


Karlen betraktade ännu en gång den
hemlighetsfulla skaran, innan han svarade mig till mina ord.

»Kanske,» sade han derefter. »Men huru skulle
en fiendtlig trupp kunna drista sig att komma så
nära?»

»Naturligtvis emedan de hafva något företag i
sigte, hvars fördelar fullkomligt uppväga den fara,
som de utsätta sig för.»

»Och hvilket företag skulle ....?»

»Det får tiden utvisa,» genmälde jag. »Mig
synes troligt, att deras färd gäller Gustafsborg.»

»Men de befinna sig ju på andra stranden!»

»Visserligen!»

»Nå, då löpa vi ju ingen fara.»

»Vi få väl se!» svarade jag.

Emellertid dröjde det icke länge, innan vi
verkligen fingo se allt hvad vi önskade veta och mera
dertill. Åtskilliga båtar lade ut från stranden och
i dem steg hela den på stranden samlade hopen.
Nu trodde jag, att de skulle styra sina farkoster
rakt mot citadellet, men deri misstog jag mig, ty
de valde en sådan kosa, att de måste, om den icke
förändrades, landa ungefär midt emot det ställe,
der de gått ombord. Sedan båtarne utkommit på
den af månen belysta floden, kunde jag räkna
deras antal utan svårighet, och de befunnos utgöra en
liten flottilj af tio farkoster. Med spänd uppmärksamhet 
följde våra ögon deras färd öfver den lugna
spegelytan.

»Jag måste gå ned och rapportera förhållandet
för fänriken. Han må se till, hvad vi skola göra
vid saken.»

»Stanna!»

»Men ....?»


»Det skulle för sannt icke gagna till något, ty
han är redan rusig och lärer nog vid detta laget
sofva på dryckeskämparnes sedvanliga sofställe — 
under bordet. Han kan icke råda bot för faran,
utan vi måste lita på oss sjelfva.»

»Ah!  Han har redan ....  Hm!»

»Mycket bättre vore det då, att du toge en båt
och rodde öfver till staden för att skaffa
undsättning, men äfven dermed vilja vi töfva ännu en
liten stund, tilldess vi blifva bättre öfvertygade om
fiendens afsigter, på det att vi icke må löpa åstad
i ogjordt väder.»

»Men hvad i hela verlden kunna de hafva att
skaffa här? Jag kan icke förstå det, om det än
gälde mitt lif.»

»Intaga Gustafsborg, det är hvad de utan
tvifvel åsyfta.»

»Hvad?», utropade han. »Intaga citadellet här?
Är du förvandlad till en dåre? Eller har du på
senare tiden blifvit mörkrädd och skygg för spöken?»

»Hvarken det ena eller det andra.»

»Men det kan väl icke vara allvarligt menadt,
att du säger dem ärna intaga denna starka borg?
Hvad skulle de med den?»

»Behålla den, naturligtvis!»

»Men konungen skulle dock snart återtaga den?»

»Det är icke så alldeles afgjordt.»

»Icke?  Nå, nu måste jag tillstå, att mitt
förstånd börjar, som man säger, stå stilla. Skulle icke
Gustaf Adolf ....?»

».... försöka återeröfra borgen, om den fölle i
fiendehand? Jo, deri gifver jag dig gerna rätt, men
det är en annan fråga, om ett sådant försök skulle
lyckas.»


»Men ....»

»Hör på! För att kunna intaga denna plats,
om den är försedd med tillräcklig besättning, måste
man ega krigsfartyg, och det vet du väl, att sådana
icke stå konungen till buds härstädes. I fiendens
händer skulle således Gustafsborg kunna blifva en
svår nagel i ögat på konungen.»

»Nåja, du har rätt!»

»Från denna fasta plats skulle fienden kunna
hindra all tillförsel till staden från flodsidan, och
om sedan en krigshär lade sig rundt omkring staden 
på landsidan, skulle vår store konung vara
fångad som en råtta i fällan och efter få veckor
vara nödsakad att gifva sig, sedan alla i staden
samlade lifsförnödenheter blifvit förtärda. Detta
inser nogsamt fienden och det är derför intet tvifvel, 
att de skola försöka göra sig till herrar öfver
Gustafsborg.»

»Sannerligen beskrifver du saken så tydligt för
mig, att den synes mig otvifvelaktig, ehuru jag för
en stund sedan skulle hafva ansett allt annat vara
mera möjligt, än att denna fasta borg någonsin
skulle komma i våra fienders händer eller att desse
ens skulle kunna drista sig att göra oss ett besök
härstädes.»

»Du ser dock nu, huru båtarne landa på samma
strand, der vi nu befinna oss. Deras afsigt kan
numera knappt vara något tvifvel underkastad.»

»De dårarne tänka då icke på, att vi äro
försedde med kanoner.»

»Kanoner? Bah!»

»De äro dock hitförda i dag, som du väl vet!»

»Ja, nog vet jag det alltid, men hvar hafva vi
folk att servera dem? Menar du, att femton man 
utan befäl, ty fänriken vill jag icke räkna, eller
rättare jag kan icke räkna honom, menar du, att
en så ringa trupp skall kunna försvara denna
vidsträckta vall mot en fiende, hvilken är åtta eller
tio gånger så manstark?»

»Nå, huru skola vi då ställa till det, för att
kunna bevara borgen åt konungen i denna vår nöd?
Mig synes, att de nu hafva landstigit derborta och
att de ställa sin kosa hitåt.  Se, nu försvinna de
bakom lunden.  Snart äro de här!»

»Ännu torde det väl töfva en rundlig tid, innan 
de hinna fram; åtminstone tror jag, att vi kunna
påräkna en halftimmes rådrum. Skynda emellertid
och ro öfver till staden och skaffa hjelp. Under
tiden skall jag försöka att uppehålla fienden på
bästa sätt. Dröj likväl icke ett ögonblick!»

Karlen beredde sig till att göra som jag sade.
Sina vapen öfverlemnade han i mina händer och
behöll blott svärdet sjelf. Innan fem minuter hade
förlidit, hade jag den glädjen att se honom på väg,
med raska årtag läggande allt längre afstånd
mellan oss. Möjligen skulle han kunna återkomma
med undsättningstrupper, innan fienderna hade
hunnit uträtta något.

Emellanåt såg jag den fiendtliga truppen,
nämligen då deras väg gick öfver platser, der intet
föremål skymde dem för mina forskande blickar.
Sakta, men säkert nalkades den afgörande stunden.

Då jag öfvertygat mig om, att de verkligen
stälde sin kosa i så rak linea som möjligt mot
Gustafsborg och att det ännu skulle dröja åtminstone 
en qvarts timme, innan de voro framme, skyndade 
jag ned från vallen och inträdde i borgstugan.
Mina tankar om fänrik Hall blefvo här bekräftade. 
Han sof redan en drinkares sömn under bordet och
han skulle uti sitt närvarande tillstånd icke hafva
dugt att leda försvaret. Jag lät honom alltså hvila
i god ro och vände mig i stället till de elfva
kamraterna, af hvilka icke någon var öfverlastad, ehuru
de flesta befunno sig i en ganska munter
sinnesstämning.

»Kamrater,» sade jag, «det budskap, som jag
bringar eder, skall helt säkert sätta eder i
förvåning, men åhören mig det oaktadt med uppmärksamhet 
och tålamod! En fiendtlig trupp af säkerligen 
öfver etthundra man är just i detta ögonblick
på väg mot Gustafsborg och det töfvar icke många
minuter, förrän de äro här. Emellertid har jag
skickat Dunder till Mainz för att skaffa hjelp. Vi
hafva således blott att uppehålla fienden så länge,
till dess undsättning kommer. Vi äro blott femton
emot desse hundra och utgången af vårt bemödande
är osäker, men jag förmodar, att I, icke mindre än
jag, ären beredde att våga allt för eder herre och
konung?»

»Ja, ja!» hördes från allas läppar.

»Så kommen då, låtom oss ladda kanonerna och
taga emot sällskapet på bästa sätt, så snart det
visar sig.»

»Månne de väl skola våga att anfalla oss?»

»Hvad skulle väl hindra dem?»

»De tro naturligtvis, att borgen är försedd med
en talrik besättning.»

»Ja, ja!» hördes flera röster, »de kunna icke
veta, att vi inalles äro femton eller sexton krigare
till hela borgens försvarande. De föreställa sig
säkerligen något annat.»

»Nej, kamrater, det finnes ibland dem en man,
som känner mycket noga till våra förhållanden och
som väl kan gissa, huru fåtaligt det här förlagda
manskapet i verkligheten är.»

»Och hvilken är denne man?»

»I kännen honom. Han heter Ulrik Apfelbaum.»

»Ah! konungamördaren! Låtom oss skynda!
Till vallarne!»

»Den tappra skaran ilade ut och jag hade all
möda att förmå dem lägga sig ned på vallen,
under det att de läto sina blickar speja efter fienden.
Denna anordning vidtog jag, på det att icke fienden 
skulle genom ett oförmodadt skott beröfva borgen
någon af dess fåtalige försvarare.

Ännu hade icke fienden framkommit i närheten
af borgen och vi hade således tid att ladda
kanonerna, en åtgärd, med hvilken vi icke dröjde.

Åter förgick en hel qvart, utan att någon fiende
blef synlig. Mina kamrater började tro, att fienden
hade dragit sig tillbaka och möjligen låtit sig
afskräcka från försöket att intaga borgen, men jag för
min del hade sedan en stund kommit till
öfvertygelse derom, att det snarare var med list, än med
våld, som de hade för afsigt att göra sig till herrar
öfver Gustafsborg, och jag delade derföre icke mina
kamraters förhoppningar om, att faran hade gått
vår dörr förbi.

I afsigt att vid en möjligen inträffande
belägring hafva tillgång till friskt källvatten, hade
konungen låtit gräfva en liten kanal, hvilken ledde
från en källa in i borgen och bildade en öppning
i vallen, öfver hvilken var slaget ett hvalf af
granit, hvarpå jordmassan hvilade. Som källan låg
inom skotthåll från vallen, kunde man ega grundad 
förhoppning att förhindra möjliga försök till 
afstängande af ledningen. Nu var förhållandet med
denna vattenledning sådant, att den lilla kanalen
svängde ikring en klippa och derefter genast
försvann under vallen, bildande en genomgång så
rymlig, att en man, krypande på händer och fötter kunde
på denna underjordiska väg intränga i fästningen.

Då det dröjde så länge, innan fienderna läto
höra af sig, föll det mig in, att de törhända ville
begagna sig af vattenledningen för att med list
intränga uti och intaga Gustafsborg. För att kunna
göra detta med förhoppning att icke blifva sedde
från vallarne, måste de taga en lång omväg, de
måste till och med ett godt stycke vada genom
Mainfloden, innan de slutligen kunde framkomma
till foten af den klippa, som låg just der
vattenledningsgrafven försvann under vallen.

Jag skyndade att bestiga vallen, der jag
försigtigt kröp på händer och fötter fram till kanten.
Här kunde jag, utan att sjelf i månljuset blifva
sedd, öfverskåda en del af den väg, som fienderna
måste öfvervandra för att nå sitt mål. Det var
verkligen hög tid, att jag infann mig der, ty
fienderna voro redan ganska nära. Ehuru de så mycket 
som möjligt höllo sig i skuggan, kunde de dock
icke hindra, att månen understundom åstadkom ett
blixtrande sken, när dess strålar träffade deras
vapen. Nu hade de en öppen och belyst plats af
omkring tjugofem alnar att öfvergå, innan de nådde
foten af klippan, och när de, tysta och med
smygande fjät, beträdde den af månljuset belysta
rymden, kunde jag se deras långa rad likt en orm
framskjuta ur skuggan. I spetsen gick en i munkkåpa
inhöljd gestalt — Ulrik Apfelbaum. Det var utan
tvifvel han, som visade dem vägen. Han hade
sjelf deltagit i arbetet med vattenledningen och
kände den således väl.

Jag afvaktade icke den stund, då den siste i
raden skulle beträda den månbelysta rymden, utan
jag skyndade mig ofördröjligen ned, för att ordna
försvaret i enlighet med den upptäckt, jag nu hade
gjort. Om de hade lyckats obemärkta på denna
väg inkomma inom vallarne, så skulle Gustafsborg
snart hafva befunnit sig i deras händer, men nu, då
jag förstod deras list, tycktes mig försvaret vara
lätt och jag beslöt att inrätta borgen såsom en
storartad råttfälla, i hvilken jag ville fånga dem alla
samtliga, utan att ett enda skott behöfde lossas eller
ett enda svärdshugg utdelas.

»Kamrater,» sade jag, sedan jag hastigt hade
samlat dem omkring mig. »Viljen I för en stund
ställa eder under mitt befäl, så lofvar jag eder
att, innan Dunder hinner komma tillbaka med
undsättningen, alla fienderna skola, bundna, befinna sig
inom vallarne. Om fänrik Hall hade varit mindre
redlös, än han i närvarande stund är, skulle jag
utan tvekan hafva delgifvit honom såväl mina
upptäckter, som min plan, och jag skulle hafva bedt
honom utföra den, men I veten, huru det är med
honom, och derför, sägen fort: viljen I lyda mig
under en half timma?»

»Ja!» svarade alla.

»Så mån I då följa mig utan dröjsmål!»

Jag förde dem hastigt till det ställe, der
vattenledningskanalen lemnade vallens innandöme och
fördjupade sig in i fästningen. Samtidigt befalde
jag ett par af dem att frambära så många rep och
snören, som de kunde finna — en befallning, hvilken 
de icke dröjde att utföra. Snart hade jag vid 
min sida en ofantlig hög af den äskade varan.
Sjelf fann jag i min klädnad ett snöre, som icke
hade lemnat mig sedan äfventyret i källaren
under kurfurstens palats. Det var samma snöre, med
hvilket jag då hade bundit honom, och allt sedan
hans rymning hade detta snöre sin en gång för alla
faststälda mission här i verlden, nämligen att tjena
till medel för — Ulrik Apfelbaums hängning.

Nu stälde vi oss så, att vi icke voro synliga
för dem, som passerade den trånga gången. Hvarje
man hade ett snöre och en munkafvel i sin hand
och dessutom låg förrådet af dessa artiklar icke
långt borta, så att hvar och en kunde lätt förskaffa
sig sådana, efterhand som de förbrukades och nya
behöfdes. Sjelf stod jag närmast öppningen, för att
gripa den förste, som framstack sitt hufvud, och de
andra hade befallning att i den ordning, som de nu
innehade, framträda en efter annan för att gripa
sitt offer, hvarefter de skulle aflägsna sig med detta,
binda det och sedan sluta sig till raden å nyo. Så
skulle vi fortsätta vårt arbete, till dess alla
inkommit och blifvit oskadliggjorda. Munkaflarne skulle
nedtysta alla möjligen tillärnade invändningar eller
varningsrop från deras sida, som redan hade råkat
i denna fälla.

Sedan dessa anordningar blifvit träffade, dröjde
det icke länge, innan jag såg spetsen af en
munkhätta tränga fram i öppningen. Jag höll mig redo.
Så snart den menniskokropp, hvars hufvud
munkhättan betäckte, hunnit halfvägs ut i det fria, grep jag
plötsligt ett kraftigt tag i hans nacke och hindrade
honom samtidigt med den andra handen från att
ropa eller på annat sätt antyda för de efterföljande
hvad som så oväntadt hade vederfarits honom. 
Derefter drog jag honom fullkomligt fram och
aflägsnade mig ett stycke åt sidan, medan jag
sysselsatte mig med att binda honom. Munkafveln
fastsattes säkert och det snöre, som en gång tillförne
hade omslutit hans händer och fötter, hade snart
ännu en gång beröfvat honom förmågan att röra
sig. Ulrik Apfelbaums ansigte, hvilket icke längre
doldes af den nedfallna munkhättan, hade redan
en lång stund varit synligt. Jag var glad att åter
hafva honom fast. Nu skulle han icke undslippa
det straff, hvaraf han så länge hade gjort sig
förtjent.

Under tiden hade mina raska kamrater utfört
samma manöver med de efterföljande, så att, när
jag åter var ledig att intaga min plats i ledet, voro
redan sex fiender gripne.

En och annan försökte visserligen att göra
motstånd, så att det erfordrades mycken styrka för
att binda dem, men mina medhjelpare voro alla
unga och kraftiga, så att arbetet lyckades öfver
förväntan. Som vi arbetade tyst och nästan ljudlöst,
hade de efterföljande icke den aldra minsta aning
om de föregåendes hårda öde, utan framkommo med
den snart gäckade öfvertygelsen, att ingen fara
vore på färde, och sålunda råkade de alla i fällan.

När den siste ändtligen låg bunden och tyst
vid de öfrigas sida, företog jag mig att räkna vårt
byte och befanns det, att antalet fångar utgjorde
etthundratjugo.

I detta ögonblick hördes en klingande trumpetsignal 
invid sjelfva portarne. Under det att några
qvarstannade hos fångarne, med befallning att
nedhugga hvar och en, som gjorde min af att försöka
befria sig, skyndade jag med de öfriga till portarne.
Det befanns vara konungen sjelf med en stor skara
knektar. Bland de främste igenkände jag Dunder.
Naturligtvis fingo vi brådt att läsa upp porten och
släppa dem in.

»Gudilof,» sade konungen, »att jag finner Gustafsborg 
ännu i svenske mäns vård. Vi fruktade eljest
att komma försent.»

Då framträdde jag, aftog min hufvudbonad och
redogjorde inför min konung för hvad som tilldragit 
sig. Gustaf Adolf åhörde min berättelse med
uppmärksamhet och intresse, och när jag lyktade
mitt tal, skedde det med dessa ord:

»Särskildt har jag att meddela min herre och
konung den hugnesamma underrättelsen, att bland
fångarne äfven befinner sig en man, som heter
Ulrik Apfelbaum.»

»Väl gjordt, mina tappra vänner! Fänrik Hall
har bevisat sig som en trogen undersåte, en tapper
krigare och en förståndig man. Hvar är han, att
jag må tacka honom?»

Vi sågo på hvarandra och ingen af oss vågade
omtala, huru det i denna stund förhöll sig med den
tappre fänriken.

»Nå,» upprepade konungen, »hvar är han?»

Jag fann, att förhållandet måste omtalas. Alltså
framträdde jag ännu en gång och svarade:

»Utan tvifvel befinner han sig sofvande i
borgstugan, ty der lemnade vi honom för en timma
sedan.»

»Hvad? Hvad vill detta säga? Har han då
icke varit med vid edert äfventyr?»

»Nej, herre konung!»

»Hvarför! Är han sjuk?» sporde konungen,
rynkande sina ögonbryn, hvilket gaf hans ansigte 
ett barskt uttryck, som likväl icke innebar
någonting oskönt.

»Ja, herre konung,» svarade jag, finnande det
omöjligt att längre förhala med sanningens
omtalande, »ja, sjuk på sitt sätt, det vill säga af
öfverflödigt njutande af öl.»

»Jaså,» sade konungen med ett lugn, i hvilket
man tydligt kunde spåra, att han ålade sig den
största sjelfbeherskning. »Jaså, är det på detta
sätt, som han anser sig kunna utföra de uppdrag,
jag anförtror åt honom? Nå väl, gån och fören
honom hit, i hvilket tillstånd I än anträffen honom!

Denna befallning stälde konungen till ett par
af de soldater, som i hans följe anländt till
Gustafsborg, och medan de uträttade sitt uppdrag, stod
konungen en stund försjunken i tankar, liksom om
han eftersinnade, huru han skulle straffa fänriken.
Men länge räckte icke hans begrundande, utan han
upplyftade sitt hufvud och sporde, vänd till mig:

»Nå, Flink, säg mig nu äfven, hvem som har
uppgjort planen till denna präktiga krigslist, och
hvem har ordnat allt och ledt dess utförande?»

Jag kände blygsel att framställa mig sjelf i en
bättre dager, än mina kamrater, eller ensam vilja
tillegna mig äran, hvarför jag ock svarade på
följande sätt:

»Herre konung! Alla, så många som funnos i
borgen, med undantag af den druckne fänriken,
hafva vi deltagit i detta äfventyr och i lika mån
bidragit till en lycklig utgång.»

»Om jag icke misstager mig, så lär dock du,
Flink, hafva varit den förnämste härvidlag. Eller
hvad sägen I andre?»

Konungen vände sig härvid till mina kamrater. 

«Ja,» ropade de, »Flinks är hela äran. Vi hafva
endast utfört hans befallningar. Det var han, som
först upptäckte fienderna, det var han, som
genomskådade deras anfallsplan och det var åter han,
som förde befälet vid deras gripande. Vi valde
honom frivilligt till vår anförare, då den rätte icke
var i stånd att företaga sig någonting annat än det
afskyvärdaste snarkande. Flink kunde snarare
förtjena fänrikstiteln, än den andre, som är en
ohjelplig fyllbult.»

»Jaså, menen I det allvarligt! Nå, Flink har
nu, såsom alltid eljest, uppfört sig som det anstår
en hederlig man och en dugande krigare, det månde
hvar man medgifva.»

I detta ögonblick såg man de båda soldaterne
återvända, förande emellan sig den rusige och nu
tillika yrvakne fänriken. Då han blef störd i sin
ljufva sömn, började han dundra, svärja och »regera»
såsom en vansinnig, och ännu, när han redan stod
inför konungen, hade han icke kommit till besinning.

Med hoptofvadt, vildt hår, fånig uppsyn och
kläder, som buro spår både af dryckeslaget och af
den smutsiga sofplatsen, framfördes han inför sin
herre och konung, nu icke längre svärjande och
stretande emot, utan gående lustigt och gladt,
såsom om han kommit ifrån eller varit på väg till
ett trefligt samqväm, sjöng han så som öfverlastade
menniskor pläga sjunga, det vill säga
osammanhängande och utan den minsta omsorg. Föga
passande var detta sätt att uppträda inför sin konung.
Orden voro desamma, som jag tidigare på aftonen
hade hört:

<poem><tab>	Vin och flickor är min lycka,
<tab>	Öl och kärlek älskar jag  o. s. v. </poem>

Men när han på detta sätt, raglande och
skrålande, stod inför konungen, började besinningen
vakna. Liksom om han plötsligt blifvit uppväckt
ur en lycklig dröm, för att möta en förfärande
verklighet, blickade han omkring sig med ett
ansigtsuttryck och på ett sätt, som otvetydigt vittnade
derom, att han börjat komma till insigt af sin
verkliga ställning och dess faror. Han tycktes på en
gång vara förvånad öfver att se så mycket krigsfolk 
omkring sig och bestört öfver konungens
närvaro, hvars orsak han icke kunde förstå. Han
visste ju alls intet om nattens tilldragelser.

Mycket lång tid till betraktelsers anställande
lemnades honom emellertid icke, ty konungen
talade allvarligt och strängare, än jag någonsin
tillförne hade hört, följande ord:

»Med fullt förtroende till din ärlighet, trohet
och vaksamhet anförtrodde jag dig bevakningen af
denna nya borg, emedan jag trodde, att du en enda
natt och i en fredlig tid skulle hafva kunnat hålla mig
den tillhanda. Redan i morgon var det min afsigt
att hitskicka en större besättning och en annan
befälhafvare. I stället för att vaka, har du emellertid 
samlat ditt folk omkring dig och druckit dig
öfverlastad, och om icke denne karl hade varit,
skulle Gustafsborg nu hafva varit i fiendehand.»

»Nådige herre ....»

»Tig, jag vill icke höra dina ursäkter, emedan
det är omöjligt, att du skulle kunna frambära
någon, som har ens ett sken af giltighet. Mina egna
ögon hafva ju skådat ditt elände, och ännu i denna
stund bära både du sjelf och din klädedrägt
vittnesbörd om, huru du har tillbringat din natt.»


»Jag trodde .... jag visste icke ....»

»Hvad är det, som du trodde, och hvad visste
du icke?»

»Nådige herre, jag kunde aldrig föreställa mig,
att fienden kunde drista sig framtränga ända hit.»

»En klen ursäkt! Bör icke en befälhafvare vaka
och vara redo, äfven när han icke väntar angrepp?
När har det varit sed, att fienden i förväg genom
budskap förkunnar sin ankomst och lägger sina
planer i ljuset? Emellertid har jag beslutat, att du
från och med denna stund är förnedrad till gemen
soldat, detta dig sjelf till straff och andra till
varnagel. Du lärer aldrig mera få föra något befäl i
min krigshär.»

Uslingen knäföll och bad om nåd, men konungen
var åtminstone för ögonblicket obeveklig.

»Bort ur min åsyn! Fören bort honom, efter
han icke sjelfmant vill befria mig från plågan att
se honom!»

Nu insåg han, att böner icke skulle uträtta
någonting, och skamflat smög han sig undan, så
att ingen behöfde verkställa den af konungen gifna
befallningen.

Emellertid blickade konungen omkring sig och,
då hans öga träffade mig, ropade han:

»Flink!»

Naturligtvis dröjde jag icke att framträda.

Konungen betraktade mig med ett leende, i
hvilket låg någonting så mildt och vänligt, att jag
kände mig rörd. Få menniskor hafva egt Gustaf
Adolfs förmåga att i sin blick inlägga verklig
godhet, men jag har alltid tänkt, att detta hade sin
orsak deri, att konungens hjerta var i grund och 
botten idel godhet, så att hans blida blickar aldrig
någonsin voro hvad de så ofta eljest äro — blott
förställning. När Gustaf Adolf visade sig mild
mot någon, då var han det också i hjertat.

Hvad jag i denna stund fick höra var af den
mest öfverraskande art, så att jag aldrig i min
lefnad har blifvit på en gång så förvånad och glad.
Man kan tänka sig min sinnesrörelse, när jag af
konungens mun förnam följande ord, hvilkas
betydelse för mig är lätt att förstå:

»Redan länge,» sade konungen, »har din ärlighet, 
trohet, duglighet och pålitlighet varit mig
bekant. Två gånger har du räddat mitt lif, efter allt
menskligt förstånd att döma. Nu har du denna
natt bevarat denna vigtiga borg åt mig och åt de
evangeliskes heliga sak. För så många tjenster
borde du längesedan hafva blifvit belönad, och det
är för att tillspörja dig hvad du helst önskar, som
jag nu låtit dig framträda. Säg således fritt ut,
om du har någon nåd att af mig begära.»

»Nådige herre och konung,» svarade jag
öfverväldigad af glädje, »det är af pligt och
tillgifvenhet, jag gjort hvad jag lyckats uträtta, men
ingalunda i hopp om belöning. Att min konung är
nöjd med mig och att jag af hans mun hört
berömmande ord om mitt förhållande, detta är större
belöning, än jag någonsin vågat hoppas. Jag är
nöjd dermed och begär intet mera.»

»Jag märker, att bland dina förträffliga
egenskaper kan man räkna äfven blygsamhet och
förnöjsamhet. Men detta bör icke hindra mig att
efter din förtjenst belöna dig. Alltså finner jag
skäligt, att i alla dessa tappre mäns närvaro bekräfta
det val, som dina kamrater i natt gjorde, då de 
utsågo dig till sin anförare. Jag utnämner dig
härmed till fänrik och du må från denna stund taga
befäl öfver den äreförgätne Halls tappra fänika.»

»Herre konung,» svarade jag ödmjukt, »är det
så, att I ansen mig dertill skicklig, så vill jag med
glädje mottaga eder nåd, ehuru oförtjent den synes
mig vara. Det skall emellertid städse blifva mitt
bemödande att som en ärlig man uträtta hvad min
konung täckes anförtro åt mig.»

»Derpå litar jag!» svarade konungen, hvarefter
han, vänligt helsande mig, gick vidare inåt borgen,
ty detta hade tilldragit sig nästan invid sjelfva
portarne.

Alla de församlade uppstämde ett ljudligt,
trefaldigt hurrarop, då konungen aflägsnade sig.
Derefter skyndade mina kamrater att trycka mina
händer och på andra öfliga sätt lyckönska mig till den
oväntade befordran, som jag vunnit. Jag kunde
icke upptäcka någon, som tycktes missunna mig
min lycka, men det är troligt, att sådana dock
funnos, ty hvar skaffar icke afunden sig inträde?

Konungen hade stält sina steg till den plats,
hvarest fångarne lågo bundna. Här lät han på
några aftaga munkaflarne och gaf sig i samspråk med
dem, medan hans knektar löste de andra.

»Hvad ären I för landsmän?» sporde konungen.

»Vi äro spaniorer och i sold hos den berömde
Tilly.»

»Hvad haden I att uträtta här på Gustafsborg?»

»Gustafsborg?» sade en. »Heter detta ställe så?
Man har aldrig i vår närvaro kallat det annat än
Pfaffenraub.»

»Såå!  Och med det namnet har man hos eder
förmodligen velat uttrycka, att kostnaderna för detta 
citadells byggande blifvit tagne från de påfviske
och röfvade ur deras fickor. Nå, de må gerna
smäda mig så mycket dem lyster. När jag gör
hvad rätt och godt och Gudi behagligt synes, så
frågar jag efter all verldens smädelser alls intet.»

Dessa senare ord uttalade konungen halfhögt,
liksom när någon glömmer sin omgifning och
omedvetet kläder sina innersta tankar i ord. Men snart
återtog han sin vanliga röst och sade till fångarne:

»Nå, hvilketdera viljen I helst, antingen
försmäkta några år i mina fängelser eller ingå i min
här och tjena under mina fanor?»

Alla förklarade sig villiga att tjena honom.
Det var nämligen under detta långvariga krig ett
ganska ofta inträffande förhållande, att tillfångatagna 
knektar öfvergingo till sina besegrare och
tjenade sin nye herre med samma trohet och nit,
som den förre. Något sådant inträffade naturligtvis
aldrig med de svenskar, som föllo i de kejserliges
händer. Desse kunde hvarken af löften eller
hotelser förmås att vända vapnen mot egna landsmän. 
Men alldenstund både Gustaf Adolf och
kejsaren måste i sina härar upptaga mycket folk af
andra nationer, såsom spaniorer, engelsmän och
italienare, så var det just desse främlingar, som
plägade, när de togos till fånga, inträda under
tillfångatagarens fanor. Det gjorde dem alls intet,
mot hvem och för hvem de fäktade. Hufvudsaken
var, att de punktligt undfingo sin sold.

Men Ulrik Apfelbaum blef en slik nåd icke
tillbjuden. Han bortfördes, helt och hållet
omringad af konungens knektar, på det att han skulle
undergå den ransakning och dom, som han redan
en gång hade undandragit sig genom rymning. Det 
blef mig således icke möjligt att utföra min föresats 
att sjelf hänga honom, men jag tröstade mig
med, att mitt snöre säkerligen ändå skulle blifva
hans död.

Knappt hade dessa anordningar blifvit träffade, 
förrän ankomsten af ytterligare en svensk
truppstyrka nästan uppfylde platsen innanför
vallarna. Dessa trupper voro afsedda till att
öfvertaga Gustafsborgs bevakning. I spetsen för dessa
soldater såg jag blomman af den svenska härens
krigsbefäl, en Gustaf Horn, en grefve Otto Ludvig,
en grefve Henrik Mathias von Thurn, en Ortenburg, 
en Teufel, en Falkenberg, en Kniphausen och
åtskilliga andra. De hade vid underrättelsen om
tilldragelserna på Gustafsborg skyndat ut till
konungen och återvände nu med honom till staden.

Äfven jag var med bland de ringare af konungens 
stora följe.

*
</chapter>

<chapter name="X. En äfventyrlig färd">
<h2>X.

En äfventyrlig färd.</h2>

Det började nu att lida allt närmare till våren
och för hvarje dag nalkades mer och mer det
ögonblick, då vi måste bryta upp för att börja fälttåget
under år 1632 — ett minnesvärdt årtal, ty det var
under dess lopp, som vår hjeltemodiga konung
stupade i striden för ljus och frihet. Öfver detta
årtal, skall säkerligen under alla kommande tider af 
denna anledning hvila ett sorgdok, som endast i
någon mån kan lyftas åt sidan af minnet om hans
under detta år vunna framgångar. Historien, alla
offentliga personers domare, kan endast med
grämelse minnas och omtala för kommande slägten den
store fältherrens, den tappre krigarens, den ädla
menniskans, den vise konungens bortgång från
verldshistoriens skådebana i en förtidig ålder.

Dock är det icke härom, jag nu vill tala. Den
berättelse, jag nu går att framställa, omfattar en
tidpunkt af nämnda år, hvilken genom flera
mellanliggande månader var skild ifrån Gustaf Adolfs
dödsdag. Händelsen tilldrog sig vid Februari
månads slut och under början af den följande månaden.

Understundom roade det konungen att i sin
närhet samla män och qvinnor ur de högre
samhällsklasserna till lustbarheter. Tiden lärer vid
sådana tillfällen hafva fördrifvits med dans och
oskyldiga lekar. Dock skedde det sällan utom vid de
tillfällen, då drottningen vistades hos konungen.

Äfven under konungaparets vistelse i Mainz
denna vinter skedde det några gånger, och det var
vid ett sådant, i slutet af Februari hållet samqväm,
som upprinnelsen till den händelse, jag nu vill
omförmäla, lärer hafva egt rum.

I staden Mainz bodde en borgare af god familj,
hvilken af gammalt under namnet Strahl gjort sig
väl känd och från fader till son under minst två
århundraden åtnjutit ett anseende och en aktning,
af hvilka ganska få slägter kunde berömma sig.
Den som vid denna tid var familjens hufvudman
hette Herman Strahl och hade i intet afseende
vanslägtats från sina förfäder, hvilkas lefnadsyrke,
handeln, han hade fortsatt och hvilkas efterlemnade
rikedom han under en nu mångårig verksamhet
hade betydligt ökat, enligt hvad allmänheten i
staden visste att berätta.

Men ehuru märkvärdig gubben Strahl än månde
hafva på grund af sin penningrikedom varit i
stadsbornes ögon, så egde han dock i sitt hem en annan
skatt, för hvilken han ännu mer beundrades,
omtalades och afundades. Denna skatt ibland skatter
var hans enda dotter, om hvilkens skönhet man
förtäljde underbara ting, under det att man icke
mindre prisade hennes godhet, välgörenhet,
huslighet och andra qvinliga dygder, som pryda sin
egarinna vida mera, än den förgyllning, hvilken
verldens alla skatter kunna förläna åt det svagare
slägtet. Mestadels plägar afunden hos andra qvinnor 
försöka att genom förtal och annan nedrig
ränkfullhet neddraga en verkligen öfverlägsen medsyster 
från den höjd, der naturliga eller förvärfvade
företräden hafva ställt henne, men angående den sköna
Aurora Strahl hörde jag icke under hela vintrens
lopp ett enda förklenande ord. Alla öfverensstämde
i att prisa henne och sjunga hennes lof.

Det hade aldrig förunnats mig att se den unga
och så mycket omtalade jungfrun, hvarför jag ock
endast af ryktet kände hennes utseende och värde.
Men denna afton fick jag oförmodadt icke allenast
se, utan äfven samtala med henne. Detta tillgick
sålunda.

Om aftonen, då förut omtalade samqväm hölls
hos konungen, var en stor folkskara samlad på den
rymliga platsen utanför palatset. Jag fann de goda
Mainzborne i det afseendet likna folket i städerna
derhemma i Sverige, att när de stora hafva någon
festlig tillställning, samlas det lägre folket för att 
genom härlighetens åskådande undfå sin del af de
mägtiges glänsande njutning. Här stod torgmadamen,
som säljer bullar och kringlor, bredvid kryddkrämaren, 
som tänker vinna rikedom genom peppar och
salt; der såg jag en medlem af skräddareskrået med
vidöppen mun hålla en andtäppt och fet öltillverkare 
sällskap vid åskådandet af det rörliga hvimlet
innanför palatsets upplysta fönster, medan en trasig
tiggarunge förgäfves bemödade sig att framtränga
sin utmerglade lilla kropp mellan de båda vännerna
och sålunda skilja dem åt. På ett ställe syntes ett
älskande par, förtroligt hållande sig nära intill
hvarandra. På ett annat ställe icke långt derifrån
kunde man se två af slagtareskråets mest
ansedde medlemmar leverera ett slagsmål, som
troligen hade blifvit ganska blodigt, om icke deras
hustrur hade funnits närvarade på platsen. Dessa
qvinnor tycktes verkligen besitta ett utomordentligt
herravälde öfver sina män, enär desse villigt
nedlade tvisten och lika beskedligt mottogo några
handgripliga tillrättavisningar af onämnbar art. Här
stod en fattig tjenstflicka, tunnklädd och blåfrusen,
gömmande sina händer under förklädet i det
fåfänga bemödandet att skydda dem för kölden, men
ändock icke tänkande på att lemna åskådandet af
en härlighet, som hon mera anade än såg. Här
och der sågs en svensk soldat promenera med en
skön följeslagarinna vid sin sida, görande allt sitt
till, för att i gång och later efterlikna de höge
herrarne.

Förgäfves skulle ett försök till skildrande af
alla de olika personerna i denna, till tusental
uppgående folkhop vara. Jag hade god tid att taga
den i betraktande, enär jag under aftonens lopp
tjenade såsom befälhafvare öfver den lilla trupp,
hvilken skulle vid palatsets ingång bilda en hedersvakt. 
Men oaktadt jag således icke kunde beklaga
mig öfver bristande tid att fästa i mitt minne hvad
jag såg, var det rörliga lifvet likväl allt för
omvexlande i hvarje sekund, för att kunna fogas
samman till en enda tafla inom en enda ram.

Lyckligtvis för mig, enär jag började känna
mig besvärad af att så länge qvarstå på en och
samma plats, utan att hafva någon verksamhet,
skedde klockan nio aflösning, så att jag blef fri och
kunde begifva mig hvarthän jag ville.

Emellertid vill jag nu efter denna förutskickade
skildring omtala, huru jag denna afton fick se Aurora
Strahl och med egna ögon iakttaga hvad sanning
det kunde vara i ryktena om hennes skönhet. Ända
ditintills hade jag aldrig sett någon annan qvinna,
än min moder och mina systrar, för hvilken jag
kunnat fatta en djupare tillgifvenhet, aldrig någon,
som väckt hos mig till lif denna kärlek, om
hvilken så mycket talas och hvilkens högsta lycka
antages vara äktenskapets heliga föreningsband. Jag
var således helt och hållet obevandrad uti slika
ting och derför var jag verkligen en föga tillförlitlig 
domare i fråga om qvinlig skönhet och behag,
men ändå .... glömmer jag aldrig det intryck, jag
erfor vid åsynen af denna sjuttonåriga mö.

Hon kom gående vid sin faders sida och de
kringståendes sorl underrättade mig om, hvilka de
voro, denne kraftige, högreste man och denna efter
tidens sed rikt klädda ungmö. Som hon och hennes 
fader hörde till de inbjudna, stälde de sina steg
rakt fram mot portalen och i skenet från den kungliga 
våningens fönster och från de lyktor, hvarmed 
ingången var upplyst skådade jag den skönaste
uppenbarelse af ljuf qvinlighet, som någonsin mött
ett manligt öga. Ett rikt, kastanjebrunt hår kringslöt 
ett ansigte, som mindre utmärkte sig genom
dragens regelbundenhet, än genom denna, alla regler
trotsande fägring, hvilken till en stor del består
uti en egendomlig och förtrollande sammansättning
af spridda drag ur olika typer till ett barnsligt och
underbart helt. De fint penslade mörka ögonbrynen
hvälfde sig öfver ett par mörka och djupa ögon, i
hvilka ett visst anlag för svärmeri förenade sig
med ett uttryck af godhet, som talade om en
medfödd ädelhet i tankar och sinne. Hennes kinder
blomstrade af helsa, hvilket äfven i sin mån
bidrog att höja det intryck, hon gjorde på hvar och
en, som icke saknade allt sinne för skönhetens
uppfattning. När nu härtill med fog kunde läggas, att
den sköna jungfrun blifvit af naturen begåfvad med
den skönaste växt och den ädlaste hållning, så voro
de gängse loforden öfver hennes skönhet sannerligen 
icke mägtiga att uttrycka ens hälften af det
outsägliga behag, som hvilade öfver hela hennes person,
ej heller förmådde någon med ord på ett
tillfredsställande sätt beskrifva det fina doft af jungfrulig
renhet och barnslig ljufhet, som kringsväfvade henne.

Förgäfves skulle jag försöka att skildra de
känslor, hvaraf jag sjelf kände mig genombäfvad vid
hennes åsyn, icke heller tror jag, att jag <i>då</i> kunde
redogöra inför mig sjelf för arten af dessa känslor.
Jag tyckte mig emellertid kunna våga allt, gifva
allting till spillo, offra mig sjelf och allt hvad jag
egde eller var, för hennes skull. Att få kyssa hennes 
fotsteg, att få följa henne åt och skydda henne
mot både kända och okända faror, att få vara i 
hennes närhet, höra frasandet af henne sidendrägt, höra
henne tala, blicka in i hennes ögon — detta syntes
mig utgöra höjden af mensklig sällhet, men ack!....
fåfänga drömmar!.... idel önskningar, som aldrig
skulle uppfyllas!.... Såsom en ringa man och
dertill bunden af min tjenst, måste jag qvarstanna,
der jag var, och jag såg henne försvinna inom de
kungliga gemakens dörrar, utan att drista mig till
att följa henne efter, ehuru jag skulle hafva velat
gifva mitt lif för denna oskattbara rättighet.

Emellertid skredo timmarne framåt och jag var
snart fri från min tjenst för aftonen, enär en annan
fänrik aflöste mig. Såsom naturligt var, blandade
jag mig nu ibland folkhoparna, utan att dermed
förena någon viss afsigt. Åtminstone vågade jag
icke ens för mig sjelf tillstå, hvad anledningen
kunde vara. Visst är dock, och jag kan icke neka
dertill, att mina ögon mestadels voro rigtade mot
de upplysta fönstren i den af konungen bebodda
våningen, hvarest man roade sig på bästa sätt med
dans och lekar efter tidens enkla sedvänjor; men
huru ifrigt mina ögon än spejade efter en skymt
af den som sysselsatte mina tankar, var det mig
omöjligt att blifva denna person varse, vare sig nu
att hon icke deltog i dansen, eller att afståndet
förblindade mina ögon och omöjliggjorde ett
igenkännande.

Icke var det utan en viss grad af missnöje och
obelåtenhet, som jag slutligen föresatte mig att slå
alla de dåraktiga tankarne ur hågen och beslutade
mig för att ofördröjligen återvända till mitt qvarter 
och söka hvilan, viss om att, då jag uppvaknade, 
skulle jag vara helt och hållet befriad från alla
dumma griller och vanvettiga förhoppningar. Det 
dröjde också icke länge, innan jag verkstälde det
förut fattade beslutet. Klockan kunde då vara vid
pass elfva.

Jag hade hunnit så långt, att jag befann mig
inom det på platsens midt rådande mörkret, då jag
tydligt förnam ett ovanligt sorl bland allmänheten,
som jag lemnat bakom mig. Jag stannade och såg
folkskaran dela sig lika vördnadsfullt, som om det
hade gällt att bereda plats åt konungen sjelf. Det
befanns dock icke vara denne, som med sitt uppträdande 
förorsakade sorlet och massans särskiljande.
Jag såg en qvinlig gestalt, stödd på en mans arm,
och det var mig icke svårt att igenkänna Aurora
Strahl och hennes fader.

Nu måste jag, för att sätta den, som följer dessa
rader, i tillfälle att fullkomligt fatta de följande
tilldragelserna, i korthet omförmäla, att jag från
min plats mycket väl kunde se alla dem, som från
palatset nalkades mig, emedan deras kroppar aftecknade 
sig mot ljusstrålarne, men att deremot jag
sjelf omöjligen kunde blifva sedd af någon, som
kom från det hållet, enär hela den motsatta sidan
af platsen låg insvept i nästan fullkomligt mörker.

Näppeligen tror jag, att jag skulle hafva
qvarstannat och inväntat Herman Strahl och hans
dotter, om jag icke bakom dem hade sett fyra skuggor
smyga sig i deras spår. Det var fyra män och de
tycktes hålla sig på omkring tjugo stegs afstånd
från de båda intet ondt anande medlemmarne af
Strahlska familjen.

Jag kan tryggt och med lugnt samvete
försäkra, att min mening ingalunda var att spionera
på Aurora och hennes far. Icke heller var det en
kärlekskrank mans sedvanliga trängtan efter det 
älskade föremålets närhet, som förmådde mig att
nu stanna och låta såväl de båda föregående, som
de fyra efteråt följande passera förbi mig. Denna
åtgärd föranleddes helt naturligt endast af nyfikenhet 
att iakttaga de fyra skuggornas beteende.

Lyckligtvis befann jag mig ungefär tolf eller
fjorton steg från den linea, som följdes af dessa
sex personer, så att det var för dem en omöjlig
ting att i det djupa mörkret blifva mig varse.
Ehuru jag icke kunde urskilja deras anletsdrag,
hörde jag dock det samtal, som fördes mellan den
rike handelsmannen och den fagra jungfrun, under
det de gingo mig förbi, ty de talade högt såsom
man gör, när man känner sig vara tryggad mot
obehöriga lyssnare. Det var fadrens röst, som först
nådde mina öron, då de hunnit mig så nära, att
jag kunde uppfånga deras tal. Hans ord föllo
sålunda:

».... hans efterhängsna uppmärksamhet mot dig,
min dotter. Jag hoppas, att du icke gör mitt gamla
hjerta den sorgen att uppmuntra en så oren låga,
som den, hvilken brinner i den karlens ögon.»

»Dyre fader, tro mig, att heldre ville jag
nedstiga i grafven, än jag tillfogade dig någon
bedröfvelse, och heldre, tusen gånger heldre ville jag dö,
än lyssna till böner från hans läppar, i fall han
någonsin skulle blifva nog djerf att begära något
af mig.»

»Jag tror dig, mitt barn, men hans beteende i
afton har gifvit mig ganska stora bekymmer.»

»Oroa dig inte, dyre fader, jag följde dig ju
gerna hem, när du befalde mig ....»

»Du förstår väl, att jag genom en tidig 
bortgång ville draga dig undan hans om djuriska lidelser 
talande ögon?»

»Ja, jag inser det väl och är dig tacksam derför 
och lofvar att alltid, hvad helst må hända, lyda
dig, ty du är ju ....»

De hade redan hunnit så långt bort, att jag
icke kunde med säkerhet uppfatta fortsättningen af
deras samtal. Emellertid hade jag hört tillräckligt,
för att kunna bilda mig ett omdöme om
anledningarna, hvarför Strahl och hans väna dotter hade
tidigare, än de andra gästerna, lemnat den kungliga 
festen, hvars mest lysande stjerna den senare
säkerligen hade varit.

Som en klart lysande blixt uppgick för mitt
minne, hurusom jag någon gång hade hört omtalas,
att en temligen högt uppsatt man i konungens närhet, 
en man af tysk härkomst, skulle hafva blifvit
upptänd af den mest passionerade kärlek och lidelse
för den sköna Aurora. Man visste icke rätt, hvilken 
det var eller hvad han hette, men ryktet hade
ändå haft mycket att beställa med denna sak, ehuru
alla sade, att skön jungfrun afskydde denne
tillbedjare och alls icke uppmuntrade hans ömma
böjelse. Jag kände mig öfvertygad om, att det var
denne samme man, om hvilkens beteende far och
dotter hade samtalat, då de nyss passerade förbi mig.

Så högljudt och bekymmerslöst i afseende på
möjligheten, att någon lyssnare kunde vara dold i
närheten, som desse samtalade, så tysta gingo de
fyra efter dem följande skuggorna. Det var icke
ens möjligt att uppfånga det aldra minsta ljud
af deras steg. Tigern, som smyger sig öfver sitt
rof, eller katten, som bereder sig att störta fram 
till den intet ondt anande råttans gripande, kunna
icke framskrida med mindre huller, än dessa fyra
spöklika gestalter, som knappt tycktes vara af kött
och blod, utan på grund af frånvaron af allt ljud
vid sitt framträngande tycktes tillhöra andeväsendenas 
hemlighetsdigra verld.

Jag lät de senast förbipasserade gestalterna
aflägsna sig så långt, att afståndet mellan mig och
dem skulle blifva vid pass femton steg. Derefter
satte äfven jag mig i rörelse, för att i min ordning
förfölja de förföljande. Naturligtvis var detta
äfventyrs hemlighetsfulla prägel en vigtig driffjäder
till min önskan att få vara med ända till slutet,
men jag ansåg mig icke kunna taga på mitt
samvete att låta dessa fyra skuggor obemärkt följa det
värnlösa par, som gick framför dem. Jag har alltid 
funnit, att ett hemlighetsfullt beteende kommer
af dåliga afsigter och onda planer, och jag väntade
mig verkligen den lyckan att här förhindra en
nedrighet af ett eller annat slag. Törhända voro
de fyra helt simpelt rånare, som väntade sig ett
godt rof hos den förnämt klädde mannen och den
rikt smyckade ungmön. Men det kunde också mycket 
väl vara i helt andra afsigter, icke mindre onda,
som de på detta mystiska sätt gjorde sig till
ledsagare åt Strahl och ungmön vid hans sida.
Emellertid, afsigten med deras mått och steg månde nu
vara hvilken som helst, så borde hvarken förföljarne 
eller de förföljde lemnas åt sig sjelfva.

Dessa voro de tankar och öfverläggningar, som
sysselsatte mig, under det jag, så ljudlöst och
försigtigt som möjligt, vandrade i deras fotspår.
Måhända funnos ock känslor och tankar af annan art
inom mig, men jag vågade icke ens för mig sjelf 
tillstå en sådan möjlighet, än mindre dristade jag
mig att hängifva mig deråt.

Gatorna voro nästan folktomma, så att de fyra
hade det aldra lägligaste tillfälle att utföra sitt dåd,
om det verkligen var deras afsigt och ärende att
på något sätt till egen eller andras fördel förfördela 
och skada Herman Strahl och hans dotter.
De förnämste af borgarne voro hos konungen med
sina familjer och den öfriga delen af befolkningen
hvilade vid denna sena timma i sina varma bäddar 
eller ock stodo de på platsen framför det 
kurfurstliga palatset, för att afvakta och åskåda
gästernas affärd.

Under det vi i denna ordning framgingo, först
Herman Strahl och hans dotter Aurora, sedan de
fyra hemlighetsfulla gestalterna och slutligen jag,
befann jag mig så långt ifrån de båda främst
gående, att det var mig omöjligt inhemta något af
deras samtal. Jag hörde visserligen deras röster och
kunde äfven någon gång, när de kommo inom kretsen 
för ljusskenet från ett eller annat upplyst fönster, 
se deras gestalter, men detta var också allt.

Slutligen började jag märka, att de fyra
påskyndade sina steg, liksom för att upphinna de
båda intet försåt anande vandrarna. Vi befunno
oss då på en ganska trång och blott med fyra eller
fem hus bebygd gata, hvilken utefter hela den
öfriga sträckan af sin ganska ansenliga längd blott
visade rader af plank, som omgåfvo der varande
trädgårdar. Aldrig kunde en stigman och rånare
önska sig ett bättre verksamhetsfält.

Naturligtvis dröjde jag icke att påskynda mina
steg i samma mån som de fyra, ja till och med
ännu mera, ty det var min mening, att jag ville
upphinna de fyra i samma ögonblick som desse
upphunno Strahl och hans sköna följeslagerska. Tillika
drog jag mitt svärd och höll det i beredskap.

Jag hörde plötsligt ett skri, hvilket tydligen
frampressades af en qvinnoröst, men jag såg mot
den mörka natthimlen endast en oredig massa, som
var stadd i en ständig rörelse. Äfven förnam jag
liksom ljudet af käppslag och jag gissade, att det
var Herman Strahl, som utdelade dem.

Goda råd voro här dyra. Svärdet dristade jag
mig icke att i första anfallet begagna, emedan jag
i mörkret lika fort kunde träffa Strahl eller hans
dotter, som missdådarne.

Jag beslöt mig för att sticka svärdet i skidan och
kasta mig in bland den orediga massan, som rörde
sig framför mig, troende mig skola kunna med
händerna känna mig för och sålunda taga reda på
ställningen. Äfven skulle genom det sålunda minskade
afståndet mellan mina ögon och föremålen möjligheten 
att kunna urskilja något i betydande grad ökas.

Det första föremål, som mina händer vidrörde,
var en flik af skön jungfruns sidendrägt, och nu
mötte det blott ringa svårighet att utreda, huru
sakerna förhöllo sig. Två af skurkarne voro i färd
med att binda den unga damen. En höll hennes
händer tillsammans och hindrade hennes rörelser,
medan en annan band någonting om hennes mun,
för att hindra henne från att ropa efter hjelp.
Under tiden voro de båda andra sysselsatta med
Auroras fader och jag hörde såväl deras svordomar
som ljudet af den starke mannens käpprapp.

Som en stormil störtade jag mig öfver den
karlen, hvilken sysslade med munkaflen. Det var
blott ett ögonblicks verk att med min kraftiga arm
gifva honom ett slag, som kom honom att för en
lång stund förlora medvetandet, och svärjande
tumlade han till marken, utan att förmå göra ens ett
försök att uppstiga.

Nu drog jag mitt goda svärd och lät dess spets
vidröra den andres strupe, under det jag sade:

»Släpp ungmön fri, eljest är du dödens vissa
rof, eländige!»

Han lydde och drog i stället sitt svärd, hvars
klinga snart korsade min egen till tvekamp. Det
var ingen lätt sak att strida man mot man i ett
nära nog fullkomligt mörker, men så blefvo icke
heller reglerna för fäktkonsten af oss iakttagna.
Det gälde ju heller icke en lustbarhet eller en
täflan för något utfästadt pris. Det var helt enkelt
en strid på lif och död, i hvilken den, som kunde
träffa sin motståndare med de kraftigaste huggen,
skulle blifva segrare.

Många hugg skiftades. Mer än en gång blixtrade 
stålet af utbrytande eldgnistor, när vapnen
korsade hvarandra.

Men jag hade framför min motståndare en fördel, 
hvilken ovilkorligen måste förläna mig segren,
om den rätt brukades. Jag stod nämligen med
ryggen mot ett högt plank, hvadan det var min fiende
omöjligt att se ens en skymt af min person.
Genom att böja mig åt sidan och oupphörligen förändra
ställning kunde jag således hoppas att undvika
hans blindt skeende hugg, enär han alltid rigtade
dessa emot den plats, der han, att döma af mitt
senaste svärdshugg, ovilkorligen måste tro mig vara,
ehuru jag redan hade flyttat mig.

Min motståndare deremot hade icke samma fördel. 
Ehuru det var mörkt, bibehöll dock himlen 
ett svagt återsken af ljus, tillräckligt att låta mig
urskilja alla de föremål, som aftecknade sig
deremot, och min fiende hade verkligen den olyckan
att befinna sig bland de föremål, som jag sålunda
kunde urskilja. När derför hans hugg träffade
antingen planket, som intet ondt gjort, eller min
påpassliga klinga, som ofta med lycka parerade de åt
mig ämnade stötarna, så hade jag den glädjen att
esomoftast tillfoga honom ganska svåra skador. Det
kunde derför också icke räcka längre, än till det
högsta ett par minuter, innan jag befriat mig från
honom, så att jag kunde vända min uppmärksamhet 
till Herman Strahl och den strid, som han
utkämpade några få steg ifrån mig.

Denne modige och starke man skulle utan tvifvel 
varit förlorad, om han icke tillfälligtvis haft
med sig ett tjockt och starkt spanskt rör, på hvilket 
han ärnat stödja sig under vandringen till och
från konungaborgen. Det visade sig nu, att detta
rör kunde användas med fördel äfven såsom
försvarsvapen. Lyckligtvis var blott den ene af hans
två motståndare försedd med svärd och ingendera
hade något skjutvapen, så att det verkligen lyckades 
Strahl att under en god stund hålla fienderna
från lifvet och äfven utdela ett eller annat rapp,
som hördes rätt lustigt mot de med mjuka kläder
betäckta kropparna.

Hade jag haft skjutvapen hos mig, så skulle
jag inom tio sekunders förlopp hafva kunnat göra
slut på striden, men det var sällan jag bar sådant
på mig, när jag icke väntade någon strid, ty som
man vet, äro de ganska tunga och oviga <footnote>Hade fänrik Flink lefvat i närvarande tid, skulle han
icke haft orsak till en sådan klagan, ty mindre och lättare än
nutidens revolvrar lärer svårligen ett skjutvapen kunna vara. </footnote>.


Men det var icke rådligt att tveka i fråga om
hvad som borde göras, icke heller hade jag tid att
utforska hvad det blifvit af den sköna ungmön,
hvilken jag icke hade sett, sedan hon blef af mig
befriad ur sina fienders händer. Jag egnade
visserligen en tanke deråt och skulle gerna velat göra
mera, men jag ansåg det vara för ögonblicket mera
vigtigt att bispringa hennes fader, som tydligen
lopp fara att till sist blifva öfvermannad af en bättre
väpnad motståndare.

Ah!.... i det ögonblick, då jag rusar fram för
att blanda mig i den ojemna striden, ser jag den
obeväpnade fienden vackla och falla till jorden.
Jag såg det så tydligt mot himlens ljusare grund
och jag kunde äfven varseblifva orsakerna till denna
händelse. Jag trodde till en början, att han hade
blifvit drabbad af Herman Strahls spanska rör, men
så var icke förhållandet. Bakifrån hade en qvinna
nalkats honom och troligen kastat en snara om hans
hals, ty jag såg honom falla, och jag såg henne
ännu qvarstå med utsträckt hand, liksom i det
ögonblick, då hon drog snaran tillsammans.

Hvem månde den qvinnan vara, tänkte jag vid
mig sjelf, och ehuru jag för mörkrets skull icke
kunde urskilja hennes anletsdrag, hade jag en
föreställning om, att det icke kunde vara någon annan
än Aurora, som på detta sätt kommit sin fader till
hjelp och undsättning.

Nu återstod alltså blott en enda motståndare.

Så snart jag kom fram till stridsplatsen,
tvingade jag denne att vända sig emot mig och lemna
den obeväpnade Strahl i ro. Denne skyndade att
egna sina omsorger åt sin dotter, sedan han
tillropat mig ett ljudligt:


»Tack, kamrat!»

Naturligtvis begagnade jag mig i denna nya
strid af samma krigslist, som nyss hade tillförsäkrat 
mig segern. Jag utvalde en sådan plats, att
jag sjelf stod i mörker och hade min motpart
emellan mig och himlens ljusare rand.

Länge varade icke heller nu striden, förrän min
fiende med klufvet hufvud störtade till jorden,
öfversköljande mig med en ström af det varma blodet.

Nu hörde jag en röst, hvars likhet i ljufhet
och behag aldrig förut nått mina öron, yttra helt
nära mig:

»Hvad jag tackar eder, min och min faders,
räddare! Måtte den gode Guden belöna eder
rikligen! Högre önskan eger jag icke.»

I den öfvertygelsen, att ett så ljuft och
melodiskt tonfall, som det, hvilket nu smekte mitt öra,
icke kunde frambringas af någon annan än Aurora,
svarade jag:

»Ädla jungfru! Jag har blott gjort hvad hvarje
annan svensk krigare skulle hafva utan tvekan
utfört. I ären mig således ingen tack skyldig.»

»Jo, visserligen äro vi det,» svarade samma
manliga röst, som nyss förut hade tackat mig, när
jag anföll den ende återstående fienden. »Sannerligen, 
både jag och min dotter skulle hafva varit 
förlorade, om I icke haden så lägligt kommit
emellan.»

»Upphören dock med tacksägelser! Medvetandet 
om en uppfyld pligt och vissheten om att hafva
gjort två menniskor en tjenst, är för mig belöning
nog, isynnerhet om dessa menniskor äro så ädla
och aktade som Herman Strahl och så sköna och
dygderika, som I, ädla jungfru Aurora.»


»Hvad? I kännen oss? Då känna vi säkerligen 
också eder?»

»Derom tviflar jag,» svarade jag icke utan
vemod, tänkande på min ringhet, som för alltid
hindrade ett närmande emellan mig och dem.

»Sägen oss vår räddares namn?» bad den ljufva
stämman.

»Thomas Flink!»

»Flink! Hvilket vackert och skönt klingande
namn!» Det var skön jungfrun, som täcktes så
lägga sina ord.

»Flink?» sade den vördnadsvärde handelsmannen. 
»Har jag icke tillförne hört detta namn, så
vill jag aldrig göra anspråk på att kallas en
ärlig man.»

»Ah!.... min fader! Var icke detta namnet
på den modige man, som du här om dagen omtalade 
med så mycket beröm, densamme, som två
gånger räddat sin konungs lif, när det hotades af
en usel missdådare?»

»Jo verkligen! Flink var hans namn. Skulle
tilläfventyrs försynen hafva fogat det så, att jag
för min och min dotters räddning har att tacka
densamme, som en gång afvärjde den åt Gustaf
Adolf ämnade kulan och kort derefter upptäckte
och omintetgjorde planen att spränga konungen och
hans anförare och fältherrar i luften — densamme,
som, efter hvad jag låtit mig förtäljas, sedermera
har räddat åt konungen hans nya borg på andra
sidan floden? Ären I denne man?»

Jag rodnade, då jag förnam, att de ringa
tjenster, som jag lyckats göra min konung, voro
bekanta för dessa båda personer, hvilkas omdöme om
mig icke kunde annat än vara mig vigtigt.


»Ja,» svarade jag, »försynen har vid de tillfällen, 
som I der omtaladen, verkligen användt mig
såsom ett ringa redskap i sin mägtiga hand.»

»Då gläder jag mig verkligen öfver ett äfventyr, 
som, ehuru farligt i sig sjelf, har förlänat mig
tillfälle att trycka en så dugande och ärlig mans
hand.»

Sägande detta, sökte hans hand efter min, och
när de i mörkret funnit hvarandra, kände jag af
hans handtryckning, huru hjertligt han menade.

»Nu är det icke förtidigt, att vi fortsätta vår
väg till hemmet. Kylan kunde vara menlig för
din helsa, min dotter. Jag hoppas, att fänrik Flink
icke nekar oss sitt sällskap?

»Vore det icke rådligast,» genmälde jag raskt,
»att till betryggande af eder säkra hemkomst åtfölja
eder, så skulle jag likväl gerna antaga anbudet att
få beledsaga eder hem.»

Jag hade nästan varit dåraktig nog att vänta,
det äfven Aurora skulle bedja mig åtfölja dem,
men detta skedde icke. Tvärtom iakttog hon tystnad, 
sedan hon fått veta, hvem jag var.

»Kommen då! Luften är kall och det är icke
helsosamt att qvarstå på ett ställe.»

»Jag måste dock,» svarade jag, »först efterse,
huru det är med de båda, som icke föllo för mitt
svärd. Kanske de behöfva hjelp och en slagen
fiende har rättighet till vårt medlidande.»

»Rätt så!» sade Herman Strahl.

Nu hördes Auroras ljufva röst:

»Bekymren eder icke om dem! De lefva och
befinna sig i högönsklig välmåga, ehuru de för
ögonblicket sakna den ädla friheten.»

»Hvad? Skulle tilläfventyrs ....»


»Medan striden pågick, då I kämpaden mot
en och min fader mot de tvenne andra, lutade jag
mig öfver den förste, som hade fallit, och då jag
fann honom blott vara afdånad, begagnade jag mig
af det band, som var ämnadt att binda mina händer, 
till att hårdt sammanfästa hans armar bakpå
hans rygg, och af munkafveln, som skulle tillslutit
mina läppar, gjorde jag en lämplig boja åt hans
ben, på det att han icke, om han vaknade, innan
striden blifvit slutad, skulle kunna komma sina
vänner till hjelp.»

I mitt hjerta hörde jag en röst ropa: »modiga,
beundransvärda ungmö!» Dock dristade jag mig
icke att högt uttala denna tanke, utan sade i stället 
med en stämma, som jag bemödade mig att göra
lugnare, än mitt hjerta var i denna stund.

»Men den andre ....?»

»Ah! I märkten utan tvifvel, att jag medelst
en snara befriade min far från honom, men hvad I
icke kunden se eller märka, det var, att jag
dessförinnan på gatan, trefvande med handen framför
mig, uppsökte det snöre, hvarmed man försökt att
binda min fader. Af detta snöre gjorde jag en
snara och, då det icke var min vilja att han skulle
dö, så lossade jag snaran från hans hals och
begagnade den i stället till att binda honom med.»

»Bra gjordt, min dotter! Jag menar, att du
skulle blifvit en förslagen och orädd krigare, om
icke naturen bestämt dig till qvinna.»

»Den unga jungfrun har visat ett mod, som
endast högst få qvinnor under samma förhållanden
skulle hafva ådagalagt.»

Jag trodde mig med dessa ord kunna förmå
ungmön att ännu en stund smeka mina öron med 
ljudet af sin röst, men hon svarade icke, ej heller
sade hon något under vägen till deras hem.
Antingen ansåg hon mig allt för ringa att förtjena ett
svar, sedan hon fått kännedom om mitt namn och
stånd, eller ock hade hon blifvit införlifvad med
andra tankar, som lifligt sysselsatte henne.

Herman Strahl fortsatte emellertid samtalet
med mig och jag måste bekänna, att äfven hans
röst, ehuru den var allvarlig och naturligtvis
saknade det ljufva, qvinliga behag, som utmärkte hans
dotters stämma, likväl var angenäm att höra. Han
talade om åtskilliga ting och jag kunde icke
annat än egna honom min beundran på grund af det
träffande i hans omdömen, det ädla i hans åsigter
och den djupa grundligheten i hans vetande.

Utanför deras bostad tog jag afsked af dem,
icke utan saknad.

När vi stannade utanför den af en klart
skinande lykta belysta ingången till deras präktiga
hus, yttrade Herman Strahl:

»Jag hoppas, att I icke glömmen bort vägen till
min boning. Denna port skall alltid stå öppen för
eder, närhelst och huru ofta I viljen helsa på oss,
och jag säger af hjertat: välkommen snart!»

»Eder välvilliga inbjudning gläder mig mera,
än jag kan uttrycka.»

»Så farväl då och ännu en gång: tack för den
tjenst I hafven bevisat oss! Vi förlita oss på att
vi snart få återse eder.»

Han räckte mig sin hand till ett kraftigt och
trofast handslag.

Äfven den väna ungmön räckte mig sin lilla,
skönt formade hand och skänkte mig en handtryckning, 
hvilken, huru sakta och lindrig den än var, 
likväl väckte till lif inom mitt bröst en hel här af
obeskrifliga känslor och skiftande tankar.

Men den sköna flickan sade icke mycket. Blott
dessa två ord:

»Tack! Farväl!»

*

Naturligtvis var jag, då jag kommit till mitt
qvarter och begifvit mig till hvila, ett rof för
underliga tankar — underliga åtminstone för mig,
som så ytterst sällan varit i qvinnosällskap och
aldrig tillförne känt någon Evas dotter, som i skönhet 
och behag kunde förliknas vid den unga Aurora
Strahl.

Bland alla dygnets timmar är natten den, som
är aldra mest egnad att sysselsätta tankeförmågan,
då man nemligen icke finner Morpheus hågad att
taga en i sina armar och vagga en till ro och
glömska. Det har alltid varit hos mig en vana att, då
någonting af ovanlig art händt mig, så har jag om
natten icke kunnat undslippa att tänka derpå. Det
var derför icke att förundra sig öfver, om jag äfven
nu icke under flera timmar kunde falla i sömn och
om jag, sedan jag omsider hade inslumrat, tyckte
mig vara kringsväfvad af ljufva och luftiga gestalter,
som alla buro Aurora Strahls skönlockiga hufvud
och väna anletsdrag.

Naturligtvis öfverlade jag andra dagen mycket
med mig sjelf, huruvida jag skulle drista mig att
efterkomma den gode handelsmannens inbjudning att
besöka honom i hans hem. Jag kan icke neka, att
jag kände mycken böjelse till ett sådant steg, men
å den andra sidan fruktade jag, att den sköna 
ungmöns åsyn skulle på något sätt kunna störa mitt
lugn och blifva farlig för min själafrid. På grund
af dessa helsosamma föreställningar beslöt jag att,
så vidt det berodde på mig sjelf, aldrig återse Strahl
och hans dotter. Men det gamla ordspråket
»menniskan spår, Gud rår», blef här vid lag snart nog
en sanning. Hvad jag icke frivilligt ville eller
vågade göra, det blef jag genom en befallning ålagd
att företaga — en befallning, som jag icke hade
rättighet att vara ohörsam, enär den kom från — 
konungen.

Se här, huru det förhöll sig och huru Gustaf
Adolf blef inblandad i denna angelägenhet!

Vid middagstiden satt jag i god ro hemma i
mitt qvarter, läste i bibeln och tänkte på
hvarjehanda, både andligt och verldsligt. Då inträdde
plötsligt i min kammare en af konungens tjenare,
hvilken helsade höfligt och sade:

»I ären fänrik Flink?»

»Ja, min vän!»

»Vår nådige herre och konung har sändt mig
att till eder framföra det budskapet, att han vill
se eder så skyndsamt som möjligt.»

»Godt! och i hvad ärende skall jag komma.»

»Konungen har icke värdigats derom underrätta
mig. Jag är allenast sänd, för att anmoda eder
skyndsamligen begifva er till hans residens. Vidare
befallning fick jag icke.»

»Jag tackar dig och skall skynda att infinna
mig.»

»Farväl, nådig herre!»

»Farväl!»

Naturligtvis var jag icke sen att efterkomma
konungens befallning. Med ilande hastighet 
ordnade jag min klädedrägt och begaf mig med snabba
steg den väg, som närmast förde till
kurfurstepalatset.

Jag tycktes vara väntad, ty vakten gjorde intet
försök att hindra mig, icke heller blef jag
uppehållen i konungens yttre gemak, utan infördes af
en officer i konungens inre rum, så att jag icke
behöfde vänta. Jag hade således icke någon tid att
taga de kungliga gemaken i ögonsigte, men under det
jag genomgick dem, hann jag likväl se, att väggar 
och tak voro prydda med dyrbara målningar
och förgyllningar, och att den kurfurste, som låtit
inreda allt så dyrbart, månde hafva varit en man
med god smak och mycket skönhetssinne, det tyckte
jag mig äfven kunna märka.

När jag inträdde till konungen, befann han sig
ensam i gemaket.

Aldrig förut hade jag sett konungen ensam i
hvardagslag inom hemmets för nyfikenheten
tillslutna verld. De gånger, då jag förut hade
uppvaktat honom i hans boning, hade alltid många
varit närvarande och stunden hade alltid haft en viss
offentlig prägel. Men nu träffade jag honom midt
uppe i hans hvardagslif och hade ett ypperligt
tillfälle att blicka in deruti. Det har alltid ett visst
angenämt intresse att få kasta en blick in i en
framstående och ryktbar mans hvardagliga vanor
och hans sätt att skicka sig i hemmet. När man
ser honom utanför hans hem, då är det den offentlige 
mannen, mannen med det till vana blifna och
för verlden ämnade ansigtsuttrycket, som man
skådar, men njuter man den lyckan att få se honom
i hans hem, så är det blott menniskan, som
framträder, som visar sig med alla sina fel och brister, 
men också med alla sina goda sidor, om der
finnas några sådana. I hemmet bortlägger han all
förställning, vid den husliga härden kan han
befria sig från den ofta lånade skepnad, som han i
det offentliga måste bära. Han känner sig i
hemmet mera fri och är följaktligen äfven mera
naturlig.

Allting hos och omkring konungen röjde en
man med ordningssinne, utan att någonting vittnade
om småaktighet; det talade äfven om ett fint
omdöme angående det prydliga och sköna samt om
smak för beqvämlighet och trefnad. Men man såg
ingenting af den nästan qvinliga lyx, hvarmed en
och annan mindre högt stående man älskar att
omgifva sig och som, när den stundom påträffas i en
krigares hem, sällan förfelar att väcka löje.
Allting var här i konungens gemak så ordnadt, att
man genast fann sig vara hos en man, men ändå
har jag sällan sett någon boning, hvilken gifvit
mig ett så fullkomligt intryck af hemtrefnad, som
denna.

Och konungen sjelf var just sådan, som jag
väntat mig att finna honom, enkel och flärdfri, god
och mild.

»Ah!» utropade han, när han såg mig inträda.
»Min tappre Flink, du har nu återigen varit framme
med ett af dina vanliga streck.»

Den röst och ton, med hvilka konungen yttrade
detta, voro visserligen milda och vänliga och bådade
snarare godt än ondt, men jag tog mig af konungens
ord anledning att svara:

»Skulle jag hafva begått något dumt streck,
som ådragit mig min herres och konungs missnöje, 
så anhåller jag vördnadsfullt om tillgift, men
försäkrar, att jag aldrig sjelf skall kunna förlåta mig det.»

»Min gosse, jag tror icke, att jag talade om
något »dumt» streck, tvärtom menar jag, att du nu,
såsom eljest, är beröm värd.»

»Min konung!»

»Säg mig, hvilken öfvernaturlig magt det är,
som ständigt låter dig uppträda såsom skyddsengel,
när någon är i fara?»

»Värdigas förlåta, att jag bekänner min
okunnighet om hvad min herre och konung nu syftar på!»

»Jag märker, att du är lika flink i ord som i
handling, och det är väl derför bäst att meddela
dig, hvarom fråga är. Man har i dag berättat mig
en historia om en hederlig borgare i denna goda
stad och hans dotter, en fager ungmö om sjutton
vårar, huru de under en fredlig vandring i mörkret
i går afton öfverföllos och förfördelades af fyra
handtlangare åt... . nåja, det hörer icke hit! .... nogaf
att de sväfvade i stor fara och oundgängligen skulle
hafva dukat under för ett nedrigt anslag, om icke
en viss fänrik hade kommit dem till hjelp och
manligen öfvervunnit missdådarna.»

Jag teg, ehuru konungen tycktes vänta att få
höra mig säga något.

När konungen märkte detta, framstälde han en
direkt fråga:

»Känner du till, om denna berättelse öfverensstämmer 
med sanningen?

»Ja, min herre och konung, den är sannfärdig.»

»Nå, bättre vittne kan man icke önska, ty du
lärer sjelf hafva varit den omtalade räddande
fänriken. Det skulle fägna mig att finna dig vara din
gamla vana trogen, om icke glädjen deröfver något 
grumlades af min oförmåga att begripa, huru du
kan vara i stånd att alltid hafva kännedom om,
hvar och när din hjelp är af nöden.»

»Min herre och konung, om jag ett par gånger
haft den lyckan att kunna bispringa mina
medmenniskor, så beder jag eder tillskrifva försynens
visa ledning detta, men ingalunda någon min
förtjenst.»

»Din förklaring är god och jag hyser sjelf ett
allt för stort förtroende till försynen, för att vilja
betaga dig ditt redliga hopp till henne, allas vår
ledare och beskärmare, men jag tror likväl, att
mången annan, mindre ärlig och trofast än du,
skulle i försynens hand vara ett mycket sämre och
opålitligare redskap.»

»Min herre och konung hyser om sin ringe
tjenare bättre tankar än hvad han förtjenar.»

»Nej, visst icke, min gosse! Emellertid torde
det väl vara tid att gifva dig kännedom om
anledningen, hvarför jag låtit kalla dig till mig. Jag
har ett uppdrag att anförtro åt dig.»

»Hvilket detta uppdrag än månde vara, så skall
jag redligt och efter bästa förstånd söka att utföra
det till min konungs behag.»

»Derom tviflar jag icke!»

Det såg nästan ut, som om konungen likväl
hyst något slags tvekan, men denna gälde troligen
endast sättet, huru han skulle inleda den befallning, 
han ärnade gifva, ty han reste sig och gick
några hvarf fram och tillbaka på det med dyrbara
mattor belagda golfvet, innan han talade:

»Saken är egentligen den,» sade han, sedan han
stannat midt framför mig, så att han såg mig in i
ögat, under det han talade, »saken är denna, att 
den unga flickan, hvars lif och ära du i går afton
räddade, verkligen icke är i trygghet här i Mainz.
En af dessa tyska vällustingar, som jag för politikens 
och mitt företags skull ännu är nödsakad att
tåla vid mitt hof, har kastat sina ögon på Aurora
Strahl. Efter ett obehagligt uppträde här i går
afton sökte han genom legda skurkar att senare på
aftonen få henne i sitt våld. Jag misstänker, att
han ännu icke har uppgifvit sina försök, men huru
vill jag skydda henne mot de snaror, som läggas i
mörkret? Att bortvisa den ifrågavarande mannen
från min närhet, skulle visserligen vara en möjlighet, 
ja, det skulle äfven öfverensstämma med min
egen önskan, men vore i denna stund mycket oklokt i
många andra afseenden. Som jag icke heller kan
väcka uppseende genom att omgifva hennes bostad
med en särskild bevakning, eger jag ingen annan
utväg, än att sända flickan härifrån under säkert
skydd. Detta är också hvad jag beslutit göra, både
för fadrens skull, hvilken är en ädel och redlig
man, och för ungmöns egen skull, emedan hon
synes vara för god att blifva offer för en syndig lusta.
Och, strängt taget, är väl hvarje qvinna för god
till ett sådant ändamål.»

Här gjorde konungen ett uppehåll, innan han
fortsatte.

»Tag derför tjugo man ur —ska rytteriafdelningen 
och ledsaga den unga jungfrun till Hanau,
hvarest svensk besättning finnes. Ungmön lärer
der ega någon anförvandt.»

»Tillåter min herre och konung sin tjenare att
göra en fråga?»

»Visserligen!»


»Skall den unga damen vara villig att följa
mig, eller har jag bef....»

».... att mot hennes vilja ledsaga henne dit?
Nej, visst icke! Men gör dig inga bekymmer i den
vägen! Hon skall frivilligt åtfölja dig.»

Jag lofvade naturligtvis att uträtta detta
uppdrag på bästa sätt. Derefter gaf konungen mig
tillkänna, att öfversten för de —ska ryttarne redan
var om saken underrättad och att inga hinder skulle
möta mig att utvälja de ryttare, som jag helst ville
hafva i mitt sällskap.

»Farväl med dig! Gud vare dig nådig!»

Jag förstod af dessa ord, att det var tid att
afträda, hvilket jag också under sedvanliga
vördnadsbetygelser gjorde.

»Du måste ofördröjligen besöka Strahl för att
vidare öfverenskomma med honom om tiden för
affärden och andra angelägenheter, som dermed
kunna stå i något sammanhang!» ropade konungen
efter mig.

Ännu helt glad öfver konungens vänlighet och
öfver utsigten att under en lång resa få vara i
närheten af den unga qvinna, som hade gjort ett så
djupt intryck på mitt hjerta, skyndade jag i rigtning 
mot det Strahlska huset, der jag genast vann
inträde.

I en stor sal, inredd med borgerlig enkelhet,
fann jag Herman Strahl och hans dotter, sysslande
med inpackning af en del för en	qvinnas resa 
nödvändiga artiklar af flera slag.

Ah! tänkte jag, det ser verkligen ut, som om
konungens spådom skulle gå i fullbordan. Det
tyckes sannerligen, som om min ankomst vore
väntad.


Var det blott en villa, eller var det en
verklighet, som jag såg? Rodnade icke den väna
ungmön som en ros, då hon såg mig inträda?

»Vår räddare från gårdagen!» utropade Herman
Strahl.

»Det är mig en stor ära, att jag är igenkänd
af eder, handelsman Strahl. Jag väntade mig knappt
detta.»

»Skulle vi icke ihågkomma eder, vore vi de
otacksammaste varelser under solen. Icke sannt,
min dotter?»

»Visserligen!» svarade denna, i det hon
framräckte sin hand till välkomsthelsning. »Så
otacksamme kunna vi icke vara.»

Jag fann henne nu i hemmet nästan ännu
skönare, än den föregående aftonen. Det låg någonting 
så ljuft och husligt i hela hennes sätt, att jag
med möda kunde draga mina ögon från henne.
Troligen läste hon min beundran i mina ögon, ty
hon rodnade ännu mera och började ifrigt sysselsätta 
sig med sitt arbete samt deltog under en lång
stund icke i samtalet.

Sedan jag på Strahls enträgna inbjudningar
tagit plats i en beqväm länstol, hörde jag min värd
yttra på sitt enkla »rättframma» sätt:

»I ären väl icke missnöjd öfver den förnyade
möda, som jag har förorsakat eder, min unge,
redlige vän?»

»Ett nytt besvär, sägen I? Jag förstår icke.»

»Huru? ....  Veten I det då icke?»

»Hvad är det, som jag skulle veta? Sägen mig
det först, innan jag skall kunna svara eder, som
jag bör. Om hvilken möda talen I?»


»Om min dotters färd till Hanau! Jag trodde,
att konungen ....»

».... gifvit mig i uppdrag att ledsaga eder fagra
dotter dit, menen I? Jo, det har han visserligen
gjort, men jag trodde icke, att I skullen kalla detta
en möda. Jag kallar det med ett annat namn.»

»Hvilket?» sporde Strahl leende, liksom om han
förutsett svaret.

»Ett nöje, en fröjd och glädje!» utropade jag.

»Med kännedom om edra redliga tänkesätt
väntade jag mig verkligen detta, unge man, och
jag vet, att jag tryggt kan lemna min dyrbaraste
skatt i edra händer. Jag känner ingen annan, åt
hvilken jag skulle vilja anförtro henne, ingen
annan, som jag vet skall heldre offra sitt lif, än
öfvergifva eller förråda henne.»

»Förliten eder på mig! sade jag rörd. Med mitt
eget lif ansvarar jag för hennes lif och trygghet.
Konungen har gifvit mig rättighet att utvälja tjugo
tappra bussar till följesmän under denna färd, så
att vi visserligen skola uppnå Hanau oskadde, äfven
om den der ....»

Jag stannade, emedan jag icke visste namnet
på den person, jag åsyftade, och dessutom hyste
jag det hemliga hopp, att min värd skulle ifylla
luckan genom att nämna den mannens namn, för
hvilkens skull den fagra tärnan nu måste
öfvergifva hus, hem och en älskad fader. Men min
nyfikenhet blef icke tillfredsstäld, utan Strahl sade
blott, i det han böjde hufvudet till tecken af bifall!

»Jag förstår fullväl, hvem I menen.»

».... nå!.... jag ville säga, att äfven om denne
namnlöse person skulle göra försök att hindra oss 
i vår färd, så är ingen fara för jungfruns säkerhet.
Derom beder jag eder vara öfvertygad.» 

»Ja» unge vän, jag kände eder såsom en redlig
och oförskräckt, men på samma gång förslagen och
klok man och derför ....»

»Derför ....?»

»Derför gick jag in på ett förslag, som i grunden 
utgick från min dott....»

Här af bröts hans tal af den djupt rodnande
ungmön, som sade, i det hon varnande lyftade sitt
sköna finger:

»Fader!»

Dervid såg hon så bedjande ut, som om hon
velat anropa fadren om sitt lif eller om en annan
vigtig ting. Men denne fortfor:

»Åh! min dotter, denne unge man må väl veta,
hvilket förtroende du sätter till honom. Det var
min dotter», han vände sig till mig, under det han
fortsatte på detta sätt, »det var min dotter, som
föreslog, att jag hos konungen skulle anhålla om
tillåtelse för eder att ledsaga henne till hennes
anförvandter i Hanau.»

Aurora sade intet. Hon stod djupt nedlutad
öfver sitt göromål, så att jag icke kunde varseblifva
huru hennes ansigte såg ut i denna stund. Sjelf
kände jag en omätlig glädje genombrusa mitt inre
med sällsamma rörelser, när jag hörde det, som
fadren förtäljde.

»Sannerligen!» utbrast jag med en hänförelse,
som jag verkligen kände. »Skön jungfruns
förlitande skall visserligen icke komma på skam. Jag 
vill gerna till hennes räddning både våga och gifva
mitt lif.»

Den hastiga, men oändligt sköna blick, som
jungfrun nu sände mig, uttryckte en sådan rikedom 
af tacksamhet och kanske — ännu något
annat .... att jag icke skulle hafva velat bortbyta
lyckan att hafva erhållit en sådan blick mot hela
kejsar Ferdinands vidsträckta rike. Jag tror knappt,
att någon menniska känt sig lyckligare, än jag i
detta ögonblick kände mig.

»I veten kanske icke,» fortfor handelsmannen
som icke märkte sin dotters bryderi, »I veten
kanske icke, att min dotter och jag hörde till edra
ifrigaste beundrare, redan innan vi sett eder?»

»Beundrare af mig? Och för hvad?»

»För edert mod och klokhet vid de tillfällen
då konungens lif och det nya citadellet räddades
af eder.»

»Åh!» sade jag afvärjande och angelägen om
att afbryta ett samtalsämne, som tydligen besvärade
den unga flickan, öfvergick jag till talet om den
blifvande färden och tiden för dess anträdande.

Det blef då beramadt, att vi skulle begynna
vår resa följande morgon och att äfven ungmön
skulle göra resan till häst, åtföljd af en tjenarinna.
Som färden blott utgjorde några mil, hoppades vi
att före aftonen inträffa på bestämmelseorten.

*

Redan hade solen ett par timmar varit synlig
på den klara himmelen följande dagen och vi
befunno oss en ganska ansenlig väg från Mainz. Vår
väg följde längs efter Mainflodens här låga stränder 
och afståndet från motsatta stranden var icke
större, än att vi ganska väl kunde iakttaga hvad
som der tilldrog sig.


Främst redo på sediga gångare Aurora, Strahl
och hennes tjenarinna, hvarefter jag med mina tjugo
man, väl beväpnade med svärd och eldvapen, följde.
Jag ansåg mig icke behöfva sända några i förväg
till att undersöka trakten, ty vi befunno oss ännu
midt ibland de byar, hvarest svenske krigare lågo
i vinterqvarter. Det föreföll mig icke troligt, att
någon skulle kunna drista sig att här lägga sig i
försåt.

Då vände sig den ädla jungfrun till mig,
sägande:

»Menen I icke, att våra gångare kunde behöfva
hvila sig en stund?»

Jag red fram till hennes sida.

»Om I tillåten det, ädla jungfru, så vilja vi
rasta några minuter. Färden skall sedan gå så
mycket snabbare undan.»

»Hvad sägen I om den vackra lunden derborta?
Skulle den icke blifva en passande plats?»

»I egen att befalla!»

»Nej, jag är blott en oförståndig flicka, men I
ären en erfaren krigare. Jag ställer mig villigt
under ert kommando, om jag blott slipper exercera
med de der tunga skjutvapnen.»

Vi skrattade hjertligt åt hennes skämt. Den
fagra flickans ungdomliga skratt klingade gladt och
friskt i den klara, men kyliga luften.

Vi slogo läger. Täcken utbreddes, på hvilka
jungfrun och tjenarinnan togo plats, på det att icke
den kalla marken skulle skada dem. Jag bemödade
mig naturligtvis att på bästa sätt omhulda den unga
mön, ett bemödande, hvari den åldriga tjenarinnan
med ifver deltog, så att man nogsamt kunde förstå, 
att denna var med kärlekens hand fästad vid sin
unga matmoder.

Sedan allt detta var gjordt, gick jag ett stycke
längre nedåt floden, mindre i den tanken att speja
efter fienden, än för att njuta af den storartade
utsigten. Knappt hade jag hunnit ned till närheten
af stranden, förrän jag såg en manstark ryttaretrupp 
framrycka på flodens andra sida, utgörande
omkring sextio män, hvilka tycktes vara lika väl
väpnade som vi. Jag undrade, hvad det månde
betyda, ty jag visste icke, om konungen hade
afskickat flera afdelningar åt detta håll.

Då såg jag tydligt, huru den man, som red i
spetsen för truppen, pekade med fingret åt just den
plats, der han säkerligen allt för tydligt kunde se
de hvilande qvinnorna, manskapet och hästarne.
Denna rörelse af anförarens hand och den
omständigheten, att hela truppen strax lät hästarne falla in
i ett snabbare lopp, kunde icke annat än väcka mina
misstankar om något anslag mot oss, och när jag
rätt betänkte saken, föreföll det mig alldeles icke
otroligt, att den der .... obekante jagade efter oss,
i afsigt att sätta sig i besittning af den dyrbara
skatt, som jag var satt att beskärma och försvara.

Mina misstankar skulle emellertid snart blifva
visshet.

Medan jag stod der, öfverläggande med mig
sjelf om hvad som borde företagas, kände jag en
mjuk hand vidröra min skuldra för ett ögonblick
och en skön stämma hviskade:

»Alltid vaksam!»

Jag rådde icke derför, att min röst, när jag
svarade, förrädiskt uppenbarade den rörelse, som
jag i mitt hjerta kände.


»Ja, ädla jungfru, för eder skull är det mig en
glädje att vara vaksam.»

En svag rodnad spridde sig öfver hennes sköna
kinder, hvarvid hon såg in i mitt öga och jag i hennes.
Det var troligt, att hon i min blick läste mina
känslor, men hon skyndade att föra samtalet tillbaka
uti dess rätta spår.

»I undren öfver ryttarne derborta?»

»Ja, det förefaller mig, som om ....»

»Låt mig genast skingra alla edra tvifvel!
Desse ryttare hafva tågat ut för att fånga oss.»

»Huru veten I det? Ären I begåfvad med
siarekraft, ädla jungfru? Jag misstänker visserligen, 
att det är som I sägen, men till någon visshet 
i denna sak har jag icke kunnat komma?»

»Men det kan jag, ty jag igenkänner mannen,
som färdas i spetsen för ryttareraden.»

»Ah! Skulle det möjligen vara ....?»

»Herr von Freudenthal, ja det är verkligen han.»

»Freudenthal? Jag trodde att ....»

»Hvad trodden I?»

»Jag vet icke, om jag vågar såra edra öron med
hvad jag ämnade säga.»

»Talen I fritt ut! Jag är förvissad derom, att
I aldrig kunnen säga något, som skulle såra min
qvinliga värdighet.»

Den blick af förtroende och tillit, som hon
härvid skänkte mig, var värd mer än något konungarike 
i verlden.

»Så vill jag då tala. Är det denne Freudenthal, 
som vållat eder så mycken oro?»

»Ja, det är han.»

»Jag hörde dock af konungen, att den person,
som vi tala om, skulle vara en högt uppsatt man, 
ja jag trodde mig förstå, att han skulle hafva sin
plats på samhällets höjder.»

»Han innehar också verkligen en sådan ställning.»

»Men ....»

»Jag vet, hvad I viljen säga, nämligen att I
aldrig hafven hört något tal om en tysk riksfurste
med detta namn, och deri hafven I utan tvifvel
rätt.» Men saken är denna, att namnet Freudenthal 
blott lärer vara för tillfället antaget, annars
lärer han vara en mägtig tysk riksfurste, hvilken
dock ännu icke har tagit parti hvarken för
kejsaren eller den svenska hjeltekonungen. Förmodligen 
vistas han i Mainz under det antagna namnet,
för att kunna i hemlighet för kejsaren underhandla
med Gustaf Adolf och för att icke onödigtvis
uppreta Ferdinand emot sig, om underhandlingarne med
svenskarne skulle blifva fruktlösa.»

»Ah! då hafva vi ingen tid att förlora, I
upptagen det väl icke illa, att jag säger: det är tid att
fortsätta färden?»

»Det förstån I bättre, än jag, och jag har ju
frivilligt ställt mig under ert befäl. Jag hoppas,
att I alltid skolen finna mig vara en pligttrogen
soldat.»

Oaktadt faran, skrattade den modiga flickan så
gladt och hjertligt, som om hon i allsköns ro
befunnit sig i ett af sin faders fredliga gemak.

Naturligtvis påskyndades vår affärd så mycket
som möjligt. Den gamla tjenarinnan blef utom sig
af förskräckelse, när hon af den unga flickan
underrättades om orsakerna till vårt påskyndade
uppbrott. Utan återvändo klagade hon:

»Ack! vi olyckliga menniskor! Min arma, 
oskyldiga flicka! Huru skall det nu gå oss! Hvad skola
vi taga oss till?»

»Vi skola,» sade jungfrun, »tiga stilla och
framför allt lyda utan tvekan hvad fänrik Flink
befaller oss. Så länge jag är under hans beskydd,
fruktar jag mig alls icke.»

»Ack, hvad vi äro olyckliga! Det går aldrig
väl, det går aldrig väl!»

Under tiden hade hästarne blifvit påsadlade
och sedan jag hulpit ungmön att uppstiga, kastade
jag mig snabbt upp på min egen gångare, hvarefter
färden började med rask fart, utan att någon
bekymrade sig om den gamla tjenarinnans jemmer.
Men de grånade krigarne, som stodo under mitt
befäl, logo i sitt sträfva skägg åt gummans
barnslighet. För dem fanns aldrig någon fara och jag
skulle i sanning hafva blifvit ganska förvånad, om
jag hade kunnat i någon endas ansigte varsna spår
af fruktan och rädsla. Men att jag icke heller hos
den unga flickan kunde läsa något sådant, det
måste väcka min lifligaste beundran.

En half mil från den plats, der vi nu befunno oss,
var en bro slagen öfver floden, hvilken på det
stället var smalare. Jag förmodade att våra förföljare
hade för afsigt att på denna bro öfvergå floden och
lägga sig i försåt för oss någonstädes vid vägen.
Denna min gissning blef snart åtminstone till en
del bekräftad, ty jag såg snart, huru fienderna
svängde upp på bron och huru hela raden färdades
öfver densamma. Men i stället för att vända sig
åt samma håll, som vi färdades, för att uppsöka ett
eller annat till försåt passande ställe, redo de oss
till mötes, och det var således satt utom allt tvifvel, 
att de ärnade falla öfver oss på öppna vägen. 

De voro, såsom redan är omformäldt, oss betydligt 
öfverlägsna till antalet och en öppen strid skulle
derför vara ganska oviss. Dessutom vågade jag icke
utsätta den väna ungmön för en sådan strids faror,
om det vore möjligt att undvika dem. Jag blickade
mig derför omkring, för att möjligen finna något
slags förskansning, bakom hvilken både vår lilla
trupp kunde vara jemngod med fiendernas och
Aurora Strahl vara skyddad till lif och lemmar.
Då varseblef jag en räddande engel, visserligen
mörk, dyster och bärande alla spår af tidens
förtärande verkningar, men likväl den behagligaste
syn, som vid detta tillfälle kunde framträda för
mitt öga. Det var nämligen ett qvarstående torn
af en gammal, förfallen riddareborg.

Medan hela den öfriga byggnaden, som tycktes
en gång hafva varit ganska storartad, var förvandlad
till en hög af ruiner, en oredig, hopgyttrad massa
af dels grofva, dels finhuggna och med zirater
smyckade stenar, hade tornet deremot ännu icke gifvit
med sig, utan tycktes snarare hafva beslutat att
ännu några århundraden igenom trotsa den allting
frätande tiden. Visserligen hade några stenar af
tornets tinnar lossnat och nedfallit, så att dess
öfversta kant blifvit förvandlad från en rät till en
högst oregelbunden linea, visserligen växte buskar
och ogräs i de fönstersmygar, från hvilka fordom
rodnande borgfruar med otålighet skådat ut öfver
nejden efter den från jagten eller striden
återvändande maken eller sonen — men dess fasta murar
tycktes erbjuda ett säkert skydd och, försvaradt af
ett par tjog kraftiga, väl beväpnade armar, skulle,
efter allt att döma, denna improviserade fästning
kunna uthärda en ganska allvarsam belägring. Den 
fjerde af tornets sidor skyddades dessutom af en
hög klippa, hvilken låg derbakom och tycktes med
sin rot beröra tornets grundvalar.

Hit förde jag min trupp och de båda qvinnorna
samt började ofördröjligen vidtaga anstalter till
försvar.

Med största skyndsamhet framvältade vi några
stora stenar till ingången och staplade dem, så
godt sig i brådskan göra lät, upp ofvanpå
hvarandra, till dess de bildade en vall, bakom hvilken
man kunde vara någorlunda skyddad.

I ett hörn af tornet, hvarest man aldra minst
var utsatt för faran af de skott, som troligen komme
att vexlas, utbreddes täcken och hyenden, på hvilka
qvinnorna satte sig. Aurora var lugn och tyst,
men den gamla tjenarinnans jemmer hördes så mycket 
oftare och så mycket mera högljudt. Jag kunde
nogsamt förstå, att hennes rädsla gälde mindre henne
sjelf, än den af henne afgudade matmodren.

Nu utstälde jag mina tappra bussar, dels vid
portöppningen bakom den uppförda vallen, dels vid
fönstergluggarna, och befalde dem att hafva allting
i ordning, för att genast kunna aflossa en salva, så
snart de fingo order dertill.

Sedan dessa anordningar voro vidtagna, afvaktade 
jag lugnt fiendernes ankomst. Desse läto också
icke länge vänta på sig. Dock kommo de icke
genast, och under tiden, medan vi väntade,
samtalade stolts jungfrun med mig om våra förhoppningar 
och farhågor. Hon yttrade bland annat:

»Tron I, att de hafva upptäckt, hvarthän vi
togo vägen? Jag föreställer mig, att de skola blifva
ganska förvånade, när de anlända hit och icke
genast blifva oss varse.»


»I sanning,» genmälde jag, »de kunna väl knappast 
förvänta ett så varmt mottagande, som det jag
ärnar bjuda dem på. Troligen anse de, att vi,
missnöjda med vår nyss lemnade hviloplats, hafva
utbytt den mot något annat ställe här i närheten,
och de lära väl näppeligen kunna föreställa sig, att
vi gissat till deras planer och redan hafva satt oss
i försvarstillstånd.»

»Jag ser af edra anordningar, att I vänten en
formlig belägring.»

»Ja, ädla jungfru, de lära icke släppa sitt byte
så lätt ur händerna.»

»Men ....»

Hon fortsatte icke sin mening, utan betraktade
mig med ett bekymradt ansigte.

»Hvad villen I säga?» 

»Skola vi kunna uthärda en belägring?»

»Ja, med Guds hjelp! Vi äro inalles tjugo
män, af hvilken ingen enda skall draga i betänkande
att för eder offra sitt lif.»

Hon belönade mig åter med en af dessa blickar, 
som föreföllo mig så outsägligt ljufva och
hvilka uttryckte något mera än blott tacksamhet — 
jag tyckte, att de talade om något, som .... som
jag dock aldrig vågade hoppas eller förvänta, icke
ens i mina drömmar.

»Jag betviflar icke,» sade hon, »eder tapperhet.
Jag skulle snarare kunna tvifla på mig sjelf, än på
eder, I som ären så ädel och sjelfuppoffrande och
full af mod, men skola vi icke, i händelse af en
belägring, snart blifva af hungren tvingade till att
gifva oss?»

»Vi hafva lifsmedel för tre dagar och innan
den tredje dagens ankomst hoppas jag ....»


Jag blef förhindrad att säga den unga flickan,
hvad det var, som jag hoppades, ty den af
knektarne, som fått i uppdrag att hafva utkik åt vägen,
framträdde och rapporterade kort och godt, såsom
hade det blott gält en obetydlig sak:

»Nu äro de här!»

Derefter gick han lugn och tyst tillbaka till
sin plats, fattade sitt gevär och tycktes icke mera
bekymra sig om någonting, men jag visste, att när
det gälde, skulle han strida som ett lejon.

Det är klart, att jag icke dröjde att taga fienden 
i betraktande.

De hade just framkommit ur lunden, genom
hvilken vägen slingrade sig, och tycktes vara
villrådiga om, hvar vi väl kunde befinna oss.
Säkerligen hade de väntat att finna oss lägrade här i
allsköns ro och såsom tjufven om natten, så
oförmodadt, hade de för visso trott sig skola komma
öfver oss.

Jag kunde nu tydligt varseblifva anföraren och
granska hans utseende. Det var en medelåldrig,
kraftfull man med ett pussigt och ingalunda skönt
ansigte. Han bar en öfver axlarne kastad lång och
vid ryttarekappa. Jag hade just slutat dessa
iakttagelser, då jag plötsligt alldeles invid mig kände
en ljuf andedrägt och hörde en mild stämma hviska:

»Det är han!»

»Jag förstår!» svarade jag, äfven i hviskande ton.

Denna andedrägt och röst tillhörde den unga
flickan. Hon hade sakta gått fram till mig och
stod der nu, granskande, liksom jag, våra fiender.
Ehuru hon visserligen var af en i fönstret växande
buske skyddad för deras blickar, kunde jag dock
icke undertrycka en varning:


»Det vore bäst, skön jungfru, om I icke utsatten 
eder för faran genom att visa eder för våra
fiender.»

»Ah! neka mig inte att stå här! När striden
börjar på allvar, då skall jag återvända till min
plats frivilligt.»

Emellertid hade den fiendtliga styrkan slutat
sina öfverläggningar och en afdelning af densamma,
bestående af tio man, nalkades vår ställning, troligen 
i afsigt att undersöka, om vi verkligen voro
gömda i tornet. Jag såg dem nalkas med trygga
och säkra steg, sedan de hade lemnat sina hästar i
kamraternes vård.

Mina knektar visade någon otålighet att få
skjuta, men jag gaf dem ett tecken, att detta ännu
icke finge ske.

Sålunda lät jag fienderna nalkas, till dess de
voro på blott tjugo stegs afstånd från oss. Då, när
jag var öfvertygad om, att intet enda skott behöfde
förfela sitt mål, kommenderade jag:

»Gif eld!»

Ett dussin skjutvapen aflossades i ett och samma
ögonblick, och när röken skingrade sig, lågo åtta
fiender på platsen, men de öfriga två flydde »hals
öfver hufvud» tillbaka till hufvudstyrkan.

»Bravo, mina gossar! Skynden eder att ladda
på nytt! Det är synd, att dessa tappra karlar skola
uppoffras för en nidings skull! Men hvarför söka
de icke tjenst hos en redlig herre?»

Omladdningen skedde så skyndsamt som möjligt, 
så att allting var tillreds, innan fienderna ännu
hade hunnit besluta sig för att våga ett förnyadt
anfall.

Jag såg dem nu alla på en gång stiga af hästarna 
och binda dessa vid träden. Det var tydligt, att
de ämnade företaga en allmän stormning. Men
innan de skredo till angrepp, nalkades anföraren, dock
icke inom skotthåll, och ropade:

»Jag vill eder intet ondt, I skolen alla få fritt
aftåg och förlåtelse för förlusten af mina åtta
knektar, med vilkor, att I genast utlemnen den unga
mön, ty jag vet, att Aurora Strahl är hos eder.
Den gamla tjenarinnan mån I gerna behålla för
egen räkning. Men det lofvar jag eder alla 
samtliga, att ingen af eder skall slippa med lifvet
härifrån, om I förhalen tiden och nödgen mig till
anfall. Jag har talat.»	»

»Äreförgätne niding,» svarade jag högt, »du må
göra ditt värsta! Vi äro här en handfull krigare
allenast, men jag hoppas, att vi skola bedrifva
saken så, att du skall blifva glad, om du sjelf
slipper med lifvet härifrån. Och det kan jag säga dig,
att du först öfver våra blodiga lik kommer att
nalkas den fagra tärnan. Den förste af eder, som
nalkas tornet, är hemfallen åt en säker död. Äfven
jag har talat.»

»Som I viljen!» sade karlen stolt.

Derefter vände han sig till sina knektar och
ropade:

»Till anfall!»

Under det de rände uppför den sluttande
planen framför tornet, gaf jag de mina följande
befallning:

»Sigten väl! Intet enda skott får misstaga sig
om målet! De tre, som stå bakom de andra, skola,
sedan de afskjutit sina skott, endast sysselsätta sig
med att ladda åt det främsta ledet.»

Åter ljöd en salva, denna gång ännu skarpare
än den förra, ty alla mina tjugo knektar affyrade nu
sina vapen och äfven fienderne aflossade samtidigt
sina gevär. De fiendtliga kulorna slogo mot
ytterväggarna med ett egendomligt ljud, men ingen enda
förirrade sig in till oss. Deremot såg jag, att åter
ett tiotal af våra fiender hade blifvit gjorda oskadliga.

Naturligtvis stormade alla mot öppningen till
vår fristad, så att det vid denna snart uppstod en
blodig svärdskamp, i hvilken utdelades mer än en
klufven panna. Två af mina tappra bussar föllo
för att aldrig mera uppstiga. Men när då från vår
sida med de omladdade vapnen en ny salva lossades, 
kunde fienderna, all sin tapperhet oaktadt, icke
hålla stånd. Dock flydde de ännu icke, men de
veko tillbaka och striden afstannade under några
ögonblick. Då först varseblef jag, att anföraren
sjelf icke deltog i striden. Han stod, klokt nog,
men tillräckligt fegt derjemte, utom skotthåll för
våra icke långt gående ryttarevapen. Ursinnig
öfver det tappra motståndet skrek han till sitt folk:

»Gå på! Raskt framåt! I uppfören eder
såsom fega krukor, om I låten en så ringa skara
afskräcka och hindra eder. Gå på! Gå på!»

De stackars soldaterna lydde och stormade ännu
en gång mot vår förskansning, men våra svärd voro
tillreds att taga emot dem. Ehuru de stredo
såsom lejon, kunde de dock icke spränga hindret.

Vi stredo man mot man.

Det var utan tvifvel enfaldigt och vittnade föga
om klokhet hos anföraren, att han icke lät en del
af sitt folk ladda om skjutvapnen, medan de andra
stredo med svärdsegg. Hade han vidtagit detta
försigtighetsmått, så skulle hans seger varit viss,
om än svår. Hans uraktlåtenhet eller enfald, 
hvilketdera det nu i grunden var, lände emellertid
oss till lika stor fördel, som den var honom till
skada.

Tre fiender trängde sig på en och samma gång
upp på vår förskansning och alla tre lyftade på en
gång sina svärd öfver mitt hufvud.

Det var för mig ett ögonblick af stor fara, ty
det var mig omöjligt att på samma gång afvärja
från mitt hufvud alla tre huggen. Min död syntes
vara oundviklig och knappt skulle någon, som åsett
striden, hafva velat i denna stund köpa mitt lif
för ett halft öre kopparmynt.

Jag värjde mig dock manligen och gaf med
mitt svärd ett dråpslag åt den ene, så att han
tumlade ned från sin ställning och snart söndertrampades 
af sina vilda, påträngande kamrater. De båda
öfriga höllo i detta ögonblick sina svärd lyftade till
hugg, då jag plötsligt erhöll en lika oväntad, som
kraftig hjelp.

Ett skri af en qvinlig röst inifrån tornet och från
den vrå, der Aurora och hennes tjenarinna hade
sin plats, i närheten af våra hästar, lät höra sig.
Det ljöd såsom ett nödrop:

»Min Gud! De döda honom! Ah!»

Få ögonblick derefter hade en väl rigtad kula,
som kom inifrån tornet, för alltid tillslutit ögonen
på den ene af de båda fiender, som hotade mig. I
samma sekund föll den återstående för ett väl
måttadt hugg af min sidokamrat.

Allt detta tilldrog sig så hastigt, att de tre
fiendernes fall kunde sägas hafva varit samtidigt
och på tiondedelen af den tid, som nu erfordrats för
att skildra detta uppträde, var jag befriad ur min fara.

Då jag nu hade rådrum att vända mig om, för 
att se, hvem den oförmodade hjelparen var, blef jag 
varse Aurora, som ännu stod qvar med den rykande
pistolen i sin sköna hand.

»Gud ske lof, att I ären oskadad!» utropade hon,
med en suck lättande sitt hjerta, som tycktes hafva
varit betaget af ångest för mig.

I denna stund hade jag icke tid att närmare
betänka, hvad hennes synbara ångest för min fara
och hennes icke mindre tydliga glädje öfver min
räddning hade att betyda, men sedermera, när stridens 
oro hade lagt sig, tänkte jag mången glad tanke
vid minnet häraf och vid minnet af den sköna,
talande blick, hvarmed hon i denna stund
lyckliggjorde mig.

Nu voro emellertid alla våra skjutvapen å nyo
laddade. En ny salva betog fienderna helt och
hållet modet och tvingade dem att söka sin
räddning i flykten. I vild oordning störtade de
qvarlefvande utför sluttningen, under det deras
anförare, slående sig för bröstet och rifvande sitt hår,
i fullt raseri utbrast:

»Fege uslingar! Gifver jag eder kost och lön
för att få se eder fly som gamla käringar? Halt!
säger jag! Vänden om! Gå på!»

Men alla hans bemödanden voro fåfänga. Först
när de befunno sig nere på vägen, dit våra kulor
icke kunde hinna, hejdade de sin snabba flykt och
samlade sig åter till en trupp, dock utan ordning.

Många voro de eder och grymma de hotelser,
med hvilka anföraren nu öfverhopade dessa knektar,
som dock gjort allt hvad man rimligtvis kunde
begära af dem.

Då steg en man fram ur den oordnade truppen 
och tycktes göra sin anförare ett förslag, hvars 
innehåll det var mig omöjligt att höra. Dock
förstod jag, att det gälde en ny anfallsplan, men jag
kunde icke begripa, hvaruti denna skulle bestå, ej
heller förmådde jag genast uppfatta meningen af
de åtbörder, med hvilka denne man för sin
anförare utpekade någon punkt ofvanför tornet.
Anföraren vände sina blickar åt det utpekade stället,
tycktes öfverlägga ett ögonblick och utdelade
derefter några befallningar, som utan dröjsmål eller
tvekan vunno åtlydnad.

Tio män skilde sig från de öfriga, stego till
häst och redo bort.

Jag lät naturligtvis ofördröjligen ladda
skjutvapnen å nyo och afvaktade händelsernas
utveckling med tålamod, om än icke med fullkomligt lugn.
En lång stund förflöt, utan att något nytt försök
till anfall gjordes, men fienderna bibehöllo sin
ställning nere på vägen oförändrad. Emellanåt blickade
deras anförare otåligt upp åt berget, som reste sig
bakom tornet, och det föreföll mig, som om han
hade väntat någon hjelp derifrån.

Som alla mellanvåningar, hvilka fordom
säkerligen hade delat tornet i flera afdelningar på
höjden, voro förtärda af tidens tand, kunde jag
obehindradt från min plats, om jag böjde hufvudet
tillbaka, se den klara blå himlen öfver mitt hufvud.
Detta var hvad jag nu gjorde, föranledd af den
fiendtliga anförarens oaflåtliga uppmärksamhet på
denna punkt. Och hvad såg jag ....?

Mina ögon varsnade ett mörkt, skäggigt anlete,
som från tornets öfversta del, från sjelfva kanten
af den höga muren blickade ned på oss. Jag såg
äfven en smutsig hand, hvilken var sysselsatt med
att rigta ett skjutvapen rakt mot min ringa person.

Detta var således fiendernes plan. Det var
efter ankomsten af desse hjelpare öfverst uppe på
tornet, som anföraren hade bidat. De tio, som jag
sett skilja sig från hufvudstyrkan, hade tagit en
omväg upp på berget och från detta på något sätt
lyckats öfverflytta sig till murens kant — en för
oss vådlig krigslist, ty vi lupo fara att blifva
ofvanifrån nedskjutna såsom hundar af en fiende,
hvilken vi svårligen kunde nå.

Nu var emellertid icke ett ögonblick att
förlora. Snabbare än tanken höjde jag mitt vapen
och innan den skäggige deruppe ännu hade hunnit 
få säkert sigte, hade jag affyrat skottet. Nästan
i samma ögonblick brann också hans skott af, men
min kula nådde honom dess förinnan, så att hans
vapen fick en annan rigtning, än den tillärnade
och hans kula, utan att skada, studsade mot väggen, 
hvarefter den nedföll, utan att ens vidröra
någon af oss.

Men kulan var icke ensam på den färden, ty
den dödligt sårade krigaren nedföll äfven midt ibland
oss och det svåra fallet mot de på tornets botten
hopade stenblocken fullbordade ögonblickligen det
verk, som min väl rigtade kula hade begynt.

När mannen föll ned, hördes Auroras gamla
tjenarinna ropa:

»Åh, herre Gud, nu är det ute med oss! Nu
regna de ned från skyarna!»

Aurora sade ingenting, men hennes blickar
voro icke lika stumma som hennes läppar, tvärtom
.... de sade mera, än någonsin skulle kunna
uttryckas med ord. Hon var blek och jag kunde
tydligt förstå, att dessa skakande uppträden började 
inverka skadligt på henne, som dock icke var
annat än en qvinna, ehuru en modig sådan.

Hade jag icke haft denna sköna varelse att
ansvara för, utan det blott hade varit fråga om mig
och mina knektar, så är det troligt, att jag skulle
hafva försökt bryta mig igenom den skara af omkring
fyrtio man, som höllo vägen besatt och hindrade
mitt aftågande åt detta håll. Men nu .... kunde
jag väl utsätta detta dyrbara, åt mig anförtrodda
lif för faran att falla offer för en förflugen kula?
Nej, och åter nej! Det finge icke, kunde icke ske!
Någon annan utväg måste beredas. Men huru ....?

Medan jag öfverlade med mig sjelf härom, höllo
sex af mina knektar skarp utkik på tornets öfre
delar och de öfriga bevakade ingången. Esomoftast
såg man ett vildt ansigte luta sig fram öfver
muren, men ännu hastigare draga sig tillbaka, utan
tvifvel fruktande sig för de sex skjutvapen, hvilkas
mynningar hotande blickade dem till mötes från
tornets djup.

Under det jag öfverlade med mig sjelf, hvilka
mått och steg, som borde tagas, såg jag, att äfven
de på vägen varande fienderna beredde sig till ett
nytt angrepp. Vi skulle således anfallas från två
sidor samtidigt, och stridens utgång började å nyo
synas ganska oviss. Då kände jag någon vidröra
min arm och, vid jag vände mig om, varseblef jag
en man, iklädd en grå munkdrägt. Huru denna
gestalt hade inkommit i tornet, hvars alla ingångar
voro bevakade, det var för mig till en början
obegripligt. Icke heller var der lång tid till
anställande af undersökningar för den frågans utredande.
Hufvudsaken sammanfattades i mina tankar uti denna
till mig sjelf stälda fråga:


»Är det en vän eller en fiende?»

Till en början misstänkte jag, att det kunde
vara Ulrik Apfelbaum, men denna farhåga skingrades 
snart, dels emedan jag betänkte, att denne
troligen redan nått sin sista upphöjelse här i verlden
— galgen — dels ock emedan den munkklädde mannen 
kastade hättan tillbaka, så att jag kunde se
hans ansigte.

Det var mannen från Penkun, han som redan
en gång förut, då jag var i dödsnöd i Pasewalk,
hade återgäldat mig den tjenst, jag fordom varit i
tillfälle att bevisa honom. Det var samma ädla,
tankedigra ansigte, men jag tyckte endast, att pannan 
hade blifvit fårad af ännu flera rynkor och att
han hade åldrats, sedan jag senast hade sett honom.

Utan att inlåta sig i något ordbyte, sträckte
han handen mot tornets bakgrund och hviskade:

»Följ mig! En trupp af tvåhundra man nalkas
till dina fienders undsättning och hjelp. Allt
motstånd är fåfängt. Kom!»

Med dessa ord på tungan vände han sig om
och gick med fasta steg mot den tornvägg, som var
belägen gentemot ingången.

Föga hade jag hittills aktgifvit på denna vägg,
men nu började den att väcka mitt lifligaste
intresse, och jag betraktade den närmare. Min
förvåning blef naturligtvis icke ringa, när jag
varseblef en jernbeslagen, nu öppen stående dörr af
ganska ansenlig höjd. Hvad som fanns bakom
denna öppning i muren, var omöjligt att se, ty
allting var kolsvart och mörkt derinne, men jag
började hoppas, att der möjligen kunde finnas en
hemlig gång, genom hvilken vi kunde undfly. Denna
förmodan bekräftades också af mannen från Penkun, 
hvilken stannade i dörrhålet och sade, i det han
vinkade med handen:

»Kommen! Denna gång leder ned till floden
och har fordom i ofredstid varit begagnad af de
mägtige borgherrarne i detta slott. Skynden!
Ingen tid är att förlora!»

Jag insåg, att det klokaste, vi kunde göra, vore
att lyda denne man, och då jag dessutom ansåg
mig kunna lita på hans ärlighet, så gaf jag mina
knektar befallning att följa med och hvardera leda
sin häst vid handen. Sjelf fattade jag med ena
handen tyglarne till min egen och till Auroras
häst och uppmanade henne i höfviska ordalag att
jemte tjenarinnan, som oupphörligen jemrade sig,
vara oss följaktig.

Hon stälde sig vid min sida och fattade min
hand, sägande:

»Jag följer eder och viker icke från eder sida,
vare sig vi gå till lif eller död.»

Snart befunno vi oss alla i den ganska
rymliga och höga gången. Den munkklädde mannen
tillslöt dörren bakom oss och stälde sig sedan i
spetsen för tåget.

Det var förenadt med en underlig känsla att i
det djupaste mörker leda denna unga flicka vid
handen. Om det var af rädsla eller någonting 
annat, det vet jag icke, men upprepade gånger tryckte
hon min hand på ett sätt, som satte mitt blod i
ett snabbare omlopp och nästan föranledde mig att
förgäta, huru omöjligt det vore, att mina drömmar
om hennes egande någonsin skulle kunna gå i
fullbordan. Det långa afståndet mellan den fattige
fänrik Flink och den rika, af alla firade Aurora
Strahl syntes mig i denna stund icke vara så stort.

»Ädla jungfru, I finnen väl denna färd i mörkret 
vara fasansfull?»

Var det verkligen Aurora, som hviskade svaret
till denna fråga, eller var det en ande, en
gengångare från fordomtima, som ännu dväljdes bland
dessa ohyggliga ruiner, i donna mörka, qvafva gång?

»Nej, hviskades nära mitt öra, »nej, vid din
sida fruktar jag intet.»

Jag genombäfvades af en hänryckning, hvilken
jag fåfängt skulle försöka att beskrifva, men
hvilken lätt torde begripas af hvar och en, som
någonsin sjelf älskat och ännu ihågkommer, med hvilka
känslor han första gången hörde ett förtroligare
tilltalsord från den älskades läppar.

Emellertid blefvo mina angenäma drömmar
störda af ett ljudligt buller, hvilket kom från det
ställe, som vi nyss hade lemnat. Det hördes såsom
om man våldsamt slagit på den bakom oss stängda
porten, och ekot mångdubblade ljudet, hvars vågor
likt ett tordön rullade genom hvalfvet och kom
oss att tycka, det berget, genom hvilket vår väg
gick, hotade att störta samman och krossa oss
under sin jättetyngd.

Derefter upphörde med ens allt buller, och om
icke ljudet af våra egna och våra gångares steg
hade hörts, skulle gången hafva varit försänkt i den
djupaste tystnad. Troligen hade fienden öfvergifvit
tanken på att kunna spränga den med tjockt jern
beslagna dörren. Möjligt föreföll det mig äfven,
att de blott uppgifvit denna plan, för att utvälja
och fullfölja en annan.

Vår färd genom den i klipporna uthuggna
gången räckte ännu en ganska god stund, innan vi
började på afstånd se en skymt af dagsljuset och 
känna en fläkt af friskare luft vidröra våra ansigten.
Stunden nalkades, då vi åter skulle komma ut
under Guds fria himmel och se den glänsande solen
och fröjdas öfver foglarnes sång. Redan såg jag på
afstånd Mainflodens yta och hörde dess vågor
sqvalpa mot stranden.

Men hvem förmår måla vår missräkning, när
vi, slutligen samlade i en vidsträckt grotta, uti
hvilken gången slutade, varseblefvo en åtminstone
till tvåhundra man uppgående fiende, som i en vid
cirkel hade omgifvit grottans mynning, i tydlig
afsigt att afskära för oss allt tillfälle till flykt. Det
var tydligt, att fienden hade haft kännedom om
denna gång och på omvägar skyndat att besätta
dess andra ända, för att fullkomligt instänga oss
- en plan, hvilken krönts med framgång, ty för
oss tycktes det numera icke vara en möjlighet att
undkomma. Framför oss hade vi en mångdubbelt
starkare fiende och bakom oss stod utan tvifvel en
nära nog lika farlig ovän.

Mannen från Penkun nalkades mig och
hviskade:

»Hvad ärnar du företaga?»

»Detta är just den fråga, som för ögonblicket
sysselsätter mig, utan att jag ännu lyckats derpå
finna ett passande svar.»

»Jag rädes, att det är för sent. För att rädda
eder, borde jag hafva kommit åtminstone tio minuter 
tidigare. Då hade vägen nu varit oss fri.»

»Gör dig icke några förebråelser för den sakens
skull, min ärlige vän, utan låtom oss heldre
gemensamt upptänka någon plan att slippa ut ur denna
fälla. Hvad skulle du säga, om jag föresloge, att 
vi alla stege till häst och på en gång störtade oss
öfver fienderna?»

»Jag menar, att det verkligen skulle finnas
någon utsigt att slippa igenom.»

»Så vilja vi då i Guds namn göra ett försök.
Men du har ju ingen häst, gamle vän?»

»Nej, mitt lif är af föga värde. Jag stannar
qvar. De må göra med mig hvad helst de behaga.
Bekymra dig icke om mig!»

»Men ....» sade Aurora.

»Nå, hvad villen I säga, unga flicka?» sporde
den gamle.

Aurora vände sig till mig och sade tvekande:

»Kunde man icke .... jag menar .... det ginge
ju för sig, att jag sutte upp bakom fänrik Flink på
hans häst och att den gamle hedersmannen finge
rädda sig medelst min gångare.»

»Gud välsigne eder för det ordet, unga flicka!»
sade den gamle.

Då jungfrun såg, att jag tvekade, om jag skulle
lemna mitt bifall härtill, hviskade hon i mitt öra:

»Neka icke! I lif och död skola vi följas åt,
du och jag.»

»Nå, så i Guds namn, låt det blifva så!» sade
jag raskt.

Mina befallningar voro snart utdelade. Vi skulle
hvar och en på egen hand försöka slå oss igenom.
I Frankfurt skulle vi alla sammanträffa, det vill
säga så många som kunde hinna dit med lifvet.
Vidare förmanade jag dem att icke afskjuta sina
vapen förrän de voro alldeles inpå fienderna. Med
svärdet i högra handen och skjutvapnet i den
andra, skulle vi alla på samma gång störta fram.

Men hittills hade ingen egnat någon tanke åt 
den gamla skröpliga tjenarinnan. Hon satt i en
vrå för sig sjelf och vi skulle troligen hafva qvarglömt 
henne, om icke Aurora hade hviskat i mitt öra.

»Gamla Gretchen!»

»Ah! hvad skola vi taga oss till med henne.
Det är synd att lemna henne qvar här, att blifva
ett föremål för fiendernes raseri, i fall vi andra
lyckas slå oss igenom. Hon är för svag att sjelf
taga sig fram.»

Den gamla satt stum och mållös, vaggande öfre
delen af kroppen fram och tillbaka i sin ångest,
oatlåtligen följande den unga flickan med sina ögon.
För sig sjelf och sin egen fara tycktes hon icke
ega någon tanke.

Hastigt mönstrade jag mina knektar och då
mina ögon föllo på Munter, en jättelik karl, den
starkaste bland de starka, ropade jag honom med
låg röst. Han vände sig om emot mig och då jag
för honom utpekade den gamla gumman, förstod
han genast min mening. Han nickade bifall med
sitt lurfviga hufvud, steg af hästen och hade,
innan några få ögonblick voro förlidna, lyftat henne
upp framför sig i sadeln.

Nu gaf jag tecken till uppbrott.

På en gång störtade vi ut ur grottan med lyftade
svärd och framräckta skjutvapen. Fienderna, hvilka
tydligen icke väntat något sådant och troligen icke
ens hade varseblifvit vårt inträde i grottan, som
var höljd i mörker, voro icke beredde att taga emot
oss, men de fleste af dem medhunno dock att draga
sina svärd och sätta sig till motvärn. Jag var sjelf
den främste. Min gode gångare flög som en stormvind 
fram mot den fiendtliga kretsen. Aurora höll
mig hårdt omsluten med sina armar. Jag kände 
hennes varma andedrägt på min hals, ja, jag kunde
till och med känna hennes hjertas slag. Under de
få ögonblick, som förflöto från det jag lemnade grottan, 
till dess jag drabbade samman med fienderna,
aflade jag i mitt hjerta inför Gud den eden att
heldre dö än öfvergifva den oskyldiga flickan, som
så förtroendefullt slöt sig till mig. Jag tänkte en
hastig tanke på min fader och moder och syskonen
derhemma och så .... var jag redan midt i striden.

Den förste, som satte sig till hinders mot mig,
fälde jag med ett väl måttadt skott, men ledet slöt
sig å nyo tillsammans framför mig, så att ännu såg
jag ingen utväg att undkomma med min dyrbara
skatt. Men med mitt svärd banade jag mig likväl
slutligen väg — en blodig bana öfver fallna
fienders lik, och framåt ilade min häst med en
snabbhet, som var beundransvärd i anseende till den
dubbla börda, han måste bära. Kulorna hveno
omkring oss och det var en underbar lycka, att hvarken 
jag eller min sköna följeslagerska blef sårad.

»Mod!» hviskade jag.

Hon svarade blott genom att trycka sig ännu
fastare intill mig. Af den starka farten
kringspriddes hennes långa, sköna hår, så att dess
lockar fladdrade kring mitt ansigte och jag kände en
njutning af att med mina läppar vidröra det.

Men jag märkte, huru hennes krafter småningom
aftogo och huru hennes grepp kring mitt lif blef
allt mera svagt. Jag fruktade, att hon skulle
afsvimma, att de rysliga scener, som hon under de
senaste timmarne hade bevittnat, slutligen hade
öfverväldigat henne. Jag måste derför stanna ett
ögonblick för att förflytta henne framför mig i
sadeln, men då jag hörde ljudet af hofslag bakom 
mig och fruktade att vara förföljd, dristade jag mig
icke att stanna så lång tid, som erfordrades för att
väcka henne till sans och egna henne den nödvändiga 
omvårdnaden.

Under det hästen ilade framåt med den
öfvernaturliga styrka och uthållighet, som man ofta
finner hos dessa ädla djur i farans stund, hvilade den
sköna varelsen mot mitt hjerta. Hennes ögon voro
tillslutna och hennes kinder, nyss lifvade af en
frisk rodnad, voro nu öfvertäckta af en dödlig
blekhet.

En enda gång under denna färd till Frankfurt
vaknade hon upp och betraktade mig med en blick,
som till en början tycktes antyda, att hon icke
igenkände mig. Men plötsligt lifvades hennes öga och
kinden öfvergöts af en svag rodnad. Hon tryckte
sig fastare intill mig hviskande:

»Gud, hvad jag är glad, att <i>han</i> är räddad!»

Jag kunde icke misstaga mig. Denne <i>han</i>, för
hvilkens räddning hon tackade Gud, hvem kunde
det vara, annat än jag sjelf. O, om det vore så,
hvilken sällhet! Jag kunde då hoppas, och den
som eger hoppet, han eger allt. — Men hon sjönk
tillbaka i sin afsvimning och fortfor att befinna sig
i detta tillstånd, ända till dess gångaren stannade
på torget i den goda staden Frankfurt, hvarest jag
ärnade söka qvarter öfver natten, för att invänta
dem af min trupp, som möjligen äfven förmått slå
sig igenom den manstarka fiendehopen.

Efter några frågor lyckades det mig att finna
ett snyggt värdshus, hvarest jag genast lät 
iordningställa det bästa rummet åt Aurora. Hon var nu
återstäld och tackade mig mera med blickar, än
med ord för det beskydd jag egnat henne.



Så snart jag öfverlemnat henne i värdinnans
vård och förvissat mig om, att hon befann sig i
goda händer, begaf jag mig till stadsporten, der jag
anmodade de vaktande soldaterna att hänvisa mina
möjligen anländande kamrater till det värdshus,
hvarest jag tagit in. Derefter återvände jag till
mitt qvarter och tillbringade min tid med att
samtala med värden och vänta på mina vänners
ankomst. Men den ena timman förflöt efter den andra
utan att någon afhördes och jag började frukta, att
de alla samtliga ljutit döden.

Redan strax efter vår ankomst hade Aurora
gått till sängs, så att jag icke fick se henne mera
den dagen, men genom den tjenstaktiga värdinnan
underrättade hon mig, att hon befann sig väl och
att jag icke borde vara orolig för hennes skull.

När det led utåt natten begaf jag mig till hvila
och liggande på blotta golfvet, med min sadel
under hufvudet, tillbringade jag natten utanför
hennes dörr. Mina vapen hade jag bredvid mig. Lyckliga 
voro de drömmar, som under dessa timmar
sysselsatte mig.

Då morgonsolens första strålar började upplysa
jorden, väcktes jag af ett starkt buller och
vapenslammer i värdshussalen under mig. Jag igenkände
mina knektars röster, och hvad var naturligare än
att jag så skyndsamt, som möjligt, begaf mig ned,
för att få veta något om deras öden.

Af alla de tappra gossarne, som vid vårt
utryckande från Mainz hade utgjort tjugo, återstodo
nu endast tretton. Främst bland dem varseblef jag
Munter, som förgäfves sökte lugna den gamla
tjenarinnan, hvilken fäktade som en ursinnig med
armarne och skrek:


»Min flicka! Min Aurora! Det söta barnet!
Jag måste tillbaka för att uppsöka henne! Hon är
i den lede fiendens klor. Släpp mig!»

Jag sade henne, att hennes matmoder var räddad 
och befann sig i detta hus, men att hon icke
finge se och störa henne, förrän hon af sig sjelf
hade vaknat. Detta tycktes i någon mån lugna
henne.

»Är det rigtigt sant?» sporde hon.

»Ja, det är så visst, som att Gud lefver.»

Då satte hon sig i en vrå och afvaktade
undergifvet den stund, då hon kunde få återse sin
matmoder.

Nu först kunde jag få tillfälle att utspörja hvad
mina knektar hade genomlefvat under nattens lopp.
De hade lyckligt slagit sig igenom, men då hela
den fiendtliga styrkan hade satt efter dem, hade de
varit nödsakade att gömma sig undan i en tjock
skog, till dess natten inbrutit och de hade sett
fienderna efter ett fruktlöst sökande återvända. Detta
var orsaken till deras fördröjda ankomst.

»Och hvad har det blifvit af mannen, som
utvisade den hemliga gången för oss?»

»Han lemnade oss utanför staden och drog sina
färde åt andra håll.»

»Nå, gån nu till hvila ett par timmar, till dess
tiden är inne att bryta upp och fortsätta vår färd
till Hanau!»

De uttröttade karlarne gingo till hvila, men
klockan tio sutto vi åter alla till häst och färdades
sakta i rigtning mot Hanau. Utan att upplefva
något vidare äfventyr, anlände vi dit på eftermiddagen 
och jag hade den glädjen att öfverlemna 
Aurora, oskadad och frisk, i hennes anförvandters
händer.

Emedan jag hade beslutat att genast anträda
återfärden till Mainz, tog jag strax afsked af
ungmön. Jag kände en pinande smärta i mitt bröst
i detta ögonblick, och jag tyckte mig äfven i Auroras 
ögon kunna se, att afskedet icke var henne lätt,
ty en tår skimrade i hennes ögonvrå, och när hon
räckte mig handen, tryckte hon den krampaktigt.
Omöjligt skulle det nu hafva varit att undertrycka
de ord, som sväfvade på min tunga:

»Vågar . . . . vågar jag hoppas . . . .?»

»Du kan hoppas <i>allt</i>,» svarade hon och vände
sig om, för att dölja sin rörelse.

*
</chapter>

<chapter name="XI. Huru Gustaf Adolf gick öfver Lech">
<h2>XI.

Huru Gustaf Adolf gick öfver Lech.</h2>

Såsom jag redan i det föregående har omtalat,
hade Gustaf Adolf under denna vinter låtit sina
trupper hvila ut i närheten af Baierns gränser och
det syntes icke otroligt, att det var konungens
afsigt att efter vårens ankomst infalla i detta rika
och hittills skonade land. Säkerligen insågo äfven
hans fiender detta och bud sändes till Tilly, att
han skulle skyndsamt återvända till det sydliga
Tyskland, för att till en början betäcka Baiern.

Men så snart Gustaf Adolf förnam detta, skyndade 
han efter Tilly, förenade sig i midten af Mars 
månad med Gustaf Horn i Kitzingen, och inom få
dagar stod den svenska härsmagten framför det rika
Nürnberg, hvars borgare frivilligt öppnade
stadsportarne för konungen. Borgarne jublade och sjöngo
frihetssånger, när konungen den 21 Mars höll sitt
intåg i staden. Vi blefvo mottagna såsom vänner
och till någon fiendskap kunde jag icke upptäcka
något spår.

Sedan fortsatte vi i ilmarscher vårt tåg, ända
till dess vi kommo i närheten af den lilla baierska
staden Rain, der vi blefvo varse Tillys fast
förskansade och på andra sidan Lech, från oss
räknadt, uppslagna läger.

Vid vårtiden plägar denna lilla flod stiga högt.
Tyrolerbergen nedsända stora massor af till vatten
förvandlad snö, talrika regnskurar öka vattenflödet,
så att det i Mars månad plägar vara omöjligt att i
båt färdas öfver floden. Stränderna äro på båda
sidor stela och branta berg, mellan hvilka vattnet
i rasande, ohejdlig fart strömmar fram, och ve den,
som då dristar sig att i en bräcklig farkost färdas
öfver dess upprörda vågor!

Vi slogo läger gent emot Tilly, ehuru icke på
samma sida af floden. Tillys kanoner voro så stälda,
att de tycktes kunna omöjliggöra hvarje försök till
flodens öfvergång och hvem vågade väl för öfrigt
att försöka sätta öfver denna vattenmassa, så länge
den var stadd i ett dylikt uppror. Sällan har jag
sett någonting så förfärande och på samma gång
storartadt. Dansande, yrande, skummande och
fräsande forsade vattenmassan fram, lösryckande 
hvartenda föremål, som råkade att stå dess väg för nära.
Jag såg stora, åldriga träd med stammar, som icke
dukat under för århundradens kamp mot stormarna 
— jag såg dem nu lösryckas af vattenmassan från
deras plats bland klipporna, dit floden stigit, jag
såg dem kullkastas, som om de hade varit små
barn, hvilka stått der blott för att roa sig af
vattnets vilda dans. Otaliga voro de föremål, som
vattnet förde med sig i sitt yrande lopp — 
trädstammar, krossade båtar, bitar af byggnader och
annat sådant. När man betraktade dessa flytande
ting — då först kunde man göra sig en föreställning 
om vattnets oerhörda hastighet och strömmens
styrka. Man såg dem dyka upp vid den ena
horisonten och man kunde icke hinna räkna till tretio,
innan de voro försvunna vid den andra.

Öfver denna flod måste vi dock och sedan? .... 
Ja, sedan skulle vi storma det fiendtliga, väl
bevarade lägret. Man finner lätt, att det var ett
vågsamt företag, som nu förehades, ock att det,
menskligt att döma, hade föga eller ingen utsigt till
framgång. Ty om man än ville antaga, att det kunde
lyckas oss att komma öfver floden, så återstod dock
ett ointagligt läger, som vi måste storma.
Trupperna, uttröttade ock öfveransträngda af arbetet
under flodöfvergången, skulle fördrifva en uthvilad
fiende ur hans oöfvervinnerliga försvarsverk. Saken
tycktes vara omöjlig.

Förut hade der funnits en bro öfver floden, men
just i det ögonblick, då jag framkom så långt, att
mitt öga kunde nå vattenytan, såg jag de sista
plankorna af denna brygga falla för fiendernes
yxhugg och bortföras af floden. Om vi hade kommit
till platsen ett par timmar tidigare, skulle bron icke
kunnat rifvas och vår öfvergång hafva varit
betydligt lättare.

På en höjd, som ganska betydligt reste sig 
öfver den öfriga stranden, stod konungen på
eftermiddagen och tycktes öfverlägga med sig sjelf om
sin ställning och de åtgärder, som borde företagas.
Icke långt derifrån stod jag och betraktade vågornas 
vilda lopp med det intresse, som en sådan scen
sällan förfelar att väcka. När jag då händelsevis
kom att blicka från vattnet upp till det ofvanför
belägna fiendtliga lägret, blef jag varse, hurusom
en af dess kanoner med stor omsorg af manskapet
riktades just mot den plats, der konungen befann
sig. Som denne tydligen stod inom skotthåll för
den fiendtliga kulan, kunde jag icke annat än
intagas af farhåga för konungens lif — en farhåga, som
icke dröjde att gifva sig luft i ett utrop:

»Min herre och konung! Man sigtar på eder!»

Konungen blickade hastigt upp och varsnade
genast faran, dock icke förrän i samma ögonblick,
som luntan fördes intill kanonen. Raskt ilade
konungen till sidan och några få ögonblick derefter
fårade kulan marken just på den plats, hvarest
konungen nyss hade stått.

»Värdes förlåta, att jag dristade ....,» började
jag en ursäkt.

»Ah, min käcke Flink, någon ursäkt behöfves
alldeles icke. Du har ännu en gång räddat din
konungs lif, och jag tackar dig hjertligen derför,
ty jag vet, att det icke är Guds vilja att låta frukten 
plockas, innan den är mogen.»

Konungen aflägsnade sig, synbarligen försänkt i
djupa tankar, och äfven jag lemnade stranden, inom
mig undrande öfver, huru vis och allseende den
Försyn måste vara, som kan följa hvar och en af
de dödlige på deras olika vägar och beskärma hvar
och en af dem med samma förutseende nåd. Jag
undrade äfven, om icke Gud torde utvälja vissa
menniskor till sina skötebarn, dem han framför de
andra ledsagar med sin väldiga hand. Men då detta
var en fråga, som jag tviflar på, att ens den vördige
fältprosten kunnat nöjaktigt lösa, så var det
tydligt, att en man med mina ringa kunskaper icke
kunde dermed komma till rätta.

När jag återkom till lägret, fann jag konungen
sittande på en kanonvagn omgifven af sitt
krigsråd. Det var tydligt att man öfverlade om
planen för morgondagens blodiga dust, och jag
försummade derför icke att närma mig så mycket som
vördnaden tillät, för att möjligen kunna uppfånga
något ord, hvilket kunde blifva af nytta för mina
mera enskilda planer. Jag kan med godt samvete
försäkra, att det icke var af nyfikenhet, som jag så
närmade mig. Det var helt enkelt för att om
möjligt inhämta något litet af konungens afsigter, som
kunde komma mig till pass vid den recognoscering
hvilken jag beslutat mig för att redan samma
eftermiddag på egen hand verkställa. Om jag visste,
huru konungen ärnade ordna öfvergången öfver floden 
och angreppet på lägret, så skulle jag kunna
ställa mitt eget åtgörande derefter. Men icke
dristade jag mig att tillspörja honom derom.

»Ja,» sade konungen, »företaget synes vara svårt,
men är dock ingalunda omöjligt och svårigheterna
uppvägas fullkomligt af de fördelar, som vi med
Guds hjelp kunna vinna. Hela Baiern skall ligga
öppet för oss, om vi lyckas i detta företag.»

»Visserligen», genmälde Gustaf Horn, »visserligen 
är detta sannt, men huru vilja vi komma öfver 
floden? Färjor eller båtar ega vi icke och slika
farkoster skulle, om vi än egde dem, icke kunna 
föras tvärt genom den starka strömmen. De skulle
ovilkorligen kantra och bortföras, medan manskapet
ginge till botten.»

De andre tappre krigarne nickade bifall till
Horns ord. Det var tydligt, att konungen var
ensam om sin åsigt i hela krigsrådet. Dock lät han
icke afskräcka sig, utan utvecklade sin plan med
en noggrannhet och säkerhet, som om segren varit
en gifven sak och framgången otvifvelaktig. På en
i hast slagen brygga skulle hären öfverföras.

De grånade krigarne skakade sina hufvuden och
en af dem, det var åter Gustaf Horn, sade:

»Jag hoppas alltid hafva tjenat min herre och
konung utan svek och utan att någonsin hafva
tvekat våga mitt lif för denna rättvisa sak. Men
jag blyges icke att erkänna, det jag i närvarande
fall befarar olycka och förderf, om denna plan
fullföljes. Gälde det blott mig sjelf eller mitt eget lif,
så skulle jag icke spilla många ord på denna sak.
Jag skulle gå dit jag blef hänvisad och veta att
kämpa och dö såsom en ärlig man. Men nu gäller
det hela vår här, det gäller min konungs lif, det
gäller hela den sak, för hvilken vi strida, och jag
vore värd att kallas hvar mans niding, om jag icke
nu sade ut min mening, då min herre och konung
tillspörjer mig derom. Och är min åsigt den, att
vi böra afstå från detta företag.»

Alla de andre, med undantag af konungen,
instämde i den mening, som Gustaf Horn hade så
manligen yttrat.

Men konungen tycktes icke vara hågad att foga
sig efter krigsrådets mening. Han talade med fast
stämma:

»Det blifver dock vid hvad jag sagt. I 
morgon anfalla vi, efter att hafva slagit bro öfver
floden. Hvad? Hafva vi färdats öfver Östersjön och
öfver så många stora strömmar i Tyskland, för att
nu, då vi se ett skönt mål för våra ögon, låta
afskräcka oss af denna lilla bäck <footnote>Historiskt. </footnote>. Nej, den
skammen vilja vi icke draga öfver oss. Vi skulle då
nödgas att blygas inför våra qvinnor och barn
derhemma. Alltså, i morgon skall det afgöras, och jag
hoppas, att ingen af eder sviker sin konungs
förtroende i den afgörande stunden.»

Under tystnad åtskildes den lysande samlingen
och man kunde tydligen varseblifva, att öfverstarne
och fältherrarne voro bekymrade för utgången.
Deras bekymmer stodo att läsa på deras anleten, när
de från krigsrådet i djupa tankar aflägsnade sig,
hvar och en åt det håll, dit pligten kallade honom.
Följderna af det fattade beslutet visade sig
ofördröjligen. Snart blef det lif och rörelse i lägret,
ty förberedelserna till den stundande striden skulle
företagas, medan dagsljuset ännu räckte och innan
rörelserna hindrades af mörkret.

Kanoner fördes hit och dit. Ridande
budbärare korsade hvarandras väg, förande befallningar
till olika punkter af lägret. Här såg man en fänika
knektar, som i sitt anletes svett drogo en med krut
lastad vagn till ett ställe, der den stod skyddad af
en klippa. Der var en annan skara sysselsatt med
att bringa en tung kanon uppför en höjd, hvars
branta sluttning gjorde bruket af hästar omöjligt.
Längre bort marscherade en trupp soldater i god
ordning till sin nya position, medan en skara
ryttare sadlade sina hästar, för att sitta upp och 
intaga en annan ställning. På ett annat ställe såg
jag en häst, som slitit sig lös, ila undan sina
efterföljande väktare. Jag visste icke, hvilket jag mest
skulle egna min beundran, antingen knektarnes
djerfva språng och oförvägna hoppande öfver stock
och sten, eller det ädla djurets stolta hållning och
sköna utseende, der det, frossande af sin frihet, med
fladdrande man och högburet hufvud genom skickliga 
vändningar och otrolig snabbhet under en lång
stund lyckades undgå sina förföljare. Med få ord:
der rådde i lägret hela den rörlighet, allt det
bullersamma lif, som är vanligt under sådana
förhållanden, då fältherrens anordningar för striden skola
utföras, och det var mig derför omöjligt, att, medan
det var dag, kunna verkställa min plan att på egen
hand företaga någonting, som kunde, om lyckan
vore god, lända alla till båtnad.

Men när det blef afton och allting i vårt läger
var tyst och stilla med undantag af en eller annan
fosterländsk sång och soldaternes glam kring eldarne,
beslöt jag fullborda min afsigt.

Jag lemnade lägret.

Snart påträffade jag en, som det tycktes, flitigt
begagnad gångstig, hvilken slingrade sig nedför
berget och stannade framför en stuga, hvilken låg
halfvägs emellan floden och bergets öfre kant.
Skenet från våra egna och fiendernes lägereldar
upplyste landskapet med ett ytterst sparsamt ljus,
hvilket likväl var tillräckligt att tillåta mig med
någorlunda stor säkerhet bestämma, hvar jag skulle sätta
mina fötter. I annan händelse och om ett fullständigt
mörker hade varit rådande, skulle det varit omöjligt 
för en främling att färdas denna stig, der man
hvarje ögonblick lopp fara att tumla ned i den 
brusande floden. Ett enda litet misstag skulle hafva
fört mig några tum åt sidan, jag skulle hafva
förlorat fotfästet och varit utan räddning förlorad,
äfven om båda stränderna hade varit fullsatta med
åskådare, som velat hjelpa mig. Ingen magt på
jorden skulle hafva kunnat fråntaga detta i uppror 
stadda vatten det offer, som en gång kommit i
dess våta och kalla famn.

På det ställe, hvarest gångstigen tycktes mig
upphöra, var en ganska rymlig platå, på hvilken
någon företagsam person hade byggt åt sig en
rankig hydda, sannolikt för att undgå drygare
omkostnader för anskaffande af tomtplats. Om sommaren,
när floden ligger lugn och spegelblänk och träd och
blommor på de båda stränderna stå i sin rika fägring
— när fredliga fiskare vittja sina nät på det lugna
vattnet och lustfarande menniskor i båtar ila hit
och dit — då månde här vara en härlig plats, på
hvilken drömmen om »en koja och ett hjerta» torde
kunna göras till en sanning. Men om vintern eller
om vårtiden, när hela denna natur tyckes vara stadd
i uppror, när till och med bergen icke kunna motstå 
det våta elementets våldsamhet, då skall man
vara en röfvare eller en roffogel för att kunna
trifvas på detta ställe.

Emellertid tycktes kojan ingalunda vara
obebodd för ögonblicket.

Åtminstone såg jag ett svagt ljussken skimra
fram genom det låga, bristfälliga fönstrets af smuts
och spindelnät nästan ogenomskinliga rutor. Jag
kunde äfven förnimma karlröster, som talade och
svarade innanför husets väggar.

Naturligtvis var jag nyfiken att se, hvilka de
månde vara, som höllo till på denna plats, der jag 
tyckte, att endast roffoglar skulle kunna bo och
vistas. Jag lade alltså mitt öga intill rutan och
aldrig i min lefnad har jag sett en syn, hvilken
till den grad fästat min uppmärksamhet och väckt
mitt intresse, som denna, ja, jag stod en lång stund
orörlig och liksom förstenad, ty jag kunde i förstone
icke tro annat än att det var en gengångare från
andra verlden, som här tedde sig för mina girigt
forskande ögon. Den man, som satt der rakt framför 
mig, ansåg jag nämligen vara för längesedan
hängd eller på annat sätt skaffad ur verlden. Man
må derför icke undra öfver de känslor, med hvilka
jag återsåg honom lifslefvande och, som det tycktes, 
vid allsköns helsa och ypperlig välmåga.

Mannen var — Ulrik Apfelbaum.

Huru kunde nu denne skurkaktige karl befinna
sig här? Ja, detta var för mig i denna stund en
outgrundlig gåta och först lång tid derefter, när
jag i konungens budskap kom till Mainz, fick jag
veta, att Ulrik Apfelhaum hade lyckats ännu en
gång rymma ur sitt fängelse. Denna gång hade
det säkerligen skett med fångvaktarens tillhjelp; ty
denne försvann samtidigt med fången. Man talade
om, att fångvaktaren låtit sig bestickas af en munk,
och jag trodde mig vara sanningen på spåren, när
jag ansåg att denne räddare icke varit någon
annan än pater Antonius, livars bekantskap jag en
gång, ehuru osedd, haft nöjet att göra i Guds
eget hus.

Den man, som samtalade med Ulrik Apfelbaum, 
tycktes vara en arbetare, möjligen en fiskare,
och säkerligen hade jag att i honom skåda den
lycklige egaren af denna fallfärdiga koja. Åtminstone 
var detta min egen tanke om saken, hvilken 
för öfrigt bekräftades af hans hemvanda sätt att
skicka sig under stugans låga tak.

Knappt hade jag hunnit öfvertyga mig om, att
det verkligen var Ulrik Apfelbaum, jag såg, förr
än jag bullersamt nog gjorde mitt inträde i
hyddan, i den tanken att denna icke hade flera
in- och utgångar, än den, hvarigenom jag inträdde, och
att således fogeln ännu en gång var i mina
händer, utan möjlighet att undfly mig.

De båda männen reste sig förskräckte upp vid
mitt inträde, och knappt hade Ulrik Apfelbaum
varseblifvit mig, förrän han med oförliknelig snabbhet 
begaf sig till en å husets andra sida befintlig
dörr, öppnade den och försvann i mörkret.

Det var naturligt att jag icke gaf mig tid att
helsa, utan genast störtade fram för att hindra hans
flykt, men ehuru jag kan berömma mig af en
ganska ovanlig snabbhet i mina rörelser och
vändningar, så fann jag dock nu min öfverman i denna
idrott. Ulrik Apfelbaum var borta och då jag
blickade ut genom dörröppningen, såg jag blott det
kolsvarta mörkret och hörde allenast flodens dofva
brusande, i hvilket jag likväl tyckte mig igenkänna
ljudet af ett hånskratt i fjerran.

I det rådande mörkret kunde jag icke göra mera
vid saken, utan såg mig nödsakad att för denna
gång låta honom undslippa.

Den qvarblifna mannen tycktes betrakta mig
med en viss fruktan och jag såg honom bäfva, då
jag nu vände mig till honom och med barsk stämma
tillsporde honom:

»Känner du den karlen?»

»Ack nej, ers nåd!» svarade han med ömklig
ton och min.


»Hvad hade du då med honom att skaffa?
Ljug icke,karl!»

»Ack nej, ingenting, ers nåd! Platt ingenting,
ers härlighet!»

»Karl, du ljuger! Hvarom samtaladen I, då
jag inträdde hit?»

»För himlens skull, skona åtminstone mitt lif,
ers välborenhet!»

»Jag ämnar icke taga ditt usla lif. Hvartill
skulle väl det gagna mig? Men du måste
oförbehållsamt säga, hvad karlen ville här hos dig.»

»Ja, ja, ja, jag skall säga allt, blott jag får
behålla lifvet och stugan här. Jag tänkte visst, att
han skulle bringa mig olycka, den otäcke karlen.»

»Vill du ut med sanningen!» sade jag
hotande honom.

»Ack ja!»

»Nå?»

»Han kom hit vid middagstiden i dag.... men,
ni slår väl inte ihjäl mig, fattiglapp!.... och bad
mig vara honom behjelplig att sammanföra en hög
med halm och ved .... ack nej, herre, se inte på
mig så förskräckligt!.... Han tvingade mig att
utlemna till honom all den halm, som jag sjelf
egde, och att bära hit så mycket jag förmådde från
de andra stugorna vid stranden .... usch! jag
förstår nu, att det var illa gjordt. Jag borde heldre
hafva låtit honom slå ihjäl mig .... men tag inte
lifvet af mig, nådige herre!....»

»Hvad skulle han med halmen?»

»Med den skulle han antända bron, som han
påstod, att fiend..... det vill säga svenskarne,
skulle slå öfver floden, men inte har jag sett någon 
bro .... men slå inte ihjäl mig för det, herr öfverste!
Icke en tillstymmelse till någon bro har jag sett.»

Ulrik Apfelbaums plan var verkligen icke så
dålig. Under det att våra fiender öfveröste oss med
kanonkulor, skulle efter hans uträkning arbetet med
bron draga ut på tiden och troligen räcka ett par
dagar. Under natten ämnade han emellertid
genom elden tillintetgöra vårt dagsarbete och
uppbränna den färdiggjorda delen af bron. Halmen
skulle tjena till att antända den.

Jag öfverlade ett ögonblick, huru jag skulle
handla och under denna öfverläggning rann mig i
sinnet en plan, hvilken jag fann vara god och
genom hvilken jag hoppades icke blott tillintetgöra
Ulrik Apfelbaums afsigter, utan äfven begagna mig
till egen fördel af den sammanhopade halmen.
Följaktligen befalde jag mannen att följa mig ut och
ledsaga mig till den plats, der halmen låg — en
befallning, hvilken den fege karlen genast var villig
att efterkomma, under det han allt jemnt bad om
sitt lif och jag upprepade gånger försäkrade honom,
att jag icke skulle låta honom vederfaras något
ondt, om han blott ville lyda mig i allt utan
invändningar.

Ett godt stycke väg från kojan och något
närmare till flodens yta fann jag en ganska betydlig
mängd halm, som jag kunde tycka, utgörande minst
tio dugtiga parlass. De båda karlarne måste hafva
arbetat som trälar, för att på några timmar hinna
sammanföra en så betydande mängd af denna lätta
vara.

Jag fann, att förrådet var tillräckligt för det
af mig afsedda behofvet, och jag beslöt ofördröjligen 
gripa mig an med de arbeten, som voro 
nödvändiga i och för halmens beredande, så att den
blef lämplig till det ändamål, som jag afsåg.

Följaktligen måste fiskaren vara mig behjelplig 
att fördela halmen i mindre högar längs efter
stranden. Detta var ett arbete, som upptog flera
timmar af natten, så att midnattstimman säkerligen
var i annalkande, innan det var fullbordadt. Men
icke ens då kunde jag gifva mig någon ro, ty ännu
återstod ett svårt arbete att utföra.

Jag hade nämligen varsnat, att i närheten af
den bofälliga kojan var uppstaplad en ganska
betydlig hög af ved, troligen uppfiskad ur floden, enär
den fattige mannen icke hade utseende af att kunna
med reda penningar anskaffa ett så betydande
förråd. Nu måste karlen äfven vara mig behjelplig
att fördela den af flodvattnet genomdränkta veden
i smärre högar utefter stranden, så att två
halmhögar funnos emellan hvarje par af vedhögarna.
Litet torr halm lades under veden, för att
underlätta dess antändande.

»Usch», sade mannen med en suck, när detta
arbete var ändadt, »nu är jag trött. Jag har slitit
som en dragoxe sedan middagstiden».

»Det lärer hafva gjort dig godt, min gosse», sade
jag, »men om du inbillar dig, att du nu får taga
dig hvila, så bedrager du dig. Ännu är icke vårt
arbete slut och lärer väl näppeligen hafva en ända
förrän i sjelfva dagbräckningen».

»Blott mitt lif skonas, så ....»

»Det gläder mig, min gosse, att du förstår skicka
dig efter förhållandena. Fort hit med två långa
tåg och tvänne vattenämbar!»

Det begärda var snart anskaffadt.

Nu befalde jag karlen att ur floden upphemta 
ett ämbar vatten och bära det till mig samt att,
medan jag använde detta vatten till det af mig
afsedda ändamålet, upphemta en ny qvantitet ur
samma outtömliga källa. Dermed skulle han fortsätta, 
tilldess jag ansåg det vara tillräckligt och
tillstadde honom att upphöra.

Äfven detta arbete gick raskt undan. Mannen
upphemtade ur den brusande floden så mycket vatten, 
att jag dermed kunde fullständigt genomdränka
alla halmhögarna. Men innan vi hunnit afsluta
detta arbete, hade solen redan börjat uppstiga, och
det var tid för mig att återvända till lägret.
Emellertid fann jag det icke vara hvarken klokt eller
ens möjligt att qvarlemna fiskaren på denna plats.
Han kunde ju med ringa möda förstöra hela frukten 
af vårt gemensamma nattliga arbete. Huru lätt
skulle han icke kunna kasta alltsammans ned i
floden! Derför ansåg jag det vara klokast att taga
karlen med mig till lägret, och så begaf det sig,
att jag befalde honom tillstänga hyddan och vara
mig följaktig. Att han utförde detta under många
böner om försköning till lifvet, behöfver jag
näppeligen omförmäla.

Från Ulrik Apfelbaums sida fruktade jag
ingenting, sedan solen nu uppgått på himlahvalfvet.
Det skulle hafva varit alltför enfaldigt och
dumdristigt af honom att, sedan han blifvit upptäckt,
återkomma till denna plats vid full dager. Jag
trodde mig således kunna vara lugn för att vid
min återkomst finna mina anordningar orubbade.

När jag i sällskap med mannen, som hulpit
mig under nattens arbeten, ankom till lägret, gjorde
sig mina kamrater lustiga öfver min nattliga
frånvaro, hvilken de menade vara föranledd af någon
kärleksförbindelse. Under lustigt skämt tillsporde
de mig om detaljerna af mitt galanta äfventyr, och
som jag hvarken med ja eller nej besvarade deras
frågor, kunde de icke annat än finna sig styrkta i
sina förmodanden angående ändamålet med min
frånvaro. Jag såg icke ogerna, att jag derigenom
undslapp att gifva dem en redogörelse för, hvad
jag i verkligheten hade uträttat och de planer, som
hvälfdes i mitt hufvud.

Under det jag genomvandrade lägret, kunde
jag icke annat än på det varmaste beundra den
vishet, med hvilken konungen hade begagnat sig
af hvarje omständighet, hvilken möjligen skulle
kunna medföra någon fördel. Han hade uppsökt
ett ställe, hvarest den strand, på hvilken vi befunno
oss, ganska ansenligt höjde sig öfver den motsatta
— en fördel, som måste göra vår kanoneld
öfverlägsen fiendernes. Här hade han låtit uppkasta
tre batterier, och jag räknade nu med egna ögon
sjuttiotvå kanoner, som från denna punkt vände
sina hotande gap mot fiendernes nedanför belägna
försvarsverk och läger.

Klockan var half tio på morgonen, när befallning 
gafs att börja dagens arbete. Genast derefter
öppnades elden från de tre batterierna, hvilkas kulor
gjorde stor skada hos fienderna. Snart började äfven
bairarne att låta sitt artilleri deltaga i den dånande
musiken. Det var ett buller, som om tusende åskor
hade på en gång urladdat sig öfver våra hufvuden.
Det var hardt nära en omöjlighet att höra ens 
hvad som yttrades i vårt närmaste grannskap. — 
Der stod en fänika knektar uppstäld på den fiendtliga 
sidan. Det var modiga, raska karlar, som
djerft blickade öfver floden bort till oss, deras 
fiender. Icke en enda af dem vacklade eller såg
tvekande ut. Men hvad båtade deras mod! Inom två
minuter efter det de hade uppstält sig, hade ett
halft dussin svenska kanonkulor spridt deras lik
kring fältet. Liknande uppträden kunde äfven
varseblifvas här och der på vår sida, men i allmänhet
voro manspillan och skadan störst på fiendernes
sida af floden.

Nu rycka de tappra, oförvägna finnarne ned
till stranden och efter dem följer en lång rad af
vagnar, lastade med sådana materialier, som äro
nödvändiga till brobyggnad. De modige gossarne
visste ganska väl, att de aldra flesta af dem
troligen icke skulle komma med lifvet från det arbete,
till hvilket de nu begåfvo sig, men lika glada voro
deras ansigten och lika taktmessigt marscherade
de efter krigsmusikens toner. Nu slog en kula
ned alldeles invid dem. De vände icke ens
hufvudet åt sidan, för att se den kastkropp, hvaraf
deras lif nyss hotades. Orden fara och fruktan
månde icke finnas i deras tungomål.

Detta var just det ögonblick, som jag hade
afvaktat för att verkställa den plan, på hvars
förberedande jag hela natten hade arbetat. Nu skulle
broslagningen begynna och nu var min tid inne.

Jag nalkades det ställe, der Gustaf Adolf stod,
omgifven af de ännu dystert blickande generalerna.

»Min herre och konung!» dristade jag mig att
säga, sedan jag ödmjukt hade helsat honom och de
omkringstående höge herrarne.

»Flink! Nå, hvad vill du, min gosse?» frågade
konungen nådigt.

»Jag har en gunst att ödmjukligen bedja om, 
ifall min herre och konung gifver mig tillstånd att
framställa min bön.»

»Tala! Allt är dig i förväg beviljadt, så vida
du icke önskar att lemna mina fanor, ty det
tillåter jag dig i sanning icke.»

»Och likväl är det just om tillåtelse dertill,
som jag vill bönfalla.»

»Hvad? Snarare skulle jag trott, att sol och
måne kunde falla ned från himmelen, än att du,
Flink, skulle kunna öfvergifva din konung. Jag
vill heller icke hålla dina ord såsom allvarligt
menade, utan tror snarare, att der ligger någonting
doldt inunder din besynnerliga önskan.»

»Deri har min herre och konung rätt. Det är
ingalunda min afsigt att säga mig fri från eder
tjenst, så länge det förunnas mig att här qvarstanna.
Min önskan är allenast att få under några timmar
aflägsna mig från lägret och som jag ser, att
rytteriet icke kan vara till någon nytta, förr än
brobyggnaden blifvit fullbordad, så torde jag till dess
icke behöfvas här.»

»Nå, och hvartill skulle du använda din frihet, 
om jag beviljar dig den?»

»Till utförande af en plan, hvilken jag tror
skulle kunna underlätta finnarnes arbete med bron.
Jag ämnar nämligen, om det tillåtes mig, sprida
en sådan rök öfver hela flodens yta från den ena
stranden till den andra, att man från fiendesidan
svårligen lärer kunna upptäcka det arbete, som
förehafves, och således icke heller förhindra dess
utförande.«

Konungen betraktade mig uppmärksamt. Hans
ögon tycktes vilja intränga i min själs innersta,
för att skåda mina tankar.


»Ah», sade han, »jag förstår dig och din kända
klokhet är mig en borgen för, att du verkligen
förmår hålla hvad du lofvar. Jag bryr mig således
icke om att tillspörja dig om beskaffenheten af dina
mått och steg, utan önskar dig blott lycka i ditt
företag».

»Men täcktes min herre och konung måhända
också gifva sina finnar befallning att vänta ännu
en stund, innan de påbörja sitt arbete? Det synes
mig, som om flera än ett lif skulle kunna sparas,
om de afvaktade det ögonblick, då rök och tjocka
skola dölja dem undan för fiendernes blickar».

Konungen svarade icke, men att min framställning 
hade vunnit nåd för hans ögon, det insåg jag
strax, ty en man blef ögonblickligen afsänd med
befallning till finnarne att stanna der de voro.
Ännu hade de icke uppnått den plats, hvarest
deras arbeten skulle begynna.

Glad skyndade jag att uppsöka den lilla
gångstigen och befann mig snart i närheten af mina
halm- och vedhögar. Men man kan föreställa sig,
huru förvånad jag blef, då jag varsnade icke blott
dessa, utan derbredvid äfven en i munkkåpa
inhöljd gestalt, hvilken vid första ögonkast af mig
igenkändes såsom varande Ulrik Apfelbaum.

Lugn och i en begrundande ställning stod han
der och tycktes sysselsatt med att grubbla öfver
det ändamål, som afsågs med delningen af hans
stora halmhög uti flera mindre. Plötsligt tycktes
han hafva kommit till stadga i sin öfvertygelse, ty
han reste sig häftigt upp ur sin lutande ställning
och, innan jag kunde hinna fram och hindra det,
hade han med en dugtig spark förflyttat en stor
del af den närmaste halmhögen ned i floden.


Naturligtvis var jag icke sen att skynda till
stället, i den dubbla afsigten att både gripa
missdådaren och förhindra, att han anstälde ännu större
skada. Jag är öfvertygad om, att karlen för
kanondundrets skull icke kunde uppfånga ljudet af mina
steg, och det kunde således icke vara på grund af
någon min oförsigtighet, som han märkte mitt
annalkande. Troligare är, att det var hans onda
samvete, som dref honom att skåda sig omkring, innan
han fortsatte sitt förstörelseverk. Nog af — han
blef mig varse och bort ilade han från klippa till
klippa, öfver gapande afgrunder och finnande
fotfäste der, hvarest knappt en råtta utan lifsfara
kunnat våga sig fram.

Konungen väntade att få se resultaterna af mitt
företag, hans finnar stodo redo att rycka ned till
stranden, för att påbörja arbetet med bron. Jag
måste således till min stora saknad afstå från alla
tankar på att förfölja Ulrik Apfelbaum. Ännu en
gång måste jag se honom undkomma, utan att
kunna göra något försök att taga honom till fånga.

I stället måste jag så skyndsamt som möjligt
tända eld på mina genomvåta halmhögar och
vedstaplar. Ett ihållande duggregn hade under
morgonens lopp börjat och fortfor ännu, så att hvarken
halmen eller veden kunde brinna med rigtig låga.
Detta var just hvad jag önskade. Desto mera skulle
de sprida rök omkring sig.

Med mycken möda och först genom användande
af litet torr halm lyckades det mig att förmå
den första högen att fatta eld, men sedan var
det mig en lätt sak att öfverflytta elden från
den ena högen till den andra. Till en början
antände jag endast fyra halmhögar och två 
vedstaplar, men när dessa skulle taga slut, återstod
mig ett eller annat tjog af hvardera slaget. Min
sparsamhet hade sin grund i nödvändigheten att
underhålla röken ända till dess att brobyggnaden
var färdig.

Den plats, på hvilken jag befann mig, var
ingalunda skyddad mot fara. Den ena kulan efter
den andra föll ned i min närhet. En träffade
mycket rätt på toppen af en vedstapel, så att de
sammanhopade grenarne och bjelkarne spredos ikring
i små smulor. Hvarje ögonblick kunde en annan,
med eller utan fiendernes vetskap och vilja, träffa
mig sjelf. Men jag tänkte icke på faran, utan var
glad att mina bemödanden kröntes med fullständig
framgång.

En tjock rök uppsteg från den brinnande halmen 
och veden. Den stod ett ögonblick stilla, 
liksom om den tvekat att begifva sig ut på det
brusande djupet. Men derefter vältrade den fram öfver
vattnet i tjocka, väldiga hvirflar och utbredde sig
småningom från den ena stranden till den andra,
under det att kanonerna utspydde den ena rökmassan 
efter den andra, hvilka förenade sig med den
af mig frambringade röken till ett ogenomträngligt
töcken.

Det var mig icke möjligt att iakttaga, när
finnarne grepo sig an med sitt arbete. Samma orsak,
som dolde för fienderne våra företag, hindrade äfven
mig att se det minsta af hvad som föregick på
denna del af floden. Men när någon gång
kanondundret för ett ögonblick tystnade, tyckte jag mig
höra timmeryxornas regelbundna ljud, hvilket ljöd
ljufligare än musik i mina öron.

Medan jag var sysselsatt att underhålla elden
och röken, kom jag af en händelse att blicka åt
den del af floden, hvarest ingen rök hade lägrat
sig och der således ingenting fans, som kunde
skymma utsigten för mig. Vinden kom från detta
håll och, som den var ytterst svag, kunde den icke
skingra röken, men den hindrade den att sprida
sig åt denna del af floden. Då det blott ingick i
min plan att för fienden dölja arbetena med bron,
så bekymrade jag mig emellertid föga om, att den
öfriga flodytan var fri från töcknet.

Den sak, som föranledde mig att en lång stund
blicka åt det håll, der floden låg öppen och fri
för mina ögon, var verkligen af icke ringa vigt, ja,
jag insåg genast, att den kunde blifva af omätlig
betydelse för framgången af dagens företag.

Midt ute i floden såg jag en ensam ryttare
kämpa mot vågorna, och jag märkte till min
öfverraskning, att hästen utan svårighet tycktes skola
kunna hinna den motsatta stranden. Det var
således tydligt, att floden på detta ställe var mindre
farlig, att strömmen var svagare och att dess djup
måste vara obetydligt, då jag tydligen kunde se
att hästen icke simmade, utan verkligen gick tvärt
genom floden. Denna beskref på nämnda ställe en
båge och det är icke otroligt, att detta var orsaken
till vattnets jemförelsevis lugna framflytande. Sakta
gick det för ryttaren, men framåt kom han dock,
och jag fick snart se honom stiga i land på den
andra stranden.

Detta kan jag med sanning säga var den
enda gång i mitt lif, som jag med verklig glädje
sett Ulrik Apfelbaum — ty den ensamme ryttaren
var ingen annan, än denne outgrundlige man, som 
tycktes vara hemma öfverallt, som kände alla
hemliga gångar och hade god reda på alla vägar.

Med en längtan, som är lätt begriplig, afvaktade 
jag något tecken, hvaraf jag kunde sluta till,
att bron vore färdig. Till dess jag erhållit ett
sådant tecken, måste jag emellertid qvarstanna på
min post, ehuru mycket jag önskade att få
begifva mig till konungen, omtala den upptäckt, jag
gjort, och vördsamt råda honom att låta rytteriet
på detta vadställe öfvergå floden, så att vår härsmagt 
från två sidor kunde falla öfver det fiendtliga
lägret. Segren skulle derigenom blifva så mycket
vissare.

Ännu måste jag under tre goda timmar underhålla 
röken och jag började redan tycka, att det
drog ut på tiden, då plötsligen vinden frisknade
till och lyftade röken såsom en slöja från flodytan,
förande den längre bort. Hvad såg jag nu?

Finnarne hade redan framskridit så långt, att
de blott befunno sig några få alnar från andra
stranden. En bro, visserligen icke särdeles stark
eller varaktig, men dock en bro, var således slagen
öfver floden och det utan att fienderne hade haft
ens den aldra ringaste aning om detta arbete.

Jag insåg, att med den starka vind, som nu
blåste, skulle det vara ett fåfängt försök att vilja
ännu en gång insvepa floden i rök och töcken.
Dessutom hade fienderne redan varseblifvit bron
och afsigten med ett slikt försök skulle således ändå
icke hafva blifvit vunnen.

Så snabbt, som det var mig möjligt, tillryggalade 
jag vägen till lägret och frågade genast efter
konungen. Man hänvisade mig till batterierna nere
vid stranden och då jag kom dit, varsnade jag 
genast konungen. Nedsvärtad af dam och krutrök,
stod han der, uppmuntrande sitt	tappra folk både
med ord	och gerning. Just nu aflossade han ett
skott — måhända ett af de vigtigaste, som någonsin 
verldshistorien får att omtala, ty det blef — 
Tillys död.

Denne tappre man hade ilat fram till stranden 
för att betrakta den nu färdiga bron, hvars
sista planka i detta ögonblick fastspikades under
finnarnes ljudeliga hurrarop. Då kom den trepundiga 
styckekulan med ohejdad fart, krossande hans
venstra ben, som jag kunde tycka, på sjelfva den
ömtåligaste delen — knäet. Han föll af hästen och
blef bortburen, i samma ögonblick som en annan
kula dödade en annan af fiendens bäste befälhafvare, 
hvars namn jag vill minnas var Altringer.

Naturligtvis blef der en förskräcklig oreda i
det fiendtliga lägret. Jag såg deras artillerister,
med luntan i handen, glömma att föra denna till
fänghålet, för att i stället fly från batterierna.
Under det kanonerna från vår sida underhöllo en jemn
och oafbruten eld, marscherade den ena truppstyrkan 
efter den andra ned på bron, öfver floden och
upp på den fiendtliga stranden. Blott ett eller
annat enstaka skott dånade ännu från fiendesidan.
Med Tillys och Altringers fall tycktes ordning och
mod hafva flytt från våra motståndares läger.

I detta ögonblick kom min gode vän, Hans
Färdig, i något ärende att gå förbi mig. Vi
skakade händer med hvarandra.

»Ser du konungen», sade jag, »han är
beundransvärd.»

»Så har jag sett honom strida hela dagen. Den
ena kanonen efter den andra har han sjelf rigtat 
och affyrat. Säkerligen har han i dag med egen
hand aflossat minst sextio skott.« <footnote>Historiskt. </footnote>

Färdig aflägsnade sig och jag skyndade fram
till konungen.

»Ah, välkommen, min gosse!» utropade han.
»Din plan har varit oss till god nytta. Vi anse
oss redan såsom segrare.»

»Och jag får vördnadsfullt lyckönska Eder,
herre konung, till denna lysande Victoria . . . .»

». . . . för hvilken vi till en stor del hafva dig
att tacka.»

»Mitt ringa arbete har utan tvifvel endast i en
obetydlig grad kunnat förändra stridens gång. Dock
. . . . vigtigare ting, än detta, har jag att omförmäla. 
Jag har funnit ett vad, der säkerligen våra
ryttare kunna komma öfver floden, medan fotfolket
begagnar sig af bron. Det beror på, om min herre
och konung skulle finna det fördelaktigt att från
två sidor anfalla fienden.»

Jag utpekade för konungen det ställe, hvarest
jag sett Ulrik Apfelbaum till häst öfvervada floden.
Gustaf Adolf utdelade genast befallning, att allt
rytteriet skulle begifva sig dit. Naturligtvis
skyndade äfven jag mig att stiga till häst och ställa
mig i spetsen för de mina. Vi funno utan svårighet 
vadstället och snart kunde man säkerligen från
båda lägren varseblifva en lång rad af ryttare, som
likt ett bälte utspände sig öfver floden och, efter
att hafva nått den motsatta stranden, skingra sig
med en ormlik rörelse uppför höjderna.

Mörkret var nu på väg att inbryta och befallning 
anlände från konungen, att icke flera ryttare, 
än de som redan stigit ned i floden, skulle företaga 
öfvergången denna afton och att de, som hade
hunnit öfver, skulle på bästa sätt förskansa sig på
motsatta stranden. Det var uppenbart, att konungen 
icke ville sätta den redan vunna segren på
spel genom nattliga rörelser, under hvilka man lätt
kunde öfverraskas af en kanske vaksam fiende.

Men fienden var icke vaksam, icke heller gjordes 
under nattens timmar något försök att oroa
oss. Fienderna begagnade i stället mörkret och
tystnaden till att öfvergifva lägret och i god
ordning aftåga.

När konungen den följande dagen dragit in i
fiendens öfvergifna läger och tagit den nästan
ointagliga platsen i betraktande, hörde jag honom säga:

»Om jag hade varit i hertigens af Baiern ställe,
skulle jag aldrig hafva lemnat denna plats och
öppnat mina stater för fienden, om än en styckekula 
hade slitit af mig både skägg och skinn.»

*
</chapter>

<chapter name="XII. Framför Ingolstadt">
<h2>XII.

Framför Ingolstadt.</h2>

Efter öfvergången af Lechfloden vände konungen
sig mot Augsburg, angelägen om att tillförsäkra sig
denna rika, evangeliskt sinnade stad. Ehuru
staden hade baiersk besättning, var dock den i
staden bland borgerskapet rådande meningen så
afgjordt till förmån för svenskarne, att besättningen
icke dristade sig att göra något motstånd. De 
erhöllo fritt aftåg, hvarefter Gustaf Adolf den 24
April intågade i staden, der han lät borgerskapet
hylla sig. Sålunda tryggad i afseende på
besittningen af denna stad, drog han vidare, och snart
lågo vi framför Ingolstadt, en af de starkaste
fästningar i Tyskland.

Befolkningen på landsbygden kring Ingolstadt
var ingalunda vänskapligt sinnad mot oss, såsom
vi ganska ofta och känbart nog fingo erfara.
Utskickade från de påflige gjorde äfven sitt till för
att uppreta bönderna till fanatism, så att de,
hvarhelst de träffade en svensk man, utan barmhertighet 
dödade honom, i den tanken, att sådana mord
voro behagliga för Gud och helgonen och ett
vigtigt steg till salighetens vinnande.

Åtskilliga gånger hade Gustaf Adolf redan fört
an sina tappra trupper till stormning, men varit
nödsakad att gifva tecken till återtåg, utan att hafva
vunnit någon fördel. Tillys soldater försvarade sig
med hjeltemod och, sedan Tilly här aflidit tillfölje
af de vid Lech honom tillfogade såren, blandade
sig säkerligen äfven en viss hämdlystnad uti den
oförskräckthet, hvarmed de afslogo hvarje försök att
eröfra staden. Mången svensk fick bita i gräset
och i synnerhet var manspillan stor bland våra
officerare, så att det nästan såg ut, som om Ingolstadts 
tappre försvarare hade funnit sitt största nöje
i att mot dem rikta sina kanoner.

Det var icke ovanligt, att konungen sjelf företog 
recognosceringsfärder, hvilka stundom utsträcktes 
ända in under fiendens kanoner, så att han och
hans följesmän mången gång lupo stor fara till
lifvet.

En morgonstund, då det nyss blifvit rörelse i
svenska lägret, såg jag utanför konungens qvarter
en tjenare, som höll konungens häst, afvaktande den
stund, då det behagade konungen att begagna sig
af honom. Som jag visste, att konungens häst
aldrig framfördes, utan att konungen dertill gaf
uttrycklig befallning, kunde jag nogsamt förstå, att
det åter gälde någon af dessa recognosceringsturer.

Vid jag så stod och väntade att få se konungen,
anlände den unge markgrefven af Baden till häst
och stannade utanför den låga boning der Gustaf
Adolf hade sitt qvarter. Rask och vig, hoppade
den unge fursten med lätthet af hästen, som han
öfverlemnade åt en tjenare, hvarefter han, gnolande
en visa, munter och glad ingick till konungen.

Nu ankom till stället en liten trupp af tjugo
ryttare. Äfven de stannade utanför konungens stuga.
Det likade sig till att i dag skola blifva en färd
af ganska allvarsam natur, alldenstund konungen
sällan hade för vana att låta någon betäckning
medfölja på sina färder. Han älskade att vara ensam,
under det han uttänkte sina snillrika planer.

Konungen visade sig i dörröppningen, åtföljd
af markgrefven. Soldater af olika vapen hade
samlats för att beskåda konungens affärd och upphöjde
nu vid konungens åsyn ett muntert hurrarop. Man
kunde nogsamt finna, att Gustaf Adolf var älskad
af sitt folk.

Den gode fursten helsade vänligt åt alla sidor
och äfven markgrefven täcktes skänka oss en helsning, 
ehuru hans sätt att göra detta var stoltare
och mindre hjertligt, än konungens.

Jag tyckte mig märka, att Gustaf Adolf fästade
sina blickar på min obetydliga person. Rigtigt!
Han vinkade mig med handen, och jag var icke 
senfärdig i mina rörelser, då jag nu instälde mig
hos honom.

»Lyster det dig, Flink, att göra en färd tillsammans 
med din konung i dag?»

»Visserligen?»

»Men jag förbereder dig på, att det månde blifva
en vådlig färd. Vi ärna oss ända in under
fästningens kanoner.»

»Jag hoppas, att min herre och konung aldrig
funnit mig vara rädd.»

»Nå, det måste jag medgifva! Vill du vara med
i dag, så skynda efter din häst och sök att
upphinna oss!»

Jag lät naturligtvis icke säga mig detta två
gånger, utan skyndade bort att uppsöka min gångare,
och hade snart upphunnit konungen och hans följe,
som i sakta mak redo öfver fältet i rak linie mot
fästningen.

På vallarne och de väldiga stadsmurarne gingo
de fiendtlige soldaterne fram och tillbaka och tycktes 
alldeles icke bry sig om oss, ja, man kunde icke
ens märka, att de blefvo oss varse.

Rakt fram gick färden, ända till dess vi redan
flera minuter befunnit oss inom skotthåll för
fiendens styckekulor. Då togo vi af åt sidan och
beskrefvo en halfcirkel kring murarna, allt jemt
befinnande oss inom det område, dit fästningens
kanoner ganska lätt kunde hinna. Konungen
betraktade med yttersta noggrannhet fästningsverken
och gjorde äfven en eller annan anteckning på ett
papper, som han hela tiden hade hållit i handen.
Det var tydligt, att han glömde hela verlden
omkring sig för att endast sysselsätta sig med sina 
planer och beräkningar. Blott en enda gång hörde
jag honom yttra till markgrefven af Baden:

»Underligt vore ändå, om vi icke till slut skulle
kunna finna en utväg att intaga denna stad. Vi
pläga hafva Gud och lyckan med oss.»

»Ja,» sade den unge markgrefven sorglöst, »det
lärer näppeligen finnas någon fästning i hela 
verlden, som kan hålla stånd mot konungens af Sverige
öfverlägsna krigskonst och svenskarnes djerfva mod.»

»Dock hafva vi redan förspilt mycken tid och
mycket folk framför Ingolstadt och i sanning skulle
jag icke för flera dagar sedan hafva dragit härifrån,
om jag icke lockats af utsigten till ett skönt byte.»

»Byte?.... Ah, jag förstår? I menen
kurfursten? Det vore sannerligen nöjsamt att se den
stolte Maximilian af Bayern såsom eder fånge.»

»Ännu äro vi icke der!» sade konungen,
hvarefter samtalet afstannade.

Jag hade länge märkt, att det blifvit en lifligare
rörelse på murarne. Mycket folk hade samlats der
och jag såg till och med några, som sysslade med
kanonerna, liksom om man nu hade börjat med
allvar tänka på att skicka oss en kula.

Att rörelsen gälde oss, derom kunde jag så mycket 
mindre tvifla, som fienderna synbarligen följde
oss uppmärksamt med sina blickar och en eller
annan af dem till och med utpekade oss med handen.
Jag började nästan misstänka, att man hade
igenkänt Gustaf Adolf och att sysslandet med
kanonerna bevisade, att man ärnade begagna sig af det
lägliga tillfället att göra en snar ända på hans
hjeltelif.

Intagen af dessa tankar och darrande för
konungens lif, skulle jag just vördnadsfullt gifva 
konungen mina farhågor till känna genom ett
varningsrop, då ännu en hastig blick åt muren kom
orden att stelna på mina läppar. Ur en af
kanonerna framsprutade eld och rök .... en kula hven
genom luften och efter att hafva beskrifvit en liten
båge i luften drabbade den — konungen.

Det svartnade för mina ögon.

»Konungen är skjuten! Konungen är död!» ljöd
det från allas läppar.

Knappt hade jag styrka att hoppa af min häst
och störta fram till det ställe, der konungen låg,
till hälften dold af den söndersargade och blödande
springaren. Men krafterna återvände i jemnbredd
med faran, så att det lyckades mig att framdraga
konungen undan den börda, som låg öfver honom.
Vid första ögonkastet såg jag, att konungen var
oskadad och att det blod, som betäckte hans
kläder, kom från hästen.

»Konungen lefver!» utropade jag.

»Gud vare lof och ....!» sade den unge
markgrefven, som dock aldrig fick afsluta sin mening
enär en ny kula gjorde en ända på hans unga
förhoppningsfulla lif. Dödligt sårad störtade han
af hästen, hvilken blef qvarstående helt stilla och
sträckte fram halsen och hufvudet, så att han
vidrörde den fallne. Djuret tycktes icke kunna
begripa, hvarför hans herre icke längre ville hålla
tillgodo med att rida honom. Men när han ändtligen
förstod, hvad som hade inträffat, blef han orolig,
stegrade sig vildt och det var med stor möda, som
knektarne kunde fasthålla det ursinniga djuret.

Nu började ett ordentligt kulregn och det tycktes 
verkligen, som om fienderna föresatt sig att
icke låta någon af oss undslippa med lifvet.


Men konungen förmådde sjelf resa sig upp och
besteg utan svårighet markgrefvens gångare, hvarefter 
han yttrade till oss med sitt vanliga lugn:

»Stackars gosse! Jag höll honom hjertligen kär!»

Att konungen icke var i sitt inre så lugn, som
anletsdragen tycktes antyda, det kunde vi alla se,
både af den sorgsna blick, med hvilken han
betraktade den döde och af den varma tår, som
samlades i hans ögonvrå.

»Det vore dumdristigt att längre stanna här!»
utropade han. »Någon må taga markgrefvens döda
kropp framför sig i sadeln och sedan ila vi
härifrån.»

Som konungen befalde, så skedde ock. Det
dröjde derför icke länge, innan vi befunno oss utom
skotthåll. Nu befalde konungen några af ryttarne
att rida till markgrefvens qvarter med den döde.
Sjelf ville han med oss andra företaga en färd
genom byarne, der svenskarne lågo fördelade.

Vi drogo nu upp på vägen, lemnande det kala
fältet.

Jag har redan förut omnämnt, att landtbefolkningen 
icke älskade oss och att den sökte tillfoga
oss all den skada, som stod i dess förmåga. Vi
skulle samma dag komma att erfara sanningen
häraf.

Konungen red i djupa tankar framåt vägen.
Om han tänkte på sina krigsplaner eller om hans
tankar dväljdes vid den nyss stupade vännens minne,
det vet jag icke att säga, men visst är, att han
hvarken gaf akt på de omgifvande föremålen eller
hörde hvad ryttarne sins emellan talade, under det
de följde efter honom.

»Här,» sade en, »just här i går blef en käck 
karl öfverfallen af en skara bönder, som slogo
honom till döds med käppar och spadar, så att den
arme mannen afled under de rysligaste plågor.»

»Hvad?» sade en annan. »Kunde han då icke
försvara sig?»

»För min del,» försäkrade en tredje, »skulle jag
med blotta händerna åtaga mig att drifva framför
mig ett helt hundratal af dessa bönder och att inom
en half timme förpassa ett annat hundratal till den
andra verlden, som de här i landet lära kalla
skärselden.»

»Det är nog sant, min käre Snäll, att både du
och jag skulle vara i stånd till detta, utan att ändå
kalla det för ett stordåd. Men om du vore sårad,
sjuk och kraftlös och då råkade falla i händerna
på dessa rasande bondhopar, menar du då, att du
skulle kunna slå någon enda af dem till döds.
Skulle de icke hinna slita dina inelfvor ur kroppen 
på dig, långt innan du blifvit färdig med att
lyfta din kraftlösa arm till försvar eller angrepp?»

»Under sådana förhållanden skulle jag sannerligen 
blifva ett rof för de vanvettiga menniskornas
blodtörst och dö en fasansfull död.»

»Nå, då har du säkert ingenting att förebrå
den stackars karlen, som i går släppte lifvet till
derborta på det ställe, som jag nyss utpekade.»

»Huru? Var han då sårad?»

»Ja, visserligen!»

»Då förvånar mig saken alls icke. Stackars
karl!»

»Vid öfvergången af Lech blef Peter Falk
sårad af en styckekula och han var ännu icke ens
till hälften eller tredjedelen återstäld, då han blef
anfallen af en skara bönder, bland hvilka äfven 
sågos qvinnor och skränande barn. Från höjden
derborta åsåg jag början af detta uppträde, men
ehuru jag af alla krafter skyndade honom till
bistånd och hjelp, var dådet redan föröfvadt, innan
jag hann till stället, och vid min åsyn flydde packet
åt alla håll, så att jag icke ens hade det nöjet att
genom ett blodbad ibland dem hämnas den fallne
kamraten.»

Alla läto vid denna berättelse höra uttryck af
den lifligaste förtrytelse. Det fans ingen enda, som
icke kände sitt sinne vredgadt öfver denna
tilldragelse, och om vi denna stund hade träffat på
en hop af bönder, är det nog möjligt, att någon af
desse hade med åtminstone ett eller annat kännbart 
slag fått röna verkningarne af den vrede, som
denna berättelse hade uppväckt.

Emellertid hade jag icke deltagit i knektarnes
samtal, ehuru jag icke kan förneka, att den af dem
omordade tilldragelsen gjorde ett djupt intryck på
mitt sinne. Vägen var på båda sidor omgifven af
småskog och buskar — ett lämpligt ställe för
bönderna att lägga sig i försåt. Försigtigt blickade
jag mig derför omkring, icke utan fruktan att få
se ett skäggigt, vildt ansigte med hoptofvadt hår
och vansinnigt glänsande ögon titta fram någonstädes 
från buskaget.

Något ansigte kunde jag likväl icke se, men
hvad jag såg var likväl alls icke af en glädjande
art. En gevärspipa stack fram ur en häck och jag
gissade till att bakom den gröna, nyss utvecklade
löfmassan fanns der ett öga, som kunde rikta
gevärets mynning, och en hand, hvilken var redo att
trycka af.

Dessa helt naturliga slutsatser föranledde mig 
att plötsligt hoppa af hästen och störta mig in bland
buskarna, der jag snart fick fast i gevärets egare,
just i samma ögonblick, som han aflossade skottet.
På detta sätt obehagligt störd i ett förehafvande,
hvilket han utan tvifvel ansåg ganska lofligt och
berömvärdt, kunde han icke hindra, att skottet
ändrade rigtning och att kulan i stället för att träffa
den intet ondt anande konungen i hjertat, flög
oskadlig högt öfver dennes hufvud, hvarvid konungen
vaknade upp ur sitt tankedigra tillstånd. Jag hörde
honom gifva befallning att sitta af och genomsöka
småskogen, men innan jag hann varseblifva, huru
ryttarne efterkommo denna befallning, befann jag
mig redan långt borta från stället, dock icke af egen
fri vilja.

Knappt hade nämligen det misslyckade skottet
afbrunnit i luften, förr än jag kände mig gripen af
minst tjugo händer, medan andra beröfvade mig
mina vapen. Hastigare, än jag medhinner beskrifningen 
af detta uppträde, hade ett rep blifvit
»surradt» kring min kropp och jag kände mig bortförd
med en snabbhet, som om jag hade befunnit mig
på ryggen af den mest lättfotade springare i hela
vårt rytteri. Stundom lyftades jag högt öfver
marken, stundom släpades jag långa stycken. Än
fastnade mina kläder i en vild törnbuske, än åter stötte
jag mot en sten eller slog hufvudet mot en trädstam. 
Men framåt gick det ideligen, så att det töfvade 
icke länge, innan vi befunno oss djupt inne
i skogen — jag och en skara smutsiga, förvildade
varelser af alla åldrar, både manliga och qvinliga,
ifall man får använda dessa ord om varelser, som
tycktes ega föga gemensamt med menniskan. Det
var en skara af bondfolk, en trasig, vedervärdig
hop, hvars kläder och anleten vittnade om elände
och en till vansinne gränsande fanatism. Sjelfva
barnen hade ett utseende, som påminde om afgrundsandar, 
och de äldre... trotsa alla försök till
beskrifning. Nog af, de voro värdiga representanter
af den religiösa fanatismens vederstygglighet.

Den ilande farten hejdades icke, förr än de
efter en half timmes förlopp anlände med mig till
ett inne i skogen beläget hus, som troligen i den
fredliga tiden varit användt till skogvaktarebostad.
Här voro träden icke längre små och dverglika,
utan tvärtom stora, rigtiga jättar bland skogens
barn. Hvem förmår emellertid tydligt föreställa
sig mina känslor, då jag på förstugubron varseblef
min dödsfiende, Ulrik Apfelbaum? Det var då af
ödet beslutadt, att han och jag ständigt skulle
mötas här i verlden och aldrig kunna bli hvarandra
qvitt!

Det som aldra mest förargade mig, var
emellertid det förnöjda och belåtna utseende, som
bofven antog, då han blef mig varse. Troligen kunde
de stackars bönderna aldrig hafva medfört ett mera
kärt byte, än den person, som redan så ofta ställt
sig mellan honom och hans nedriga ändamål och
så ofta bringat honom hardt nära en snöplig
ändalykt.

»Ha, ha, ha!» utlät han sig, sedan han en stund
betraktat mig med spotska och hånande blickar.
Det kallar jag en god fångst, mina barn! För den
mannens tillfångatagande skola Maria och helgonen
förlåta er minst hundrasju synder hvardera.»

Den fåniga hopen åhörde med förtjusning den
i munkdrägt klädde Apfelbaums storartade löften.
Det uppstod ett allmänt skri och skrän bland den
larmande skaran. Sjelfva gossarne svängde
omkring, under det de ideligen ropade:

»Hundrasju synder förlåtna! Hundrasju-u-u-u!»

En gammal gumma i snuskig drägt, en afskyvärd 
matrona, som säkerligen redan för tjugo vårar
sedan hade offrat sin sista tand åt förgängelsen,
kom fram till mig, der jag låg bunden till händer
och fötter. Naturligtvis skulle hon på något sätt
visa sin afsky för min person och valde dertill den
utväg, som kräfde minsta omkostnaderna. Hon
spottade åt mig och utbrast:

»Usle kättare! Du månde säkert vara en stor
missdådare, efter den helige patern lofvar oss så
rundelig belöning för det vi gripit dig.»

»Ja, det må du väl säga, gamla Annchen,» sade
Ulrik Apfelbaum, denne är en af de argaste
förföljarne af den rena tron — han är en af den allena
saliggörande kyrkans argaste fiender.»

»Det måtte väl aldrig vara kättarekungen sjelf?»
ropade flera röster.

Jag förstod fullväl, att det var Gustaf Adolf,
som af dem betecknades med detta namn.

»Nej, icke just han sjelf, men en af hans
djerfvaste medhjelpare är det, och I skolen hafva stor
tack och kostlig lön för eder möda. I hafven gjort
en Gudi behaglig gerning, det kan jag försäkra
eder i kraft af mitt heliga kall och den helgade
drägt, jag bär. Guds moder och helgonen se gerna,
att I med eld och svärd och gift och alla andra
upptänkliga mordverktyg döden så många, som
möjligt, af det otrogna yngel, hvilket från den eviga
vintrens land svämmar öfver oss och hotar att i
grund förstöra den rätta tron, den allena saliggörande 
kyrkan. Huru skolen I sedan få 
syndaförlåtelse, om det icke mera finnes någon kyrka, som
kan sälja den till eder för godt köp? Hvem skall
sörja för eder andeliga välfärd, om de lyckas i sitt
fräcka sträfvande att stöta ned den helige fadren i
Rom från hans efter aposteln Petrus ärfda stol? I
skolen komma att i all evighet försmäkta i
skärselden och bland afgrundslågorna, om detta usla 
anhang vinner framgång. Detta förstån I ju fullkomligt, 
mina kära barn? Insen I detta?»

»Ja, ja! kättarne vilja beröfva oss den helige
fadren, på det att vi aldrig skola kunna slippa ifrån
skärselden. De kättarne!»

»Nå, efter I begripen, att de otrogna hundarne
icke syfta till annat än att förderfva eder till kropp
och själ för tid och evighet, så kan jag väl töras
säga eder, hvem det i sjelfva verket är, som har
skickat mig hit. Det är den helige fadren sjelf,
och denne, som är allas vårt öfverhufvud och Christi
ståthållare på jorden, bjuder och befaller eder att
döda så många af trons fiender, som I kunnen
öfverkomma. Jag ser icke, hvarför vi icke skulle
göra en början med den här fräcke och gudlöse
karlen.»

»Jo, jo, låt oss döda honom!» skränade en.

»Skola vi hänga honom?» sporde en annan
beredvilligt.

»Hudflänga honom?» frågade en gammal gubbe.

»Låtom oss flå honom lefvande!» föreslog en af
de ifrigast troende.

Ulrik Apfelbaum lät dem fråga sig trötta och
hopa det ena förslaget på det andra, till dess de
icke mera kunde uppfinna något dödssätt, som icke
redan hade blifvit nämndt tillförne.

När de nu tystnade och iakttogo en afvaktande
hållning, för att få veta munkens egen mening,
som naturligtvis var en lag för dessa af fanatismens
mörker kringhvärfda uslingar, öppnade Ulrik
Apfelbaum å nyo sin mun, talade och sade:

»Nej, mina barn, intet af allt detta är ett
tillräckligt hårdt och nog pinsamt straff för denne
erkekättare. Det är derför min vilja, att han skall brännas 
på bål, på det han redan här i tiden må känna,
huru helvetets plågor smaka.»

Jag ryste af fasa, då jag hörde detta förslag,
ty jag tviflade icke ett enda ögonblick derom, att
Ulrik Apfelbaum verkligen skulle drifva igenom
sin vilja och att han ingalunda af någon mensklig
magt eller någon känsla af medlidande skulle låta
rubba sig i det tydligen redan fattade beslutet att
bringa mig om lifvet nu, då tillfället var så
gynnande. Min fasa minskades icke, då jag förnam
det jubel, hvarmed den vanvettiga hopen helsade
Ulrik Apfelbaums förslag angående sättet för mitt
afdagatagande. Här var alldeles icke fråga, om jag
skulle dödas eller icke. Detta var nu en i deras
ögon naturlig sak, som alls icke tarfvade någon
öfverläggning. Det gälde endast att utfinna ett
sätt, som kunde på en gång leda säkert till målet
och medföra de grymmaste smärtorna.

Detta sätt var nu funnet. Jag skulle brännas
på bål.

Att jag i afseende på detta dödssätt kunde
berömma mig af många föregångare med större namn
och högre förtjenster, än jag — det lindrade alls
icke min fasa för bålet, och jag måtte tänka på de
tusentals martyrer, som blifvit å bål brända, huru
mycket jag ville, så lyckades det mig likväl icke
att finna något behag i mitt väntade öde.


Visserligen närde jag ännu ett svagt hopp derom,
att konungen skulle utsända folk för att söka efter
mig, ja, jag var i min själ ganska förvissad derom,
att han icke skulle underlåta detta, så snart han
saknade mig. Men jag insåg alltför väl, att det
kunde töfva flera dagar, innan hela denna skog
hunnit blifva genomsökt, och då .... skulle icke
finnas qvar af mig annat än en handfull aska. Hu!
Jag ryste i mitt hjerta vid denna tanke. Dock lät
jag icke någon min i mitt ansigte visa den ångest,
jag verkligen kände.

»Gån då, mina barn!» utropade Ulrik  Apfelbaum. 
»Sammanfören ved, ris, halm, qvistar — 
med få ord: allt hvad I kunnen öfverkomma, som
eger förmågan att brinna. I eftermiddag redan vilja
vi bygga bålet och i morgon bittida skrida vi till
denna offring, öfver hvilken alla helgonen skola
fröjda sig och sjunga segersånger.»

Åt alla håll och kanter rusade det arma folket,
men Ulrik Apfelbaum ropade tillbaka ett par af
dem och befalde dem i helgonens och påfvens namn
att kasta mig in i hyddan. Lydige och undergifne 
som alltid, verkstälde de utan missnöje hans
befallning.

Dörren tillstängdes. Jag befann mig ensam i
hyddan.

Det gamla rymliga huset hade stor likhet med
fattigmans kojor hemma i Sverige. Ett enda rum
upptog hela husets både längd och bredd och, som
vanligt är äfven hos oss<footnote>Det bygnadssätt, som fänrik Flink här beskrifver, var
hos oss ganska allmänt och måhända det på landsbygden enda
brukliga vid den tid, då han lefde. Nu deremot har ett annat
och bättre bygnadssätt trängt sig ned äfven till de ringaste 
klasserna och »ryggåsstugor» får man nu sällan se annorlunda,
än såsom en qvarlefva från forntiden. </footnote>, fans icke något loft, 
utan det enda rummet upptog äfvenledes hela
husets höjd, så att ryggåsen var synlig utefter hela
rummets längd och taket utgjordes af ingenting
annat än bräder, som voro fästade med ena ändan
i ryggåsen och med den andra i sidoväggarnes öfre
kanter.

Af husgerådssaker syntes knappt annat än några
spår. En bänk utefter hvardera af rummets
långsidor och ett rankigt skåp i dess öfre ända — se
der alltsammans. För öfrigt var hela golfvet
betäckt med oren och söndertrampad halm, en
omständighet, hvilken besparade mig smärtan af några
sönderbråkade lemmar, då jag, som var bunden till
händer och fötter, handlöst slungades in uti stugan,
der jag nedföll såsom en mjölsäck skulle hafva fallit.

Under en hel timme hvarken hörde eller såg
jag någon lefvande varelse och jag hade således
god tid till anställande af hvarjehanda betraktelser. 
Till en början tänkte jag förströ mig med att
utfundera betydelsen af den återstod af målning,
som ännu fanns qvar på det gamla skåpet. Det
hade tydligtvis en gång i fordna dagar blifvit
bestruket med himmelsblå grundfärg, ehuru denna
till det mesta var bortnött, om af okynne eller af
»tidens tand», det var mig likgiltigare, än jag
förmår beskrifva. Liksom med våld tvingade jag
mina tankar att söka tyda de lemningar af andra
färger, som sågos här och der, och i min sysslolöshet 
kände jag ett slags triumf öfver min skarpsinnighet, 
då jag i inbillningen lyckades förena dessa
lemningar till afbildningar af prunkande rosor och
brandgula liljor — alster af en grof pensel och en 
konst, som troligen på sin tid gjort sin innehafvare
både lycklig och hedrad.

Småningom öfvergingo dock mina tankar mot
min vilja till betraktelser öfver min förtviflade
ställning. Alla tänkbara planer till flykt runno upp i
min våldsamt arbetande hjerna, men de ledo alla
af det betänkliga felet att icke kunna utföras af
en till händer och fötter bunden menniska. Dock
hade jag knappt förkastat en såsom vansinnig, förrän
en annan genast med den största beredvillighet
trädde i dess ställe, sysselsatte mig en stund, för
att i sin ordning blifva försmådd och vanhedrad
med sådana benämningar, som »galenskap, vanvett,
odugligt» m. m. sådant.

För att blifva befriad från dessa plågsamma
öfverläggningar, hvilka alla endast hade ett enda
mål, att visa mig — bålet — tvingade jag mig att
åter vända min uppmärksamhet till skåpet. De
brandgula liljorna och de utomordentligt röda
rosorna skulle blifva mitt räddningsankare på detta
svallande haf af dåraktiga tankar. Jag både ville
och skulle hängifva mig åt studier af konstnärlig
art, då de krigiska tankarne på strid och flykt
hotade att bringa mig i ett raseri, lika vanmägtigt
som vansinnigt.

Emellertid blef jag efter förloppet af ungefär
en timma störd i mina betraktelser öfver rosor och
liljor, enär dörren öppnades och min dödsfiende
inträdde. Under hela den tid, som jag låg bunden
utanför kojan, hade Ulrik Apfelbaum icke hedrat
mig med ett enda, till mig taladt ord. Onda och
giftiga blickar hade han dock bestått mig i riklig
mängd.

Nu satte han sig på bänken så, att vi kunde
blicka hvarandra i anletet och med ett leende af
skadefröjd yttrade han:

»Det var således skrifvet i ödets bok, att ditt
lif skulle till slut komma att ligga i min hand.
Föga tänkte du dig väl detta?»

»Sannt, men det finnes en annan sak, i hvilken 
jag dock icke har misstagit mig och aldrig kan
misstaga mig.»

»Det lyster mig att höra!»

»Och du skall få veta det. Jo, ser du, i den
saken kan jag icke taga fel, att ibland alla uslingar 
på jorden är du den allra uslaste, och att om
någon menniska är värd att hänga, så är det du.»

»Du vågar håna mig?»

»Håna dig? Nej, visst icke! Hvad jag nu
sade, är det aldra bästa, som någon kan yttra om
en menniska med din karakter, eller rättare din
fullkomliga brist på allt, som har den aflägsnaste
likhet med karakter. Om jag berömde dig — det
skulle vara det grymmaste hån, ty du eger i hela
din usla kropp och i din ännu simplare själ icke
ens en enda smula af något slags förtjenst eller
någonting, som förtjenar annat än tadel och — 
ett rep.»

»Gå på! Fortsätt!»

»Nej, jag har ingenting mera att säga dig.»

»Åh, nu är du alltför blygsam. Skulle ditt
förråd af qvickheter nu vara slut? Åh, för f—n,
kanske utsigten till bål och lågor har förlamat din
tunga?»

Jag svarade icke, utan blickade på mina rosor
och liljor med samma envishet, som om det gamla
skåpet hade uppenbarat för mig någon härlig syn
eller som om jag derifrån hade väntat mig någon
anvisning till ett ofelbart sätt att återvinna friheten 
och blifva i tillfälle att på stället hänga Ulrik
Apfelbanm.

»Ah, du svarar icke! Nå, du vet kanske icke,
att man nu derute är i färd med att uppbygga
det bål, hvarpå du i morgon skall brinna. Ack!
hela min själ — för f—n, såvida jag har
någon själ! — frossar i hoppet att få se dig brinna
upp. Kunde jag nu äfven se ditt intåg i det
brinnande helvetet, så vore jag fullkomligt lycklig.
Ja, för ...., det vore penningar värdt! Men nu
måste jag afstå derifrån och nöja mig med hvad
som kan bestås här på jorden.»

Nu kunde jag icke längre undertrycka ett svar.
De röda rosor och de gula liljor lemnade jag nu
tills vidare åt sig sjelfva.

»Sannerligen är jag dig tacksam för dessa dina
ord, ty de öfvertyga mig bättre än någon prest
derom, att jag efter döden får ingå till Gud i
himmelen, ty oaktadt alla mina synder, fel och brister,
måste jag dock anse mig vida bättre än du, ja, jag
kan försäkra dig, att jag på mitt samvete icke bär
tiotusendedelen af de nedrigheter, som du i din
lefnad har tänkt, talat och föröfvat. Då nu du
naturligtvis är hemmahörande i afgrunden, så kan det
icke vara rättvist af den högste att äfven förvisa
mig dit. För öfrigt, om det lyster dig att se, huru
det går mig när min arma själ svingar sig glad
och fri ur bålets flammor, så står det dig ju fritt
att göra början af den eviga resan i mitt sällskap.
Der är plats för oss båda på bålet. Gör mig sällskap! 
Men det förbereder jag dig på, att våra vägar 
efter döden snart skola föra åt rakt motsatta håll.»

»Du talar som en prest!» sade han hånande.

»Och du vanhedrar den drägt, du tillegnat dig.
Om äfven min evangeliska tro har lärt mig att
akta munkväsendet för ett menniskopåfund i den
listige själafiendens hand, så borde likväl du, som
är katholik, anse det heligt. Det är uselt att
begagna det till en täckmantel för dina nedrigheter
och din lastbarhet.»

»Jag ger f—n alla enfaldiga skrupler, det lärer
du sjelf nogsamt få erfara. Jag borde naturligtvis
nu släppa dig lös, fägna dig med mat och dryck
och sända dig hem igen till de dina, för att nästa
dag åter finna dig korsa min väg. Detta vore
naturligtvis enligt din åsigt kristligt handladt. Men,
så visst som .... skall du i morgon brännas och
ingen magt på jorden kan rycka dig ur dödens
käftar.»

»Gud är stor och du är allenast en obetydlig
mask i stoftet.»

Den hädelse, med hvilken han besvarade dessa
mina ord, var så ohygglig, att jag icke förmår
nedskrifva den.

Det föreföll mig såsom ett tecken till, att min
förtröstan på Gud icke skulle komma på skam, då
jag, i det ögonblick han reste sig upp för att
uttala sina hädande ord, såg en knif nedfalla från
hans barm och ljudlöst glida ned bland halmen på
golfvet. Hvad behöfde jag nu rosor och liljor till
förströelse? Denna knif skulle gifva tillräcklig
sysselsättning åt mina tankar och måhända bereda
mig en efterlängtad utväg till räddning.

Emellertid låtsade jag mig icke hafva märkt
denna för mig lyckliga omständighet, på det jag
icke skulle väcka hans misstankar och onödigtvis
blifva en orsak till upptäckande af den förlust, han
lidit. För att uttryckligare skingra hans tankar
och hindra dem att fästa sig vid knifvens försvinnande 
ur hans barm, beslöt jag att så mycket, som
möjligt, uppreta honom genom stickord, ty jag visste
väl, att en uppretad menniska sällan fäster någon
uppmärksamhet vid andra ting, än det som väcker
hennes vrede och sätter henne i låga.

»Du bibehåller dina gamla vanor», sade jag till
honom så spefullt som det stod i min förmåga. »Att
på tjufvars och röfvares vis fara efter att mörda
dina medmenniskor — det synes vara din käraste
sysselsättning, och när du icke lyckas taga lifvet af
regerande herrar och konungar, så är du blygsam
nog att nöja dig med mordet på en fattig fänrik.
Du är ändå ett strå hvassare, eller, rättare sagdt,
du är betydligt nedrigare än en vanlig mördare, ty
denne dödar sina offer för deras penningars skull,
men du försöker beröfva menniskor lifvet blott för
det, att de äro ärliga och hederliga, ty ära och
heder äro ju två ting, som du aldrig kunnat tåla och
fördraga.»

»Om du retar mig till vrede, så kan det hända,
att jag slår dig ihjäl genast och besparar mig
besväret att antända bålet.»

»Det står dig fritt! Jag kunde väl veta, att
din blodtörst icke skulle kunna tillåta dig att vänta
till morgondagen. Lika gerna skulle man kunna
lägga ett säkert byte inför ögonen på en hungrig
tiger och sedan vänta, att han skulle uppskjuta till
morgondagen med stillandet af sina begär. Du är
sannerligen grymmare och blodtörstigare än någon
tiger eller annat vilddjur. Derför fullborda nu
genast ditt dåd! Du skulle derigenom göra både mig
och dig en tjenst. Du skulle åtskilliga timmar 
tidigare kunna dricka mitt blod och jag skulle få
en kortare och mindre pinsam död.»

Så fortfor jag en god stund att tala om saker,
som jag visste vara för honom obehagliga att höra,
och jag lyckades derigenom att afvända hans
uppmärksamhet från knifven, som låg bland halmen
vid hans fötter. Slutligen gick han sin väg, utan
att hafva uppdagat sin förlust. Att hans sinne
var stadt i vredesmod, då han aflägsnade sig, det
märktes nogsamt, både af de eder, som han
frampressade öfver sina läppar, och af den häftighet,
med hvilken han slog dörren i lås.

Ännu töfvade jag en stund, innan jag gjorde
något försök att bemägtiga mig knifven. Jag ansåg
det nämligen klokast att först tillse, om han icke
strax ärnade återkomma. Men då ingenting hördes
af under en god stund, skred jag till verket.

Det var ett arbete, som var förenadt med så
oerhörda svårigheter, att jag mer än en gång var
nära att uppgifva alla försök. Först måste jag,
bunden och ur stånd att röra hand eller fot,
förflytta mig till det ställe, der knifven låg. Huru
ville jag sedan bemägtiga mig den? Och huru
skulle jag kunna använda honom till min befrielse?

Med ansträngning af alla mina krafter
lyckades det mig att vända mig ett hvarf omkring och
så ännu ett, hvarmed jag fortfor, ända till dess mitt
hufvud befann sig invid knifven. Dessa
vändningar upptogo en rundlig tid, men ingen glädje kan
vara större, än den jag kände, när jag slutligen
kunde med läppar och tänder upptaga knifven från
golfvet.

Dock var dermed icke allt vunnet. Jag måste
äfven upptänka och utföra någon plan att använda
det lilla vapnet till min befrielse. Men huru skulle
det tillgå? Jag medgifver, att det till en början
föreföll mig omöjligt, ja, att jag till och med var
nära att uppgifva allt hopp om att kunna sönderskära 
mina band. Men då, just som jag var nära
att förtvifla om min räddning, uppenbarade sig för
min själs öga bilden af en ljuf, älsklig ungmö — 
Aurora Strahl — hon, som var hälften af mitt jag
och som förstått att i mitt hjerta tända den
renaste kärleks eld. Att hon älskade mig — det visste
jag icke med säkerhet, men hon hade ändå sjelf
åtminstone skänkt mig en förhoppning derom, då
hon i afskedets stund sade: »du kan hoppas allt!»
Skulle jag nu genom en förtidig hädanfärd förlora
allt hopp om hennes egande här i tiden? Denna
tanke försatte mig i ett feberaktigt tillstånd, och
man vet, att stundom hos de febersjuke hjernans
verksamhetskraft förökas. Så förhöll det sig
åtminstone med mig, ty jag lyckades nu verkligen
uttänka ett sätt att kunna använda knifven till min
fördel.

Invid dörren såg jag en springa i väggen af
ungefärligen samma vidd, som knifskaftet. Kunde
jag nu lyckas fästa knifven i denna springa, så
vore jag räddad, emedan det torde, blifva jemförelsevis 
lätt att gnida de band, som förenade mina händer, 
mot knifvens blad, till dess de brusto. Utan
att dröja ett enda ögonblick, skred jag till
utförandet af denna plan. Naturligtvis kunde jag icke
med knifven mellan tänderna vältra mig omkring,
för att komma till det af mig utsedda stället. Jag
måste på något annat sätt förflytta knifven till
platsen och sedan sjelf försöka att hinna dit.

Sedan jag mödosamt upplyftat öfre delen af 
kroppen något litet från marken, slungade jag
knifven	ett godt stycke ifrån mig. Derefter vältrade
jag mig	omkring ett par	hvarf, tilldess	jag åter
kunde uppfånga knifven med tänderna, då jag å
nyo slungade honom ett par alnar ifrån mig.
Upprepande dessa manövrer tillräckligt ofta, lyckades
det mig	slutligen att uppnå den plats, der jag
varsnat	en springa i väggen. Om jag hade varit fri
från mina fjättrar, skulle jag på tre eller fyra
sekunder hafva till rygga lagt detta afstånd. Nu
kostade det mig en hel qvarttimmes oerhörda
ansträngningar.

Dock — jag hade icke tid, hvarken till att
anställa några betraktelser häröfver, eller till att
hvila mig, ty jag kunde hvarje ögonblick blifva
störd i mitt förehafvande. Dessutom hade jag åter
börjat hoppas och hoppet gjorde hvarje möda lätt.

Alltså skyndade jag mig att med tänderna fästa
knifven i springan — ett arbete, som först efter
många fruktlösa försök lyckades mig. Nu reste jag
mig upp i knäböjande ställning och i det jag förde
mina bakbundna händer intill den hvassa klingan,
så att denna vidrörde banden, började jag föra
händerna fram och tillbaka, liksom timmermannen för
sin såg, och jag märkte med glädje, att den hvassa
klingan genomskar den ena tågan efter den andra.
Naturligtvis kunde detta icke ske, utan att äfven
mitt skinn fick mottaga en och annan skråma, enär
jag icke kunde med ögonen öfvervaka arbetet, då
det måste ske bakom min rygg. Men i jemförelse
med det vigtiga mål, som hägrade för mitt öga,
ansåg jag detta vara en ringa sak och arbetade
oförtrutet.


Nu genomsågade knifven den sista tråden. Jag
var fri.

Endast den, som sjelf varit i en fara, liknande
min, kan föreställa sig den innerliga glädje och
fröjd, med hvilken jag lyftade mina händer mot
höjden. Det behöfdes emellertid en god stund,
innan de återfingo sin vanliga rörlighet och styrka,
hvilka hade blifvit förlamade genom den långvariga 
och obeqväma ställning, som de hade varit
nödsakade att intaga i sitt bundna tillstånd.

Det är lätt att inse, att jag icke försummade
att äfven befria mina ben ur den bundna
ställningen. Dock vågade jag icke helt och hållet
afskära deras band, emedan jag fruktade, att mina
väktare kunde förtidigt upptäcka, att deras fånge
återvunnit sin frihet. Jag lät några få trådar
qvarblifva orörda, dock icke mera, än att jag skulle
kunna genom en enda rörelse sönderslita dem.

Ett ögonblick hade jag den tanken att genast
fly, men när jag besinnade, att mina fiender
sannolikt höllo vakt utanför och att jag mycket lätt
kunde falla ett offer för en kula från mina egna
skjutvapen, som de hade fråntagit mig, så afstod
jag från detta försök och beslöt afvakta tiden, för
att möjligen blifva i tillfälle att återtaga mitt svärd
och de öfriga vapnen. Knifven, som hade gjort
mig en så god tjenst, dolde jag omsorgsfullt i min
barm.

För att så mycket, som möjligt var, undvika
att gifva anledning till misstankar, beslöt jag
återvända till den plats, der jag hade legat, då Ulrik
Apfelbaum var inne i stugan. Detta gick nu mycket 
lättare för sig, än då jag nyss var bunden äfven
till händerna. Nu kunde jag med dessa 
underlätta mina rörelser, så att jag snart nog åter
befann mig på alldeles samma fläck, dit jag vid
mitt inslungande i stugan hade fallit. Mina händer 
lade jag i kors under ryggen, så att fienderna,
om och när de inträdde, icke kunde föreställa sig
annat, än att jag ännu vore fjättrad till både
händer och fötter.

Ännu förgick en god halftimme, innan någon
inträdde i kojan. Till tidsfördrif försökte jag åter
för min inbillning framlocka de röda rosor och
de brandgula liljor, som jag nyss förut så lifligt
hade förestält mig derborta på skåpet, men jag
erfor nu, huru menniskans olika inre sinnesstämning
kan föranleda, att man ser saker och ting i ett
olikartadt ljus vid skilda tillfällen. På det
bristfälliga skåpet kunde jag nu icke se något annat
än åtskilliga gula och röda fläckar, ja, dessa
förmådde icke ens att fästa min uppmärksamhet vid
sig. Så mycket lifligare målade min inbillning för
mitt öga ett ljuft, rodnande qvinnoanlete, omgifvet
af de skönaste lockar i verlden. Märkvärdigt var,
att detta älskliga anlete hade en omisskännelig
likhet med Aurora Strahls. Hoppet började föregyckla
mig bilder af en sällhet, som .... Men hör! Nu
komma de hitåt, desse infernaliske bönder, som
trakta efter mitt lif. Alla fantasifoster måste nu
fly för den mindre lyckliga verkligheten.

Att beskrifva den scen af oreda, skrik, skratt
och buller af alla slag, som uppstod inom dessa
fyra väggar, då det fanatiska packet instörtade i
rummet — det förmår icke min penna. Dertill
erfordrades att kunna på en gång framställa alla de
olikartade ljud, alla de klumpiga eller lättare
rörelser, som åstadkommo denna storm af oro, hvilken 
hotade att sönderspränga både de murkna väggarna
och mina öronhinnor. En smula lugnare blef det,
sedan hela samlingen, uppgående till omkring tretio,
»förutom qvinnor och barn», hade tagit plats, hvilket
skedde dels på bänken, dels här och der på
golfhalmen.

Jag hade verkligen haft den tanken, att alla
dessa förvildade menniskor bildade ett enda
matlag, sammanförda som de nu genom ofreden hade
blifvit på detta ställe, men jag fann snart, att det
i verkligheten icke förhöll sig så. Hvar och en
framdrog ur lönnvrårna sitt eget matförråd, somliga
ett litet knyte, andra ett skrin, åter andra en
ränsel af stengetsskinn. Här och der slog sig en liten
grupp ned tillsammans och det var lätt att se, att
desse utgjorde en familj. I allmänhet utgjordes
dessa mindre grupper af en husfader med rödt,
förvildadt skägg och lika vilda anletsdrag, en
husmoder, som tydligen ansåg osnyggheten hos sig och
barnen för en familjeklenod, och en skara af vildt
väsande ungdom, som lofvade att en vacker dag
öfverträffa sina föräldrar i hvarje afseende. Jag
måste i mitt hjerta beklaga ett folk, som lefver i
slikt elände, och ett land, som alstrar sådana söner
och döttrar. Annorlunda ser den frie odalbonden
ut i mitt kära hemland. Ett helt annat skick hafva
våra renliga mödrar och annorlunda lära väl barnen 
uppfostras i den frie svenske bondens snygga,
om än tarfliga hem. Dock — det tör väl hända,
att äfven desse, innan ofreden utbröt, tedde sig
annorlunda för den främling, som då hade tillfälle
att se dem.

Ingen tycktes egna någon tanke åt mig. Mitt
öde var afgjordt, hvarför skulle de då sysselsätta 
sig med mig? Någon tanke på medlidande mot
en kättare kunde naturligtvis icke falla så trogna
och goda katholiker in. Jag är fullkomligt
öfvertygad, att om jag i denna stund hade varit i
begrepp att dö af törst, skulle ingen af dem hafva
räckt mig en sked vatten. De plågor, som jag
kunde lida, utgjorde naturligtvis, efter deras
öfvertygelse, en vigtig insats i deras egen räkning med
helgonen, och de skulle visserligen hafva tagit sig
till vara för att genom någon lindring af en
fördömd kättares qval och smärtor minska summan
af sina egna goda gerningar.

Under sådana förhållanden var det naturligt,
att ingen räckte mig någon föda, och i sanning
skulle deras och matens osnygghet hafva hindrat
mig att njuta af en slik godhet, om någon af dem
hade visat mig denna barmhertighet. Den simplaste 
föda smakar mig väl, när den är renlig, men i
annan händelse skulle jag betacka mig äfven för
den läckraste spis. En svensk soldat är äfven i
ofredstid vand att iakttaga snygghetens fordringar.

Ulrik Apfelbaum kunde jag icke upptäcka bland
denna hop af slödder. Han var troligen sysselsatt
på annat håll. Det skulle hafva varit mig kärt,
om han i detta ögonblick hade funnits derinne, ty
mitt första göromål efter återvunnen frihet skulle
hafva varit att med ett dugtigt svärdshugg göra
en ända på hans ondskefulla lif.

Svärdshugg? Ja, jag hade verkligen förhoppning 
om att återfå mitt svärd, och äfven mina
pistoler ansåg jag icke vara för alltid förlorade.
Alltsammans befann sig i händerna på en ung bonde
af jättelik växt, och det föreföll mig icke osannolikt, 
att det var med den större styrkans rätt, som 
denne hade ensam slagit under sig detta byte.
Under det han åt, kastade han ofta de mest
vältaliga blickar på mina vapen, så att man kunde
förstå, att karlen var mycket stolt öfver att vara
obestridd egare till denna härlighet.

Sedan jag en stund förgäfves hade väntat, att
Ulrik Apfelbaum skulle sälla sig till de öfriga,
beslöt jag att icke töfva längre med att göra mig
fri och sätta mig i besittning af de vapen, som
obestridligen tillhörde mig med större rätt, än den
jättelike bonden.

Raskt sprängde jag det återstående svaga bandet 
kring benen och reste mig upp, under det jag
samtidigt framtog knifven ur min barm. Mina fienders 
förskräckelse vid denna för dem oväntade syn
var utomordentlig. Maten tycktes fastna dem i
halsen, händerna, som voro på väg till munnen,
nedföllo magtlösa och deras kinder bleknade af
sinnesrörelse. Det måste också medgifvas, att när
man plötsligt får se en, som man tror, säkert bunden 
fånge spränga sina band och uppträda med all
den frie mannens säkerhet, så skulle äfven den
modigaste man icke kunna värja sig emot en viss,
obehaglig känsla, som icke är alltför långt
aflägsnad från förskräckelse.

Emellertid lemnade jag dem ingen tid att
återvinna deras själsnärvaro, utan gick med säkra och
raska steg rakt fram till den unge jätten, som under
några timmar ansett sig vara den lycklige egaren
till mina vapen. Troligtvis genombäfvades han af
en aning om, att denna ärans och stolthetens tid
var förbi för alltid, ty han tryckte svärdet mot sitt
bröst och lade sina armar korsvis deröfver, liksom
om han hade velat på detta sätt skydda sitt byte. 
Emellertid var hans förskräckelse så stor, att han
hvarken kunde frampressa något ljud öfver
läpparna, ehuru dessa rörde sig, ej heller gjorde han
något försök att mot mig använda svärdet och
pistolerna. Men han betraktade mig med blickar af
häpnad.

»De der sakerna», sade jag lugnt, »höra mig
till, och jag är nu i behof af dem. Tack för det
du har förvarat dem åt mig!»

Långt innan jag hade hunnit säga detta, hade
jag satt mig i besittning af såväl svärdet, som
skjutvapnen, och jätten gjorde icke något försök att
hindra mig derifrån. Men knappt fattade han hvad
som hade händt, knappt förstod han i sin slöa dumhet, 
att det för alltid var förbi med hans stolthet
öfver den stulna egendomen, förrän han rusade
upp med ett vrålande skri, liksom om han hade
befunnit sig uti någon dödsfara. Detta rop
tycktes med ens lösa allas förtrollning. Knifvar
drogos och hela skaran störtade öfver mig med ett
raseri, som om de i min person hade kunnat mista
all sin sällhet både i denna och i den
tillkommande verlden.

»Dj—n har löst hans fjättrar!»

»Helgonen skola vredgas på oss, om vi låta
honom undkomma!»

Dessa och andra rop hörde jag midtigenom
skränet, som åstadkoms af den qvinliga delen af
mina fiender.

Hade jag nu blott haft att värja mig emot
deras knifvar, så skulle saken hafva varit lätt nog,
ty mitt svärd skulle snart hafva betagit de fanatiska 
menniskorna lusten att omringa mig och visa
sig närgångna. Men under det jag med svärdet 
höll de djerfvaste på afstånd, började de mindre
modiga att slunga emot mig hvarjehanda lösa
föremål. Här kom ett stenkrus surrande genom luften
och träffade mig i hufvudet. Der åter såg jag ett
tungt trästycke kastas, i tydlig afsigt att träffa
mig. Vika undan kunde jag icke, ty det skulle
hafva varit detsamma som att blottställa min högra
sida för de närmast ståendes knifvar. Jag måste,
qvarblifvande i samma ställning, afvakta slaget.
Träffad på bröstet, hade jag knappt hunnit
återvinna jemnvigten, förrän nya kastkroppar af
hvarjehanda slag hotade mig från alla sidor. Under
allt detta måste jag oupphörligen svänga mitt svärd,
ty om jag blott ett enda ögonblick hade låtit det
hvila, så är det otvifvelaktigt, att en knif genast
skulle hafva begagnat tillfället att söka och finna
närmaste vägen till något ömtåligt ställe af min
kropp.

Jag insåg, att det skulle vara rådligast att så
skyndsamt som möjligt draga mig tillbaka och söka
att uppnå fria fältet. Småningom närmade jag mig
dörren, öppnade den med venstra handen, under
det jag kämpade med den högra, och fäktande ännu
drog jag mig baklänges ut i det fria. Dessförinnan
skulle jag ganska lätt hafva kunnat döda ett eller
par dussin af det vildsinta folket, men då jag
menade, att de voro mera vilseledda och beklagansvärda, 
än egentligen elaka, så tyckte jag det vara
en föga berömlig gerning, och jag försäkrar, att jag
vid detta tillfälle aldrig skulle hafva flytt, hade
det icke varit för att skona de arma varelsernas
lif och undgå att nögas dräpa en eller flera af dem.
Om jag hade användt svärdet icke blott till
sjelfförsvar, utan till anfall, så skulle jag säkerligen 
hafva kunnat göra stugan tom inom fem korta
minuter.

Mina angripare stannade ett ögonblick i
dörröppningen, synbarligen villrådige, om de skulle
drista sig att förfölja mig, eller icke. Det är
verkligen osäkert, huruvida de skulle hafva vågat detta,
om icke Ulrik Apfelbaum hade befunnit sig på
platsen utanför kojan. Den till munk utstyrde
bofven kom i detta ögonblick gående fram mot huset.
Åsynen af den helige mannen styrkte deras mod
och han å sin sida gjorde allt sitt till, för att elda
det okunniga packets ifver.

»Ha!» ropade han, »ve eder, hvad hafven I gjort?
Maria skall aldrig mera blifva eder nådig och Sanct
Patrik och de öfriga helgonen skola förlänga edra
skärseldsplågor, derför att I hafven återgifvit denne
kättare friheten. Skynden! Skynden! Gripen
honom åter, så kärt det är er att kunna räkna på aflat
för edra synder!»

Under tiden framdrog han ifrån dess gömsle
under kåpan ett bredt och blankpoleradt slagsvärd
jemte en ryttarepistol och beredde sig uppenbarligen 
att afskära mig återtåget.

»Dj—n sjelf har löst honom,» ropade en yngre
qvinna, som säkert i sin vantro och vidskepelse
var öfvertygad om sanningen af hvad hon
omförmälde.

Emellertid öfverlade jag med mig sjelf, huruvida 
jag skulle gå Ulrik Apfelbaum till mötes och
med svärdet undanrödja detta hinder. Visserligen
hade jag ganska stor benägenhet dertill, i synnerhet 
som jag gerna skulle velat göra en ända på
hans usla lif, men ett enda ögonblicks eftertanke
kom mig att ändra beslut i detta fall. »Många 
hundar äro harens död» säger ett af mitt lands många
och lärorika ordspråk. Jag erinrade mig nu dessa
ord, hvilka jag många gånger hade hört af min
fader. Huru lätt, tänkte jag, skall icke någon af det
fega bondsällskapet kunna smyga sig bakom mig
och sänka sin knif i min kropp, medan jag handskas 
med Ulrik Apfelbaum.

Följden af dessa tankar blef det beslutet att,
så vidt möjligt var, undvika en strid och att söka
mig en väg tvärt igenom skogen. Således kastade
jag mig in bland träden och började af alla krafter
springa. Hela skaran följde efter mig och främst
bland dem såg jag, då jag efter en kort stund
kastade en blick tillbaka, den jättelike unge
bonden, hvilken jag nyss hade fråntagit de från mig
gripna vapnen. Äfven Ulrik Apfelbaum var med
ibland de förföljande, men lemnade sig snart efter,
vare sig att han i sjelfva grunden kände fruktan
för en ärlig strid, eller emedan hans förmåga att
uthärda med springande icke var så stor, som de
öfrigas.

Snart blefvo äfven de fleste af bönderne ett
godt stycke efter och sedan jag sprungit ungefär
fem minuter, funnos icke flera qvar inom synhåll,
än den jättelike bonden. Det är icke otroligt,
att jag hade sårat honom i själens innersta genom
min obarmhertighet att icke låta honom vara i oqvald
besittning af mina vapen, för hvilka han tycktes
hafva närt en rörande tillgifvenhet, alstrad under
de få timmar, som de hade varit i hans våld. I
fullt ursinne rusade han framåt, länge sedan de
andra inskränkte sig till höga rop och gällt skrän
på så långt afstånd, att jag icke ens kunde se dem.
Den stackars karlen tycktes icke hafva förmåga att 
inse det okloka i sitt beteende och huru vansinnigt
det vore att ensam, beväpnad blott med en enkel
knif, vilja strida mot en fullt rustad man, som med
ett enda svärdshugg eller en enda kula kunde fälla
honom till marken.

Naturligtvis stannade jag, men då jag icke
ansåg mig hafva något att frukta, stack jag svärdet
i skidan och inväntade honom med tomma händer.

Han kom med knifven lyftad till hugg. Dock
rörde jag mig icke ur fläcken utan inskränkte mig
till att med mina händer gripa honom. En hand
lade jag lugnt på hvardera af hans armar, men så
enkel denna utväg än tycktes vara, gjorde den dock
till fyllest. Mina kroppskrafter äro, utan att skryta
eller på något sätt vilja berömma mig, ganska
ansenliga, så att jag visserligen tror, att den stackars
karlen aldrig tillförne befunnit sig i en så svår
»klämma». Han släppte knifven till marken och
hans raseri tycktes med ens hafva bortdunstat. Han
började jemra sig ganska högljudt:

»Aj, för s—n, det gör ondt!»

»Visst gör det ondt, min gosse!» sade jag, »men
så har du heller icke förtjent någonting godt af
mig. Och det säger jag dig utan skämt, att jag
har ännu ondare ting att bjuda dig på, i fall du
icke är en snäll gosse och beskedligt följer mig,
dit jag ärnar gå. Nå vill du eller vill du inte?»

»Aj, visst för .... vill jag. A-a-aj!»

»Nå, då är den saken afgjord. Nu är du fri.
Gå nu förut.»

Jag släppte honom.

»Hvart skall jag gå?» sporde han, men då jag
kunde af hans blickar märka, att han umgicks med
tankar på flykt, så drog jag fram en af de pistoler,
öfver hvilka han sjelf nyss hade varit så stolt, och
först sedan jag visat honom dess mynning,
svarade jag:

»Till svenska lägret, naturligtvis!»

Nu ändtligen var han fullt öfvertygad om
nödvändigheten att lyda och i denna sunda öfvertygelse
hörjade han med raska steg gå före mig. Snart
hade vi uppnått vägen och inom en halftimme
derefter hade jag det nöjet att för mina kamrater i
lägret visa min jättelika fånge.

Mina tankar, att konungen skulle låta söka
efter mig, bekräftades fullkomligt af den förste
landsman, som jag mötte.

Det var Hans Färdig, min gamle, gode vän.

»Välkommen!» utropade han vid min åsyn. »Vi
trodde allmänt, att du hade fallit offer för någon
bondes mordiska lusta, ty det här packet lärer icke
skona dem, som falla i deras händer. Konungen
har utsändt folk att söka dig, men de hafva ännu
icke kommit tillbaka. Nu måste du emellertid
berätta mig ditt äfventyr!»

»Icke nu, gamle vän, men i afton, om du vill
infinna dig i mitt qvarter, skall jag med största
nöje villfara din begäran. Till dess farväl!»

»Farväl! Men en sak måste du dock säga mig.
Är det den der karlen, den der jätten, som vållat
dig obehag?»

Hans Färdig gaf den stackars bonden ett barskt
ögonkast.

»Akta dig!» sade jag leende. »Akta dig, att du
inte skrämmer den stackars gossen med dina omilda
ögon. Jag försäkrar dig, att han är den beskedligaste 
karl i verlden, om man blott låter honom 
stjäla så många pistoler och svärd, som det lyster
honom.»

»Jag förstår dig icke, men i afton uttyder du
väl äfven den hemligheten. Jag måste väl vänta
med tålamod. Lyckligtvis är aftonen icke långt
borta.»

*
</chapter>

<chapter name="XIII. Qvinnolist">
<h2>XIII.

Qvinnolist.</h2>

Länge dröjde konungen icke framför Ingolstadt.
Det lyckades kurfursten att fly ur fästningen, och
sedan detta hade blifvit konungen veterligt, ansåg
han det föga båtande att längre offra en dyrbar tid
och tappra krigare framför en fästning, hvilken
säkerligen ännu under flera månader kunde uthärda
belägringen, om den ens någonsin kunde intagas.
Så länge han hoppades kunna fånga kurfursten,
hade det varit mödan värdt att fortsätta denna
belägring, men då denne undflytt, beslöt han att draga
dädan.

Snart stod konungen i München. Det var i
midten af maj.

Pfalzgrefven Fredrik, två hertigar af Weimar
och en stor skara af andra furstar jemte många
berömda generaler deltogo i konungens högtidliga
intåg i denna stad, och efter dem följde en del
svenska trupper. Ehuru enkel konungen var i det
hvardagliga lifvet och i stridens hvimmel, så ville han
dock gerna, när han uppträdde offentligen i 
egenskap af segerherre, omgifva sig med den ståt, som
egnar och anstår en konung. Och det måste jag
för min ringa del erkänna, att om någon eger rätt
att omgifva sin person med prakt, så har en konung
denna rättighet.

Men aldrig såg man Gustaf Adolf slösa något
prål på sig sjelf, utan hans egen klädsel och hela
person bibehöllo i allt sin enkla värdighet. Hans
praktlystnad gälde endast hans omgifning, så att
han gerna såg berömda och genom ärfda eller
förvärfda förtjenster lysande män i sitt följe. Jag tror
nästan, att det just var hans egen enkelhet midt i
den äfven i anseende till klädedrägten glänsande
omgifningen, som förlänade åt hans medfödda majestät 
ett sådant intagande behag, att folket i de af
honom eröfrade städerna ansåg honom vara mera
än en menniska och egnade honom en nästan
gudomlig vördnad och dyrkan.

En annan orsak, hvarför konungen vanligen
med stor ståt och präktigt följe af herrar och
trupper gjorde sitt intåg i de tyska städerna, stod
möjligen i sammanhang med tankarne på kejsarkronan,
såsom ett icke oupphinneligt mål. Möjligen ville
han vänja tyskarne vid att anse honom såsom en
mägtig herskare, på det att de med mindre
förvåning och ringare missnöje skulle åse, om
kejsarkronan öfverflyttades på hans hufvud. Men om så
var, anförtrodde han det åtminstone icke åt någon
annan, än sin trogne vän, kansleren Oxenstjerna,
och derom är jag öfvertygad i mitt hjerta och det
vill jag inför hvar man betyga, att Gustaf Adolf
framför allt stridde för Guds sak, för samvetsfrihet
och för Evangelii rena lära <footnote>Under den tid, då det tretioåriga kriget fördes, var det 
ännu icke på modet, att regerande herrar, när deras generaler
åt dem vunnit en slagtning, skulle hemsända segerbudskap, i
hvilka Guds namn blandas samman med uppgifter om antalet döda
och sårade och Gud uppgifves vara den som dräpt och stympat
alla dessa tusenden, oaktadt han ju är en — kärleksrik Gud,
som »vill ingen syndares död». Det är först de senare årtiondena,
som uppfunnit konsten att med Guds namn bemantla det mest
gudlösa af allt — kriget, menniskoslagtningen. Skulle man
efter denna af senare tider gifna måttstock bedöma Gustaf II Adolfs
religiositet, så kunde man icke annat än betrakta de mest
eröfringslystne regenter i våra dagar såsom helgon i jemförelse med
honom. Men Gustaf Adolfs gudsfruktan var icke en sådan, som
består blott i ord. Han visade med sina gerningar, som alltid
dikterades af de ädlaste bevekelsegrunder och derför äfven alltid
hade en ädel prägel, att gudsfruktan bodde i hans hjerta. Man
måste dervid äfven ihågkomma, att Gustaf Adolf icke hade
börjat detta förödande krig, att det redan hade brunnit i många
år, innan han drog svärdet, och att, när det skedde, så var det
för att skaffa sina förtryckta trosförvandter fred och ro. </footnote>.


Denna dag, då konungen intågade i München,
var han munter och glad till sinnes, dock med den
värdighet i skick och tal, som aldrig lemnade
honom. Många lustiga infall kommo öfver hans 
läppar och uppsnappades samt fördes vidare af de
krigare, hvilka händelsevis befunno sig i hans 
närhet. Men jag vill icke berätta om annat, än hvad
jag sjelf hörde.

Konungen hade varit uppe i det kurfurstliga
slottet och, ledsagad af en gammal kastellan, hade han
genomvandrat alla rummen, hvilka visserligen lära
hafva varit utmärkta både genom sin skönhet och
genom sin öfverflödande prakt.

Trupperna stodo uppstälda nedanför palatsets
höghvälfda ingång och jag hade af en händelse fått
min plats i dess närhet.


Konungen kom tillbaka, åtföljd af de höge
herrarne. Bugande stod kastellanen vid hans sida.

»Sägen mig,» yttrade konungen, »hvilken
byggmästare det varit, som åt en beundrande efterverld
öfverlemnat detta härliga minne af sin konst. Det
lyster mig att veta hans namn.»

»Ingen annan än hans nåde kurfursten sjelf,»
svarade kastellanen.

»Hvad sägen I?» sporde konungen förvånad.

»Den som uppgjort ritningarna och ledt
arbetena heter Maximilian och kallar sig kurfurste
af Baiern.»

Kastellanen bugade sig ödmjukt.

»Ah,» sade konungen då skämtsamt, »jag önskade
hafva denne byggmästare. Jag skulle ofördröjligen
skicka honom till Stockholm.»

»Derför skall väl arkitekten veta att akta sig.»

Konungen skrattade hjertligt åt detta kastellanens 
dristiga infall.

»Ah, hvem vet? Kanske aflägger jag snart ett
besök hos honom i Regensburg. Hafven tack
emellertid för eder möda!»

Nu satte sig konungen och de andre herrarne
i spetsen för tåget. Trupperna slöto sig till dem
och under klingande spel togs vägen genom de
folkuppfylda gatorna till Rådhuset, dit konungen hade
låtit kalla borgerskapet och stadens råd.

*

Gustaf Adolfs gemål, den ädla drottning Maria
Eleonora, hade följt efter honom till Tyskland, men
det var oss icke ofta förunnadt att se henne. 
Konungen ville nämligen icke gerna utsätta henne för
stridernas faror, hvarför han oftast qvarlemnade
henne i de befästade orter, som han eröfrade.
Åtskilliga af de svenske öfverstarnes fruar höllo henne
der sällskap, till dess konungens framsteg och
segrar tilläto det qvinliga hofvets förflyttande
närmare krigsskådeplatsen.

I Mainz hade drottningen tillbringat denna
vinter hos konungen, och då konungen nu drog från
Ingolstadt mot München, var Maria Eleonora honom
till mötes i närheten af Landshut, och den ädla
drottningen fick således vara med vid det
högtidliga intåget i München.

Bland andra tjenarinnor, som åtföljde
drottningen, var äfven en kammarpiga, som hette Karin
Eriksdotter, en flicka, som hade godt namn om sig
både för sin dygdiga vandel och för sitt ganska
täcka utseende. De som voro befalda till tjenstgöring 
i den kungliga boningen vid de tillfällen, då
drottningen och hennes följe var i konungens
närhet, kände ganska väl den täcka Karin, som
alltid, när hon visade sig, var glad och skämtande
och oftast sjöng någon täck visa från sitt hemland, 
så snart icke drottningens närhet gjorde henne
blyg. Men jag är öfvertygad, att, äfven när
läpparne tego, så sjöng det högt i hennes lilla
förnöjda hjerta.

Det var just icke många dagar, som vi fingo
dröja i München, ty konungen hastade att komma
till Schwaben, hvarest staden Ulm och åtskilliga
andra vigtiga punkter vinkade hjelten. Men ehuru
vår vistelse i München var helt kort, inträffade
likväl en händelse, hvilken jag anser förtjena att i
dessa enkla anteckningar omförmälas — en 
händelse, i hvilken Karin spelade hufvudrollen. Jag 
vill så mycket heldre omtala den, som den länder
den unga flickan till stor heder och berömmelse.

Jag hade mången gång kunnat märka, att min
vän Färdig och den lilla kammarpigan icke voro
fiendtligt sinnade mot hvarandra, ja, ett och annat
hade äfven ingifvit mig den tanken, att en ömmare
böjelse var på väg att uppstå dem emellan.

Det var om morgonen dagen efter vår ankomst
till staden. Som jag tillhörde den afdelning af
hären, hvilken var förlagd i sjelfva staden, hade
jag utvalt åt mig ett ganska godt qvarter hos en
bagare. Som jag hade förklarat min afsigt vara
att med fullvigtiga silfverdalrar betala värdfolket
både för omkostnader och besvär, hade jag att fröjda
mig åt ett vänligt tillmötesgående och stor
beredvillighet, så snart jag tillkännagaf för dem någon
önskan.

Följaktligen befann jag mig denna morgon
framför ett väl försedt bord och njöt af Guds gåfvor
med en smak, som man kan förstå, endast om man
sjelf under en längre tid lefvat i ett läger och uti
ständiga strapatser och således länge varit nödsakad 
att åtnöja sig med sämre kost och en ofta rubbad 
matordning.

Sysselsatt på detta angenäma sätt, kände jag
mig en smula missnöjd till sinnes, då jag hörde
tunga steg i det yttre rummet och förstod, att
någon kom att besöka mig. Mitt missnöje lemnade
likväl genast rum för glad öfverraskning, då jag i
den inträdande igenkände min ärlige vän, Hans
Färdig. Den upphöjelse, som hade vederfarits mig
genom min utnämning till fänrik, hade icke det
minsta förändrat det forna vänskapliga 
förhållandet oss emellan, och han var mig nu och alltid
mera välkommen, än någon annan skulle hafva
varit.

»Goddag!» utropade han vid sitt inträde. Jag
har nästan sprungit mig trött under letandet efter
ditt qvarter.»

Vi skakade hvarandras händer.

»Välkommen!» sade jag. »Jag hoppas, att du
sitter ned och deltager i min måltid.»

»Gerna! Jag har verkligen icke ännu förtärt
något i dag.»

Han tog plats vid bordet.

»Du har således sökt efter mig?» frågade jag,
för att leda samtalet in på talet om hans ärende.

»Ja, verkligen! Jag har sökt dig med den största 
ifver.»

»Det fägnar mig mycket, om det skett för
vänskapens skull.»

»Kan du föreställa dig annat? I nödens stund
om icke förr, kommer man ihåg sina vänner. Dock
— jag vet på mitt samvete, att jag aldrig har glömt
dig, vare sig jag varit i behof af din hjelp eller
icke. Det är något underligt med den sanna
vänskapen.»

»Visserligen! Man känner sig alltid varm om
hjertat, då man får se en menniska, som man älskar.
Men — jag tyckte, att du talade om nöd. Kan jag
på något sätt vara dig till bistånd?»

»Hm, ja! Ditåt lutar det verkligen.»

»På hvad sätt? Skall jag gå åstad och fria för
dig hos ....?»

»Jag förstår hvem du menar,» afbröt han,
rodnande, mitt tal, »men den saken är redan
undanstökad.»


»Så-å? Nå, jag lyckönskar dig af hjertat! Men
hvarmed skall jag då tjena dig?»

»Du skall få höra hela saken från början till
slut. Sedan förstår du visserligen sjelf bäst, hvad
som bör göras. Ser du, det förhåller sig så, att då
Karin i går afton skulle begifva sig ut i staden i
något ärende ....»

»Åh, jag förstår!» inföll jag leende.

»Nåja, det gagnar till intet att neka dertill,
att den lilla ungen hade lofvat mig ett möte och
att det just var till detta möte, som hon skulle
skynda, då hon utanför portarne till det hus,
konungen bebor, blef antastad af en välklädd karl,
hvilken envist höll sig vid hennes sida, ehuru hon
genom att påskynda sin gång sökte att undvika
hans sällskap. Hon stannade, han stannade också.
Hon började springa och han började gå med stormsteg. 
Envisare följer icke skuggan en dödlig, än
denne karl följde min lilla hjertevän.»

»Men sade han ingenting? Var han stum som
en fisk?»

»Ack nej, stum var han ingalunda, ty han
medhann under en kort stund att tala mera om
kärlek, än jag skulle kunna komma ut med under ett
helt år.»

»Jaså, det var således en rival?»

»Vet inte så noga. I alla händelser litar jag
fullkomligt på min trogna flicka. Men vidare i
berättelsen! Af några oförsigtiga ord, som han
tillfälligtvis nämnde, började hon ana, att han bakom
den ifriga kärleksförklaringen dolde något annat
mål och den kloka flickan fattade raskt beslutet
att locka ur honom hans hemlighet. Hon låtsade
derför tro på hans ifriga försäkringar om en 
»kärlek, som icke kunde tillintetgöras ens af den bleka
döden» och låtsade äfven en viss blygsam benägenhet 
att skänka sin genkärlek åt en så hurtig och
belefvad man. Endast i en enda sak, som han dock
ifrigt yrkade på, visade hon sig obeveklig, men ....»

»Vänta litet! Du bör icke utesluta någonting.
Hvilken sak var det, som hon icke lät beveka sig
till?»

Jag medgifver, att denna fråga endast var
ämnad att försätta min vän i en smula bryderi, ty
eljest förstod jag fullväl hans mening.

»Din skälm,» genmälde han, godmodigt leende,
»nog inser du utan alla förklaringar, att den otäcka
karlen ville kyssa flickan och deröfver förundrar
jag mig sannerligen icke, ty .... men det hör nu
icke hit! Nog af, den illmariga ungen lyckades
inbilla karlen, att hon verkligen icke alltid skulle
vara lika omedgörlig och hård mot en trogen
älskare. Nu öppnade han sitt hjerta för henne helt
och hållet och delgaf henne, att han gerna ville
utkora henne till sin brud, men att fattigdomen
hindrade honom att göra detta. Dock kunde hon
sjelf vara honom behjelplig att öfvervinna detta
hinder och sålunda bereda bådas sällhet. Karin
låtsade sig mottaga detta förslag med tillbörlig både
blygsamhet och förtjusning och sporde honom med
sin oskyldigaste ton, huru detta skulle tillgå. Nu
var karlen riktigt i fällan. Med den fräckaste
öppenhjertighet föreslog han henne, att de skulle
gemensamt försöka bemägtiga sig den svenska
drottningens person, emedan han sade sig vara
öfvertygad om, att hennes gemåls fiender skulle med
hela skäppor af guldmynt betala honom den sorg 
och skada, som han dermed hade förorsakat Gustaf
Adolf.»

»Hvilken gemen plan!» utbrast jag, harmsen
och vred i sinnet.

»Ja, i sanning!»

»Men han sade henne sannolikt äfven, huru
planen skulle utföras?»

»Hör! Han utvecklade för Karin, hurusom han
mycket väl kände den svenska drottningens
menniskoälskande sinnelag och hennes vana att ensam
besöka nödstälda och af sjukdom eller annat elände
hemsökta familjer. Häraf skulle de begagna sig
med en slughet, som enligt hans mening ofelbart
skulle leda till fullständig framgång. I afton skulle
Karin framlemna till drottningen ett bref,
innehållande en begäran om hennes nådiga besök hos
en familj, som vore i behof af hennes hjelp. Karin
skulle med ord understödja denna ansökning och
sedan drottningen väl befann sig i vagnen, skulle
denna taga vägen till Vårfrukyrkan, hvarest en
munk skulle möta den och ledsaga drottningen till
färdens mål. Karin skulle för drottningen uppgifva,
att en munk lemnat henne brefvet. Munken skulle
med en andlig mans företrädesrättighet få sitta upp
i vagnen bredvid drottningen, som aldrig skulle i
denna verlden få återse sin herre och gemål.
Upphofsmannen till denna sköna plan skulle sedan göra
drottningens kammarpiga till den aldra lyckligaste
hustru.»

»En munk? Hm! Sade du verkligen så?»
frågade jag tankfull.

»Ja! Än sedan, min vän? Blifver väl den
gemena planen mindre ohygglig, derför att en munk
är inblandad deruti?»


»Visst icke! Men .... hm! .... om det verkligen 
skulle vara Ulrik Apfelbaum?»

»Huru? Du tror ....?»

»Jag tror ingenting, men .... det var rätt, du
har väl brefvet till drottningen?»

»Naturligtvis!» svarade han, i det han upptog
och räckte mig det.

»Skönt! Vi vilja se, hvad det innehåller.»

Utanpå var med stora och ganska läsliga
bokstäfver skrifvet: »Till den ädla, välbördiga och
dygderika drottningen af Sverige.» Jag öppnade
dess sigill och läste:

<tab> »Ädla och dygderika drottning!

Hvem känner icke eder mildhet, hvem har
icke hört talas om eder hjelpsamhet mot nödens
bleka och aftärda barn? Ack, det är endast i
förlitande på hvad jag hört om edra ädla och
kärleksrika tänkesätt, som jag dristar nu uppvakta eder
med innerliga böner om hjelp i det stora elände
och uselhet, hvari jag med min talrika barnaskara
och deras arma moder är nedsjunken. Jag är sjuk
— min hustru är döende — mina barn nakna och
utsvultna. O, kom genast, genast och lindra
nöden. Dröj icke ett ögonblick. En helig man, som,
sjelf fattig på jordiska egodelar, men rik på hjerta,
icke kan tillfredsställa sin önskan att bistå oss,
har lofvat att vid Vårfrukyrkans stora ingång
invänta eder och ledsaga eder till detta nödens
hem, der man längtar efter eder såsom en »blind
efter en solstråle». Gud välsigne honom och er.

<tab><tab><tab> En olycklig make och fader».

Sedan jag hade läst brefvet till slut, sporde jag:

»Nå, lofvade din Karin att ordentligt framlemna
brefvet?»


»Ja, på klockslaget half åtta i afton.»

»Det är en rask och dugande flicka. Många
sådana lära icke finnas.»

»Derom är jag viss, men .... du har ännu icke
hört allt.»

»Nå?» sporde jag ifrigt.

»För att öfvertvga flickan om sin förmåga att
skaffa de erforderliga penningarne till det
äktenskap, som han förespeglade henne och som hon
låtsade sig vara ifrig att ernå, omtalade han, att den
bortflydde kurfursten Maximilian hade, innan han
flydde från staden, låtit under golfvet i tyghuset
gömma en stor mängd kanoner och att han i en af
dessa hade inlagt tretiotusen dukater. Denna summa
ville den beskedlige karlen för Karins och giftermålets 
skull stjäla, ifall planen med drottningens
bortröfvande af någon anledning skulle blifva
omintetgjord. Naturligtvis förelade han henne att
troget bevara denna hemlighet.»

»Ah!» utropade jag, »det var derför, som konungen 
i går lärer hafva i tyghuset funnit endast lavetter, 
men inga kanoner.»

»Nå, då ser det verkligen ut, som om karlen
hade talat sanning, ehuru jag ansåg det endast
såsom ett påfund för att lura flickan.»

»Nej, i sanning! Jag hörde talas derom i går
afton.»

Vi sutto en stund under tystnad, försänkta i
djupa tankar. Slutligen afbröt jag stillheten med
denna fråga:

»Nå, min vän, hvad skola vi göra vid denna sak?»

»Det är just derom, som jag ville rådfråga dig.»

»Jaså. Nå väl, enligt min tanke vore ingenting 
att härvidlag uträtta, om vi blott afsåge 
drottningens skyddande mot denna slugt utlagda snara,
ty då drottningen naturligtvis icke erhåller detta
bref, så infinner hon sig icke vid Vårfrukyrkan och
hela intrigen är derigenom om intet gjord. Men
det synes mig dock, som om det vore af ganska
stor vigt att gripa gerningsmannen och göra honom
oskadlig, ty eljest lärer han troligen förnya sina
försök, och möjligen skulle han förr eller senare
träffa ett mera villigt redskap, än lilla Karin.»

»Ja, i sanning, vi måste bemägtiga oss den
otäcke karlen.»

»Hvilket också skall gå ganska lätt», svarade jag.

Oförbehållsamt utvecklade jag nu min plan
inför Hans Färdig, som i allo gillade den.

*

Klockan i Vårfrukyrkans torn hade nyss
tillkännagifvit, att tiden framskridit till half åtta om
aftonen denna dag, då en tung, fyrspänd hofvagn
rullade långsamt genom gatorna och småningom
nalkades det sköna templet. Det var en af
kurfursten Maximilians qvarlemnade praktvagnar, lätt
igenkänlig genom sin storlek och sina rika
ornamenter. På kusksätet satt en man, iklädd den
drägt, hvilken plägade bäras af Gustaf Adolfs
tjenare, och vid hans sida befann sig en liten
qvinlig varelse, hvilken de förbipasserande i mörkret
skulle hafva haft svårt att igenkänna, men hvars
namn var Karin Eriksdotter. Kusken vid hennes
sida hette Hans Färdig.

Inuti vagnen befann sig äfven en menniska,
hvilken i det å gatorna rådande dunklet svårligen
kunde af de mötande igenkännas, ja, det torde till
och med hafva varit omöjligt att afgöra, om det
var en man eller en qvinna. Men då det icke kan
ligga i mitt intresse att hålla dem, som läsa dessa
anteckningar, i okunnighet om den åkandes kön
och namn, vill jag genast erkänna, att det var jag
sjelf, den obetydlige fänriken, som nu färdades på
detta kungliga sätt.

Under det vagnen sakta rullade framåt, undrade
jag, om den person, jag gick att möta, verkligen
skulle vara Ulrik Apfelbaum. Men i det ögonblick,
då vagnen förde mig förbi en upplyst bod, fingo
mina tankar en annan rigtning.

Två qvinnor mötte mig der och jag tyckte mig
i skenet från boden igenkänna Aurora Strahl och
hennes gamla tjenarinna. De voro till häst och
efter alla tecken att döma hade de nyss anländt
till staden, ty en manlig tjenare färdades bakom
dem, förande på en lastad häst en mängd saker,
såsom då man befinner sig på resa.

Hade jag i denna stund varit fri och ledig,
skulle jag säkerligen hafva vändt om och öfvertygat
mig om, att icke mina ögon bedrogo mig. Men som
det nu var, måste jag uppskjuta med alla efterforskningar 
till morgondagen, ty vagnen stannade midt
framför Vårfrukyrkans höga portal.

Till en början kunde jag icke varsna någon
enda menniska, men snart framträdde ur mörkret
en gestalt, insvept i munkkåpa. Gestalten vände
sig till Karin, sägande:

»Kärlek och frihet!»

»Gåfvor och gengåfvor!» svarade denna raskt.

De ord, som sålunda utbyttes, voro dem emellan 
öfverenskomna, på det att munken icke skulle
löpa fara att hoppa i galen tunna.


Hans Färdig bibehöll sin orörliga ställning på
kusksätet, liksom om hela saken icke hade angått
honom, men Karin steg raskt ned från sin plats,
öpnade vagnsdörren och bjöd muuken stiga in.

»Den nådiga drottningen är der», sade hon.

Utan att låta bedja sig, klef karlen in och
satte sig vid min venstra sida. Dörren smäldes
igen, Karin återtog sin plats och vagnen rullade
vidare.

Knappt hade bullret af vagnshjulen å nyo börjat 
låta höra sig, förrän min sidokamrats tunga
begynte röra på sig.

»Nådigaste drottning!» sade han med en röst,
i hvilken inställsamhet och afsigten att smickra
framlyste. »Himlen belöne Er för den beredvillighet, 
med hvilken I hafven täckts att efterkomma
detta rop från nödens barn. Jag tillåter mig att
försäkra Er, att det hus, till hvilket jag har den
äran att ledsaga Eder, är förtjent af Eder nådiga
välvilja. Större nöd och varmare gudaktighet har
jag på min från verlden afskilda väg aldrig träf....
Men, det var rätt, jag glömde att gifva kusken
tillsägelse, hvarthän han skulle köra.»

Sägande detta, ville han böja sig ut genom
vagnsfönstret, för att gifva den omtalade befallningen. 
Då lade jag handen på hans skuldra och sade:

»Besvära dig icke dermed, Ulrik Apfelbaum.
Kosan är redan oföränderligt bestämd.»

»Ah!»

I detta enstafviga, men uttrycksfulla ord,
inlade skurken en hel bekännelse om sitt inre
tillstånd vid denna oförmodade upptäckt, att han hade
råkat i en fälla. Fruktan, fasa, förtviflan afmålades 
i detta utrop. Derefter rusade han upp och 
kastade sig öfver mig såsom en vansinnig, men då
jag var beredd på denna ytterlighet, var det mig
en lätt sak att blifva hans öfverman, i synnerhet
som min kroppsstyrka var mycket ansenligare än
hans. Inom ett ögonblick hade jag vridit dolken 
ur hans hand och nedkastat honom på det
mjuka vagnssätet, der jag höll honom fast med ett
grepp, från hvilket han förgäfves försökte att
frigöra sig.

»Du qväfver mig!» stönade han.

»Godt! Då slipper jag besväret att hänga dig.»

»Hvad ämnar du göra och hvart förer du mig?»

»Ifall du verkligen intresserar dig för denna
sak, vill jag låta dig veta, att utanför stadsporten
finnes ett stort träd. Dit för jag dig nu, ty der
skall du hängas. Du bjöd mig en gång på bål och
lågor. Jag har icke råd att bestå dig en så ärorik
död, men du bör vara tacksam för hvad jag kan
gifva dig. Det är i alla händelser välmenadt.»

Vagnen rullade nu ut genom stadsporten. Skenet 
från vaktstugans upplysta fönster föll en sekund
rakt in i vagnen och jag såg Ulrik Apfelbaums nu
af förtviflan vanstälda ansigte.

En kort stund färdades vi utanför staden, der
vagnshjulen icke längre dånade, såsom mot den
stenbeklädda stadsgatan. Nu hejdade Hans Färdig
sina hästar. Vi voro vid målet.

Ännu förgingo några minuter under
förberedelserna till afrättningen, men så snart dessa voro
afslutade, hissades Ulrik Apfelbaum upp under en
väldig gren. Vi stannade icke för att i mörkret
fröjda oss öfver hans dödsarbete, utan skyndade
derifrån, öfvertygade, att vårt arbete var väl 
uträttadt och att denne missdådare nu icke mera skulle
stämpla mot sina medmenniskors välfärd.

Dock hade vi icke aflägsnat oss öfver tretio
karlsteg från platsen, innan Hans Färdig å nyo
hejdade hästarna.

»Hvad nu?» ropade jag inifrån vagnen.

»Jag tyckte mig höra ett hånskratt från den
plats vi nyss lemnade.»

»Prat!»

»Jag hörde detsamma», försäkrade Karin, »och
i denna	stund uppfångar mitt öra ljudet af 
hästhofvar, som aflägsna sig härifrån.»

Det förhöll sig verkligen så. En aning om
hvad som föregått slog mitt sinne.

»Vi måste tillbaka!» utropade jag. »Måhända
har någon, obemärkt af oss, följt oss till stället och
i rättan tid nedskurit Ulrik Apfelbaum från trädet.»

Det dröjde icke länge, förrän vi åter befunno
oss under det stora trädets grenar. Ulrik Apfelbaum
fans icke der.

»Nu begriper jag sammanhanget», sade Karin.
»Säkerligen hade Ulrik Apfelbaum här stämt möte
med någon, som skulle mottaga drottningen af hans
hand. Denne person, hvem det nu månde hafva
varit, har åskådat hängningen, men funnit sig för
svag att kunna förhindra den. Vår hastiga affärd
gjorde det emellertid möjligt för honom att likväl
rädda sin kamrats lif.»

»Så månde det hafva tillgått», menade Hans
Färdig.

»Det tror jag ock», svarade jag. »Nåväl, det
var säkert Försynens vilja att unna honom ännu
en tid till omvändelse och bättring.»

»Skola vi sätta efter honom?» frågade Färdig.


»Nej», afgjorde jag, »det skulle vara lönlös möda
i detta mörker och okunniga, som vi äro, om vägar
och stigar i denna trakt. Vi återvända till staden.»

*

Följande förmiddag begärde jag företräde hos
konungen, som mottog mig med sedvanlig vänlighet.

»Min son», sade han, »jag ser dig med glädje
vara frisk och sund. Det der äfventyret vid Ingolstadt 
synes mig icke hafva fördrifvit helsans rosor
från din kind.»

»Gudi vare lof», svarade jag vördnadsfullt, »att
jag städse haft att fröjda mig öfver en god helsa.»

»Nå, det är sannerligen en god gåfva. Men,
hvad är det som förer dig hit i dag?»

»Min herre och konung! Det berättas mig, att
i tyghuset här i staden endast påträffats lavetter,
under det att kanonerna tyckas vara bortförda.»

»Ja, kurfursten har sannolikt fört dem med sig,
då han flydde.»

»Mig synes dock, som om bördan af öfver hundra 
tunga kanoner skulle vara alltför besvärlig att
medtaga under en flykt. Värdigas förlåta, att jag
häruti dristar hafva en annan åsigt än min konung.»

»Nåja, du kan hafva rätt och sjelf har jag
förundrat mig deröfver. Skulle du möjligen hafva
något annat skäl för dina ord, än en blott
förmodan.»

»Visserligen vet jag ingenting med visshet, men
jag har förnummit en antydning om, att man under
tyghusets golf skulle kunna återfinna de förlorade
fåren.»

Konungen reste sig med ungdomlig liflighet.


»Ha! Vi vilja se till!»

Skyndsamt klädde han sig i kyller och tog
derutanpå en simpel klädesrock, såsom hans
dagliga sed var.

»Kom!» befalde han. »Det lyster mig att
genast vinna visshet.»

I förrummet stodo några sysslolöse officerare,
hvilka han med handen gaf ett tecken att sluta
sig till oss.

»Kommen!» sade han. »Vi gå att uppväcka
de döda.»

På tyghusets gård, påträffade vi en grupp
soldater. Konungen stannade och tilltalade dem:

»En af eder må gå åstad och hitkalla ännu
en fänika knektar. De öfriga följa mig!»

Portarne slogos upp och vi inträdde i en rymlig, 
magasinlik byggnad med små fönster, hvilka
befunno sig högt från golfvet. Snart voro soldaterne 
i arbete. Hackor, spadar, jernstänger — hvarje
användbart verktyg, som man kunde öfverkomma,
sattes i rörelse, så att det dånade under hvalfvet.
Slutligen gaf en planka efter och sedan en till,
ända tilldess hälften af golfvet hade blifvit
upprifven. Då anlände de tillkallade soldaterne, med
hvilkas tillhjelp återstoden af tiljorna snart blef
undanskaffad.

Redan länge dessförinnan hade man kunnat
se den ena kanonen liggande bredvid den andra
och deribland många af ovanlig storlek och skönhet.

»Stån upp ifrån de döde», ropade konungen
skämtsamt, »stån upp och kommen till doms!»

Den ena kanonen upphissades efter den andra
under muntert skämt och lustigt skratt bland de
arbetande soldaterna. Jag räknade ända till 
etthundrafyratio stycken. I en af de största hittade
man dessutom en skatt af tretiotusen dukater af
finaste guld.

Nu ropade konungen mig till sig.

»Det är», sade han, »hufvudsakligen dig, min
gosse, som vi hafva att tacka för denna upptäckt.
Det är således tillbörligt, att du får dela fyndet
med mig. Kanonerna behåller jag för mig sjelf
och dem skulle du väl ock hafva föga gagn af.
Men af denna summa gifver jag dig tretusen
dukater. De tillhöra dig.»

»Nej, min konung», svarade jag, »de tillhöra
mig icke, ty det är icke jag, som har förtjensten
af denna hemlighets upptäckande, och om jag gåfve
mig ett sken deraf, så vore jag en gemen ljugare.
Jag anhåller derför vördsamt, att denna summa må
skänkas åt vår ädla drottnings kammarpiga, Karin
Eriksdotter, ty det är hon, som upptäckt saken.»

Jag måste nu för konuugen förtälja allt hvad
jag i denna sak hade mig bekant, äfvensom mina
egna åtgärder till Ulrik Apfelbaums gripande och
afdagatagande och hvad som hade inträffat, sedan
han blifvit hängd.

»Stor skada», sade konungen, »att den karlen
skulle undslippa döden! Dock hoppas vi en gång
få honom riktigt fast och vi lofva att göra saken
kort med honom. Huru länge en kruka går till
brunnen, spricker hon dock till slut. Emellertid
vilja vi bifalla din framställning. Den raska Karin
skall hafva dukaterna, och hvad dig beträffar, min
gosse, så torde jag väl kunna hitta någon annan
utväg att belöna dig.»

Karin fick de tretusen dukaterna och, om jag
icke alltför mycket misstager mig, delade hon dem
med Hans Färdig. Säkert är att, när de efter
krigets slut slöto förbund för hela lifvet, kunde de
inköpa en präktig gård i sitt hemland, ehuru ingendera 
af dem hade ärft en enda skilling eller egde
någon hjelpsam frände.

*
</chapter>

<chapter name="XIV. Jag återfinner Aurora">
<h2>XIV.

Jag återfinner Aurora.</h2>

Sedan jag fullgjort min pligt att underrätta
Gustaf Adolf om förhållandet med de undandolda
kanonerna, hade jag tid och frihet att sysselsätta
mig med hvad som sedan föregående afton aldra
mest tog mina tankar i anspråk.

Att jag icke kunnat taga fel, då jag trodde mig
igenkänna mitt hjertas herskarinna, derom var jag
öfvertygad. Men huru ville jag återfinna henne i
denna folkrika stad? Jag hade icke den aldra minsta 
tråd eller ledning att följa vid mina efterforskningar.

Dessutom undrade jag storligen, hvad som kunde
vara anledningen till hennes ankomst till München,
och jag kände en aning om, att någonting sorgligt
hade drabbat den unga flickan.

Två dagar tillbringade jag med fåfängt letande.
Hvarje qvinna, jag mötte, mönstrades noggrant,
hvarje ansigte, som visade sig i ett fönster,
granskade jag omsorgsfullt, hvarje offentlig plats 
besöktes och hvarje kyrka eller bönehus gjordes till
skådeplats för mina spaningar. Men allt var
förgäfves. Hon stod ingenstädes att finna.

Det var om aftonen andra dagen. Jag var trött
till både kropp och själ och ärnade just begifva mig
hem till mitt qvarter i bagarens hus, då jag i närheten
af detta varsnade en, som det tycktes, äldre qvinna,
hvilken hade satt sig ned på en trappuppgång. Som
jag menade, att det var en tiggerska, kastade jag
ett litet silfvermynt i hennes sköte och gick
vidare, utan att närmare granska hennes utseende.
Jag kände medlidande med henne, derför att hon
hade intagit en ställning, som vittnade om den
djupaste sorg, hvarför jag också halfhögt uttalade 
ett:

»Stackars qvinna!»

Då jag inträdde i min kammare, syntes äfven
min pratsamma värdinna inkomma genom en annan
dörr, bärande ett ljus i handen. Som jag icke var
i den sinnesstämning, då man gerna förlåter, om
man blifver störd i sina tankar och funderingar, sade
jag temligen barskt till den beskedliga qvinnan:

»Hvad viljen I?»

Gumman hade så nära tappat ljuset af förskräckelse. 
Aldrig förut hade jag tilltalat henne i denna
vreda ton.

»Förlåt, förlåt .... nådig herr fänrik! Jag ville
visst icke störa eder, nej, i sanning icke oroa eder.
Heldre ville jag stå på hufvudet i brunnen, der
min gamle katt i fjol vid denna tiden dränkte sig,
hvaröfver jag sörjde så att jag blef sjuk och min
man blef så orolig för mig att han fick sina gamla
magplågor igen, hvilka han icke hade känt under
flera år, sedan den dagen, då min moster ....»


Jag hejdade henne här, emedan jag förutsåg,
att hon, om ordflödet finge obehindradt fortfara,
skulle väfva in sig sjelf i en sådan massa af
omständigheter och minnen, att hon kunde få svårt
för att finna någon utväg derur.

»Vänta», sade jag. »Allt det der känner jag
redan till. Säg mig nu edert ärende!»

»Åh, herr fänrik, det är för besynnerligt och
det sade också min man, hvilken, om jag får skryta
dermed, icke är något fårhufvud, det berömmet har
nådig kurfursten sjelf gifvit honom, då han en gång
hade den äran att ....»

Det var en sann lycka för mig, att »mannen,
som icke var något fårhufvud», i detta ögonblick
inkom, ty det hade säkert dragit ut på tiden
åtminstone till följande morgon, innan gumman
genom alla sin långtrådiga berättelsekonsts labyrintiska 
irrgångar hade hunnit till sjelfva den sak, som
skulle förtäljas.

»Står du här, Katinka, och uppehåller herr
fänriken och försummar hans dyrbara tid med ditt
meningslösa sliddersladder? Du har då ett sätt
att berätta, som kan reta en sten.»

Hustrun tog på sig en sårad min och utbrast:

»Sten? Sten? Jag hade den äran att icke
blifva ansedd af dig som en sten i mina yngre
dagar, då jag, utan att skryta, var en rätt vacker
flicka, som hade tio fri....».

»Tyst, hustru, du ser ju, att herr fänriken
förlorar tålamodet. Jag vet bättre hvad den militäriska 
kortheten i uttryck är för en välsignad fördel.
Herre! En gammal käring — nyss — här! Det
är hela saken.» Bagaren såg nu stolt och lycklig
ut. Han hade i sanning varit »kort».


»Hvad sägen I?» utbrast jag förvånad.

»En käring — gammal — skröplig — nyss — här!»

Detta sätt att begagna en lakonisk korthet föreföll 
mig mera obegripligt, än nyss hustruns ändlösa
ordsvall. Så mycket trodde jag mig dock förstå,
att någon hade sökt mig och att denne »någon»
varit ett ålderstiget fruntimmer. Jag sporde derför:

»Hvad ville hon?»

»Herre! — hon frågade.»

»Nå, hvad frågade hon efter. Tala begripligt,
karl!»

»Hon frågade — blott en sak.»

»Herr fänrik», utbrast gumman, som hela tiden
synbarligen brunnit af begär att få fullständiggöra sin
hedervärde makes »militäriskt korta» underrättelser. 
»Herr fänrik, min man är ett äkta nöt, det
har jag alltid sagt och det sade också min gamla
mor, som saligen afsomnade för ....»

Bagaren lät sin hustru icke hinna längre, innan
äfven han inföll, så att båda talade på en gång,
och det var med knapp nöd, som jag kunde
begripa, att en äldre qvinna sökt mig och nödvändigt
velat träffa mig, att qvinnan talat osammanhängande 
ord om en olycka, som hade timat, och att
namnet Aurora flera gånger hade sväfvat på
hennes läppar.

I detta ögonblick erinrade jag mig den gamla
qvinnan, till hvilken jag hade vårdslöst kastat ett
mynt. Hvad som förvånade mig, var att jag icke
genast hade i denna igenkänt Auroras tjenarinna.
Nu fans det blott en svag förhoppning att kunna
träffa henne.

Jag störtade brådskande ut ur kammaren,
lemnande åt de båda makarne att sjelfve afgöra, 
hvilkenderas ordflöde var det stridaste. Sjelf hade jag
slutligen blifvit öfvertygad derom, att värden
oaktadt sin vurm för den militäriska kortheten i
uttryck dock i sjelfva grunden var sin hustru
betydligt öfverlägsen i tungans snabba bruk.

Jag skyndade framåt gatan, sökande efter
qvinnan, men hon var ingenstädes till finnandes.
Under bagarefolkets enfaldiga prat hade hon aflägsnat
sig. Trätrappan, der hon suttit, var tom.

Orolig ilade jag vidare och blef glad, då jag
vid skenet af en lykta varsnade henne några hundra
steg framför mig. Åtminstone såg jag en qvinlig
gestalt och jag hoppades till Gud, att det måtte
vara hon.

Rigtigt! Det var Auroras tjenarinna. Ju
närmare jag kom henne, desto mera blef jag derom
öfvertygad.

Som jag trodde mig minnas, att Aurora tilltalat 
henne med namnet Gretchen, ropade jag henne
vid detta namn.

Hon vände sig om och när hennes gamla ögon
hade i dunklet hunnit urskilja, hvem det var, som
tilltalat henne, utbrast hon:

»Åh, herre Gud, fänriken! Hvilken lycka, hvilken 
glädje!»

»I hafven varit och sökt mig i mitt hem. Har
någon olycka vederfarits eder herskarinna? Säg
fort!»

»Ack ja! Den senare tiden har pröfvat hennes
krafter mer än skäligt. Först dog hennes fader — 
han blef skjuten till döds af en lönmördare, hvilken 
troligen blifvit utsänd af den der .... ni
förstår väl? .... Troligen blef han vredgad för det
att fadren lyckats rädda sitt enda barn, sin dyrbara 
skatt, ur hans klor .... Ack, när jag tänker på
det stackars barnets öfvergifna belägenhet, på hennes 
sorg och tårar, då är mitt gamla hjerta nära
att brista, ty jag skulle gerna gifva mitt varmaste
hjerteblod för henne.»

»Men hvad har fört eder hit till München?»

»Aurora ville hit. Hon ville söka skydd hos
drottningen och hon talade äfven ofta om sitt hopp
att här träffa eder.»

Med glädje erfor jag, att jag icke var bortglömd.
Dock — det visste jag ju redan förut. Huru skulle
en ädel qvinna kunna glömma den hon älskar?

»Och hvar är Aurora nu? För mig till henne!»

»Ack, herre, om det blott stode i min förmåga
att ledsaga eder till henne, så vore det ingen nöd,
men tyvärr vet jag sjelf ingenting derom. Gud
hjelpe mig, arma menniska!»

Gumman började gråta och jag kunde lätt inse,
att de händelser, som grämde henne, voro af
allvarsam natur och att någon svårare fara hotade min
själs älskling. Jag upphörde derför icke att spörja
tjenarinnan, förr än hon delgifvit mig hela
förhållandet, hvilket skedde under strida tårar och
högljudd klagan.

Jag inhemtade, att de båda qvinnorna hade
om aftonen samma dag, som jag gjorde det
misslyckade försöket att hänga Ulrik Apfelbaum,
anländt till staden och att Aurora hade haft för
afsigt att begifva sig direkt till drottningen för att
anropa henne om beskydd. Emellertid hade de på
Smedgatan blifvit omringade af en liten skara
okända karlar, hvilka bortförde den unga flickan
och lemnade Gretchen ensam med den andre tjenaren 
på gatan. Gretchen hade då befallt Heinrich 
att smyga sig efter den bortilande hopen, för att
se, hvarthän skurkarne förde deras matmoder. Efter
en stund, under hvilken hon på samma ställe
afvaktat hans återkomst, hade han återvändt och
berättat, att karlarne hade burit hennes herskarinna
in genom portgången till en enstaka stående gård,
som på tre sidor var omgifven af ett högt plank.
I sin nöd hade de derefter tagit sin tillflykt till ett
värdshus och till jungfruns räddning hade de
hittills icke kunnat uträtta någonting annat, än att
Heinrich oaflåtligen, dag och natt, under dessa båda
dygn hade hållit vakt utanför nämnda hus, på det
att de skulle vara öfvertygade, att Aurora Strahl
icke blefve derifrån förd till något annat ställe.
Värdshusvärdens gosse hade några gånger burit mat
till honom.

Sedan jag afhört denna berättelse, betänkte jag
mig icke länge angående hvad som borde företagas.

»Kom», sade jag till gumman, »försök att låta
edra gamla ben glömma sin ålder, och låtom oss
skynda till värdshuset. Jag förmodar, att värdens
gosse kan ledsaga mig till det hus, der man håller
eder matmoder fången. Sedan förelägger nog Gud
något råd.»

»Ack, herre, om I kunden befria henne ....!»

»Derom behöfven I sannerligen icke bedja mig.
Jag deltager i hennes öde lika mycket som I. Nu,
låtom oss skynda!»

Den gamla ansträngde alla sina krafter, men
hade ändå svårighet nog att följa mig, ty jag brann
af otålighet att komma till platsen och få företaga
något till min älsklings räddning. Minuterna
förekommo mig såsom evigheter. Dock, vi voro
omsider vid målet.


Värdens gosse var genast beredvillig att
åtfölja mig, och jag sökte att med en blank
silfverdaler ännu mera upptända hans ifver.

Springande vid min sida, ledsagade han mig
genom åtskilliga trånga gator till det ifrågavarande
huset, hvilket låg afsides midt på en ganska stor,
men stenhunden och ojemn plats. Bakom ett vid
ena hörnet af huset växande träd fann jag tjenaren, 
hvilken, så snart han hört mitt namn, ihågkom, 
att jag en gång varit i hans aflidne husbondes
hus och att det var jag, som hade ledsagat den
unga flickan, då hon lemnade Mainz.

»Herr fänrik, viljen I verkligen rädda henne?»
sporde han med en af glädje darrande röst.

»Jag vill åtminstone våga ett försök, skulle jag
än sätta lifvet till dervid. För utgången svarar
emellertid Herren i himmelen.»

»Ack, då lyckas det säkert! I lätten mitt hjerta
från en svår börda.»

»Är du säker om, att jungfrun är i detta hus?»

»Ja, herre!»

»Har du under dessa dagar sett någon gå ut
eller in här?»

»Nej, ingen annan, än de som hit införde den
ädla jungfrun. Äfven dessa karlar måste vara qvar
derinne, ty jag har oupphörligt hållit vakt, men
icke sett dem aflägsna sig derifrån. Om dagen har
jag suttit bakom den der gärdesgården och, så snart
det mörknat, har jag nalkats huset och under
nätterna haft min post bakom detta träd. I kunnen
förlita eder på mina ord.»

»Godt! Har eljest någonting, som är af vigt,
inträffat?»

»Ingenting!»


»Nåväl, gå nu hem till värdshuset och sök den
hvila, som du nu måste vara i stort behof af. Jag
vill för denna natt öfvertaga din vakt och behöfver
icke ditt bistånd.»

»Herre,» sade han, »låt mig blifva här hos eder!
Jag skulle ändå icke kunna finna någon ro eller
sömn. I neken mig väl icke att qvarstanna?
Möjligen kan jag blifva till någon nytta.»

»Nå, blif qvar då, efter du sjelf vill hafva det
så, men gossen må gå hem, ty han skulle blott vara
mig till hinder.»

Värdshusvärdens son aflägsnade sig, efter att
hafva sagt ett höfligt godnatt till oss båda.

Till en början befalde jag Heinrich att
qvarblifva vid trädet, medan jag gjorde ett slag kring
platsen, för att taga den i närmare betraktande.
Jag kunde i mörkret icke räkna våningarnes antal
i detta hus, men jag kunde åtminstone se, att det
var ganska högt. Intet enda fönster var upplyst
på den sida, der vi befunno oss. — Vi öfverenskommo 
att, om någondera af oss förnumme något
ovanligt eller behöfde den andres hjelp, skulle tre
skarpa hvisslingar gifva detta till känna.

Sedan detta blifvit aftaladt och Heinrich blifvit 
förmanad att hålla noggrann utkik, framför allt
på porten, begaf jag mig på väg, undersökande
omsorgsfullt hvarenda tum kring husets yttervägg.
Men jag hade redan hunnit till det ställe på
motsatta sidan, hvarest planket vidtog och slöt sig
intill muren, och hade likväl icke upptäckt hvarken
något ljud eller någonting annat, som kunde gifva
mig en ledning. Huset tycktes vara fullkomligt
obebodt eller åtminstone befunno sig dess invånare
i fullkomlig stillhet.


Här och der lade jag örat intill muren, för att
möjligen kunna upptäcka något tecken till rörelse
i husets inre, men allt var tyst och icke ett spår
af ljud trängde till mitt öra.

»Månne de kunna hafva dödat henne?» frågade
jag mig sjelf, men af många skäl förkastade jag
ögonblickligen denna tanke. »Nej,» sade jag i mitt
inre, »nej, om detta hade varit skurkarnes afsigt,
så skulle de ingalunda hafva fört henne hit.
Någon helt annan plan hafva de säkerligen haft. Det
är snarare troligt, att den der namnlöse skurken,
som redan förut försökt fånga henne, har tillstält
detta dåd, för att ....»

Min tanke i detta afseende medhann jag icke
att fullborda denna gång, ty just i detta ögonblick
förnam jag ett svagt ljud såsom af en menniskoröst, 
men detta ljud tycktes komma från den sida
af huset, som var innesluten af det höga skranket.
Detta ljud, ehuru svagt och otydligt, ingaf mig dock
hopp om att ändtligen komma till något slut i
denna sak.

Icke utan svårighet klättrade jag öfver planket
och befann mig på dess andra sida. Ett svagt
ljussken skimrade fram genom ett fönster, som satt
ganska nära marken, men för öfrigt var äfven hela
denna sida af huset försänkt i mörker.

Naturligtvis smög jag mig närmare till det
upplysta fönstret och lutade mig ned för att kunna
kasta en blick in i rummet. Men till min stora
förtret fann jag det omöjligt att skåda dit in och
detta af den orsaken, att ett förhänge var på
innersidan fästadt framför fönsterluften. Icke en enda
rörelse eller det minsta ljud kunde nu förnimmas
inifrån och likväl var jag öfvertygad derom, att det 
ljud, som jag hade hört, då jag nyss stod utanför
planket, hade kommit just inifrån detta rum, till
hvilket det upplysta fönstret hörde. Jag öfverlade
redan med mig sjelf, om jag borde tillkalla den
utanför stående tjenaren, innan jag gjorde något
försök att intränga i den hemlighetsfulla boningen.
Då uppfångade plötsligt mina öron ljudet af en
qvinlig röst, hvilken sjöng följande strof med ett
klagande tonfall:

<poem>	Ack!  Hvarför skall jag fången vara,
	Som rädda fogeln i sin bur?
	Ack! hvarför kan jag icke fara
	Min kos igenom denna mur?
	Skall jag som fånge alltid sitta?
	Skall aldrig den jag håller kär
	Mitt undandolda gömsle hitta?
	Skall evigt jag förblifva här?
	O! nej, han kommer!  Aldrig än
	Jag tviflat på mitt hjertas vän. </poem> 

»Nej, han kommer,» upprepade jag omedvetet. 
Denna röst, denna sång trängde till mitt hjerta, ty
jag igenkände verkligen sångerskans sköna stämma.
Intet tvifvel! Här, innanför denna mur, befann sig
Aurora Strahl. Bland tusende andra röster skulle
jag hafva igenkänt hennes, som bodde i mitt hjerta.

Det är troligt, att jag något för högt uttalade
orden: »nej, han kommer», ty sångerskan tystnade
och jag såg efter få ögonblick en fin, hvit hand
nedrycka förhänget, som för mig hittills hade dolt
det inre af huset. Aurora Strahl stod framför mig,
skönare än någonsin genom de tårar, som fuktade
hennes ögonvrår. Säkerligen igenkände hon äfven
mig, ty hon skyndade efter ett i rummet stående
bord och lyckades, genom att stiga upp på detta,
nå fönsterhaken. Med feberaktig brådska 
upplyftade hon denna och stötte upp fönstret, i samma
ögonblick, som en grof och smutsig karlhand lades
på hennes arm och våldsamt ryckte henne ned af
bordet.

Jag såg nu tydligen en groflemmad karl, hvilken 
med en häftig rörelse af sin arm slungade den
unga flickan längre bort i bakgrunden af rummet,
hvarefter han uppsteg på bordet, för att stänga
fönstret, troligen icke anande, att han i sjelfva
fönsteröppningen skulle möta en fullt väpnad krigare.
Jag förmodar, att karlen dittills icke hade märkt
min närvaro, utan trodde sig allenast hindra ett
försök till flykt. Möjligt är också, att ungmön
någon gång tillförne hade försökt att undfly på den
vägen.

Då jag varsnade karlens anstalter till att åter
stänga fönstret, fann jag det vara tid att träda
emellan. Raskt och beslutsamt inträdde jag i
fönsterluften och karlen, som så oförmodadt befann
sig ansigte mot ansigte med mig, tumlade förskräckt
baklänges ned på golfvet — ett fall, från hvilket
han skyndsamt uppreste sig, dock icke förrän jag
hade hoppat ned på golfvet och stod med draget
svärd för att helsa honom välkommen från hans
ofrivilliga och opåtänkta luftresa.

Knappt hade jag satt fötterna på golfvet, förrän
Aurora ilade fram och kastade sig till mitt bröst,
der jag ett ögonblick qvarhöll henne, hårdt
kringsluten af min starka arm. Förtroendefullt lutade
hon sitt hufvud mot min skuldra och hviskade:

»Jag visste, att du skulle komma. Jag visste
det!»

»Ja, älskade,» hviskade jag i hennes öra, »äfven
jag visste, att jag skulle finna dig åter.»


Dock — det var föga tid att sysselsätta sig med
älskogstal. Jag hade ju framför mig en fiende,
hvilken först måste affärdas. Ännu krälade han på
golfvet, men snart skulle han stå stridsfärdig framför 
mig. Jag förde derför Aurora bort till ett säte,
hvarest jag med mildt tvång nödgade henne att
sitta, medan jag skulle afgöra saken med min
vederpart.

Sedan ungmön hade blifvit öfvertalad att sätta
sig, vände jag mig mot karlen, hvilken just i detta
ögonblick ändtligen hade hunnit uppresa sig ur
sin obehagliga ställning. Med draget svärd
afvaktade han mitt anfall.

Det tycktes mig vara en man af ringaste stånd.
Klädedrägten var osnygg och tydligen icke ursprungligen 
förfärdigad åt honom. De åtsittande benkläderna 
och de smala rockärmarne syntes allvarsamt
hotas med att söndersprängas af hans grofva ben
och armar. En slokig hatt betäckte hans hufvud,
medan ett par trasiga skor, så godt sig göra lät,
öfverskylde den fullkomliga frånvaron af strumpor.
Sådan var den man, med hvilken jag nu gick att
mäta mina krafter och min vapenskicklighet.

Redan vid de första huggen kunde jag förstå,
att karlen nästan var helt och hållet okunnig i
bruket af det vapen, som han bar. I stället för att
tålmodigt parera mina hugg och passa upp på ett
gynnande tillfälle att tillfoga sin motståndare skada,
svängde han svärdet i blind ifver, tydligen i den
tanken att hela fäktkonsten icke är annat än en
öfning att hugga blindt i luften, lika godt om
huggen träffa eller icke. Naturligtvis dröjde det
under sådana förhållanden icke länge, innan karlen
föll, svårt träffad i bröstet.


Den scen, som nu följde, vill jag icke ens
försöka att skildra. Huru Aurora bekände mig sin
kärlek, huru den första kyssen brann på våra läppar 
— hvem skulle kunna fatta hela sällheten af
en sådan stund, om han icke sjelf har älskat, och
om han har älskat, skall han förstå mig, utan att
behöfva en omständlig berättelse.

»Älskade,» sade hon, leende genom tårar af
lycka, »nu, sedan jag funnit dig, fruktar jag intet.»

Mitt hjerta var så öfverfullt af sällhet, att jag
icke kunde svara, men jag tryckte henne med värma
till min barm. Rodnande tillade hon:

»Du frågar mig icke, hvarför jag kommit hit
till München?»

»Gamla Gretchen har redan sagt mig, att du
ärnar söka en fristad hos Gustaf Adolfs drottning.
Är det icke så?»

»Elake! Nog inser du, att detta icke var det
förnämsta skälet till denna resa.»

Jag började förstå hennes mening, men som
det var mig kärt att höra bekännelsen derom från
hennes egna läppar, låtsade jag mig hafva svårt
att begripa hennes halfqvädna visa.

»Nej, i sanning,» sade jag, »var det inte för att
finna skydd, så måste jag erkänna min oförmåga
att begripa det.»

»Nå, då måste jag väl säga dig det, ehuru jag
visserligen tror, att du begriper mera än hvad du
utgifver dig för att förstå. Det finnes i Gustaf
Adolfs här en viss ung man, en fänrik, som helt
och hållet eröfrat mitt lilla hjerta. Det var egentligen 
hos honom, som jag ville finna skydd.»

»Och nu har du funnit hvad du sökte, eller
huru?»


»Jag har funnit. Jag är lycklig.»

En god stund tillbringade vi med sådant oskyldigt 
och ofta intetsägande tal, som plägar föras
mellan älskande. När jag kallar det »intetsägande»,
så menar jag ingalunda, att det skulle sakna
betydelse för de älskande personerna sjelfva, men att
andra menniskor, hvilka åhöra det eller läsa derom,
vanligtvis icke kunna förstå, huru de båda
förälskade kunna finna ett så djupt intresse i ord,
som synas alldagliga, ja, till och med stundom en
smula enfaldiga och barnsliga. Jag vill derför icke
omständligt skildra det samtal, som vid detta
tillfälle fördes mellan mig och mitt hjertas brud.
Endast det vill jag ännu en gång försäkra, att sällare
ögonblick har jag aldrig upplefvat.

Emellertid var det oförsigtigt att så länge
qvardröja på denna plats och det fingo vi nogsamt
erfara. Jag fann sjelf, att det var tid att återvända
från drömmarnes land till den mindre sälla verkligheten 
och träffa anstalter för att lemna detta hus.

»Min älskade», sade jag, »vi måste nu fly
härifrån. Finnas här flera karlar i huset, än denne,
som ligger der blödande?»

»Ja, det måste finnas ännu fyra eller fem, ty
då alltid en af dem hållit vakt här i detta rum
och således ombyte ofta egt rum, har jag kunnat
räkna fem olika ansigten.»

»Hvad? Har en af dem tillbragt dag och
natt här?»

»Ja, de hafva icke velat lyssna till mina böner
att få vara ensam.»

»De skurkarne! Känner du någon väg, genom
hvilken vi kunna slippa ut härifrån, utan att 
begagna oss af fönstret? Det skulle isynnerhet för
dig vara obeqvämt att nödgas fly den vägen.»

»Nej, min älskade! Jag känner icke gångar
och korridorer i detta hus, ty jag har icke varit
utanför detta rum. Och för öfrigt, när du är vid
min sida, skola alla svårigheter förefalla mig lätta.
Kom!»

Den raska flickan ville skynda upp på bordet
för att derifrån nå fönstret och komma ut i det
fria, men en tilldragelse inträffade, hvilken åtminstone 
för ögonblicket omintetgjorde hvarje försök
till flykt.

En dörr öppnades i bakgrunden af rummet och
genom den inträdde fyra väl beväpnade karlar,
klädda liksom deras redan fallne kamrat, dock med
den skilnaden, att två af de senare råkade vara af
mindre kroppsstorlek, så att deras drägter tycktes
kunna rymma hvardera ytterligare två eller tre så
spensliga kroppar. De båda andre deremot hade
liksom den stupade karlen svårt att få rum i de
trånga klädespersedlarna.

Tre af dessa vände sig mot mig och den
återstående stälde sina steg bort till bordet, der Aurora
ännu stod upprätt. Men innan någondera af
karlarne hade tillryggalagt afståndet mellan oss, hade
jag skyndat bort till Aurora och lemnat henne i
handen en af mina pistoler, på det att hon skulle
kunna afvärja den första faran.

»Var icke rädd för min skull, min älskade!»
ropade den modiga flickan. »Om jag är utkorad
till en krigares hustru, skall jag äfven visa mig
värdig denna ära. Den förste af er, som nalkas
mig, skjuter jag för pannan.»

Bofvarne tvekade ett ögonblick. De förstodo
sannolikt, att Aurora skulle kunna sätta sin hotelse
i verkställighet, ty hennes röst hade en fasthet,
hvilken öfverraskade till och med mig, ehuru jag
tillförne kände henne såsom en modig qvinna.

Jag hade stält mig skyddande framför min
brud, villig att, om det så erfordrades, gifva mitt
lif för henne. Dock ansåg jag verkligen den
förestående vapenleken icke vara så farlig. Mina
motståndare voro visserligen fyra, men som ingen af
dem hade något skjutvapen, hoppades jag, att Auroras
pistol skulle befria mig från den ene, under det
att jag sjelf jagade en kula i pannan på en annan,
hvarigenom deras antal skulle nedgå till två, och
med dem skulle säkerligen mitt goda svärd kunna
göra leken kort.

Hvad jag sålunda förutsåg, det skedde ock.
De båda skotten affyrades nästan samtidigt och två
af fienderna föllo under svordomar och förbannelser
till marken. Nu gaf jag de båda öfverlefvande
ingen tid att hemta sig från sin förskräckelse. Djerft
trängde jag inpå dem och tvingade dem att
småningom draga sig tillbaka ända till den motsatta
väggen. Här vexlade vi hugg på hugg. Intet enda
ögonblick hvilade svärden, förrän båda mina fiender
voro urståndsatta att föra vapen. Då bådo de om
nåd och som jag aldrig haft tillräckligt hårdt hjerta
att öfva grymhet mot en redan slagen fiende, så
nöjde jag mig med att fråntaga dem deras svärd.
Den ene föll till golfvet af matthet och blodförlust,
den andre föll tungt ned på sätet, der han började
ansa sina sår.

Aurora kom nu till mig och drog mig bort,
tagande vägen genom den dörr, som öppnat sig för
att insläppa de fyra karlarne i rummet.


»Låtom oss skynda», sade hon ifrigt. »Jag
längtar efter att komma härifrån.»

»Ett ögonblick blott! Vi måste medtaga ljuset,
för att med säkerhet kunna finna någon utväg ur
detta näste.»

Sägande detta, lösgjorde jag mig sakta ur hennes 
omfamning och ilade tillbaka in i rummet, för
att hemta vaxljuset, hvilket ännu brann derinne.
Som ljusstaken stod på bordet, måste jag närma
mig ända fram till fönstret, då jag skulle hemta den.

Det var helt naturligt, att jag skulle kasta en
afskedsblick till denna ännu öppna fönsterluft, hvars
förtjenst det var att hafva förskaffat mig inträde i
denna kammare, der min älskling hållits fången.
Och då jag nu blickade dit, hade jag nära nog
släppt ljuset ur min hand, så förvånad blef jag öfver
den syn, hvilken der tedde sig för mitt öga. Blott
ett enda ögonblick räckte synen, men den gjorde på
mig ett starkt intryck.

Se här hvad jag såg:

Ett ansigte, omgifvet af en munkhätta och en
gestalt, insvept i munkkåpa, dertill ett vildt,
oordnadt skägg och ett par ögon, som glödde likt
eldkol. Men det som mest oroade mig, var att jag
igenkände både ansigtet och skägget och ögonen
såsom varande Ulrik Apfelbaums tillhörighet.

Inom mindre tid än ett ögonblick försvann hela
synen, men icke så det intryck, som den hade gjort
på mitt sinne. En hel här af olikartade tankar
genomkorsade min hjerna, men hufvudsätet bland
dessa funderingar innehades dock af den tanken,
att denne min dödsfiende hade bevittnat hvad som
förefallit mellan mig och Aurora, att han således
hade kunskap om min kärlek och lycka samt att 
han säkerligen icke skulle lemna något medel oförsökt 
till att skada min själs älskling och derigenom
äfven mig sjelf.

Aurora, som säkert började finna mitt dröjsmål
besynnerligt, inträdde åter i rummet. Den älskliga 
flickan lade sin mjuka arm kring min hals,
lutade sig smekande intill mig och sporde:

»Älskade! Hvad är, som förorsakar dessa djupa
tankar?»

Jag vaknade upp såsom ur en dröm och lade
min arm kring hennes lif samt tryckte henne intill
mig, liksom om jag fruktat, att någon i detta
ögonblick skulle rycka henne ur mina armar.

»Jag vill säga dig det, ehuru måhända bäst
för ditt lugn vore, att du förblefve i okunnighet
om de faror, som lura på oss. Här i detta fönster
såg jag nu skymten af den ende man på jorden,
af hvilken jag vet mig vara hatad. Visserligen har
jag aldrig gjort honom något ondt eller någon orätt,
men jag har åtskilliga gånger genom min mellankomst 
lyckats hindra honom från utförande af de
vederstyggligaste förbrytelser. Detta kan han aldrig
förlåta mig, icke heller lärer han förmå ursäkta,
att jag några gånger öfverlemnat honom i rättvisans
händer, ehuru han lyckats undgå vedergällningen
och straffet intill denna dag. En gång har jag till
och med hängt honom, men äfven då blef hans
usla lif räddadt.»

»Nå, hvad fruktar du af honom?»

»Allt! Han har säkerligen från detta fönster
upptäckt vår ömsesidiga kärlek, han har sett vår
sällhet och han skall icke hvila, förrän han på
hemliga vägar och genom hvarje slags medel har
förstört och härjat vår nyss började lycka.»


»Och hvad heter han? Det är väl icke . . . .?»

». . . . <i>din</i> fiende, menar du? Nej, hittills tror
jag, att han aldrig ens har sett ditt väna anlete.
Han heter Ulrik Apfelbaum.»

»Densamme, om hvilken talades så mycket i
Mainz?»

»Just densamme!»

»Nå ja, låt honom försöka att skada oss, min
älskling! På våra hufvud kan han ju icke kröka
ett hår utan Guds vilja.»

»Tack för dessa ord min egen Aurora! Du
har rätt. Vi vilja förtrösta på Gud.»

Nu stannade vi icke längre qvar i denna
kammare. Med det klart lysande ljusets tillhjelp var
det oss en lätt sak att finna ut ur huset, men vid
porten återstod ett ganska besvärligt arbete, emedan
den var försedd med många bommar och andra
låsinrättningar, hvilka jag måste dels aflyfta, dels
sönderbryta.

Dock försiggick äfven detta, utan att vi blefvo
störda, och snart hade vi den glädjen att
sammanträffa med tjenaren Heinrich. Denne hade troget
qvarblifvit på sin post. Han hade hört de båda
skotten, men då han icke blef genom den
öfverenskomna signalen kallad till bistånd, hade han
ansett klokast att lägga band på sina önskningar
att komma mig till hjelp. Jag berömde honom för
hans välförhållande.

Den stackars karlens glädje öfver matmodrens
befrielse var stor och kan blott jemföras med den,
som gamla Gretchen kände, då hon snart derefter
såg oss inträda i värdshuset.

*
</chapter>
<chapter name="XV. En utflykt till Tyrolen">
<h2>XV.

En utflykt till Tyrolen.</h2>

Det var naturligt, att jag icke lemnade
värdshuset, dit jag fört Aurora, under denna natt,
emedan jag ansåg, att farans tid ännu icke var förbi.
Uti ett rum utanför Auroras kammare tillbringade
jag de återstående timmarne af natten. Ehuru jag
var ganska uttröttad, flydde likväl sömnen min
hufvudgärd. Under det tiden långsamt framskred, hade
jag rundligt tillfälle att öfvertänka, hvad jag borde
företaga, och jag kunde icke finna någon bättre
plan, än att öfverlemna Aurora i drottningens
beskärm. Jag fattade alltså det beslutet, att jag
genast följande morgon skulle uppvakta konungen och
hos honom anhålla, att han genom sitt förord måtte
stämma drottningen till den unga flickans fördel
och utverka hennes upptagande bland drottningens
följe, der hon kunde lefva i större trygghet.

Innan ännu Aurora hade visat sig följande
morgon, gick jag ut, för att verkställa mitt uppsåt,
emedan jag gerna ville öfverraska henne med den
glädjande underrättelsen om framgången af min plan.

Medan jag skyndsamt ilade framåt gatorna, som
ledde till konungens boning, mötte jag Hans Färdig.

»Hvarthän skyndar du med denna brådska?»
sporde han, sedan vi helsat hvarandra såsom goda
vänner.

»Till konungen!»

»Då kan jag underrätta dig, att du förgäfves
söker honom. Han är icke i staden.»

»Hvar befinner han sig? Jag måste uppsöka
honom.»

»Du blifver likväl nödsakad att vänta, tilldess
han återkommer, hvilket dock lärer inträffa innan
aftonen. Han följde i går på eftermiddagen
drottningen och hennes följe ett stycke på väg.»

»Hvad? Är då drottningen också borta?»

»Ja, visserligen!»

»Huru kan du veta det? Jag har icke hört
något derom.»

»Karin förtäljde mig det i går vid middagstiden. 
De skulle fara på eftermiddagen och konungen 
skulle ledsaga dem under färdens början, sade
hon. De lära till en början hafva tagit vägen
till Augsburg, men drottningen skulle derifrån
genast begifva sig till norra Tyskland.»

Min plan att hos drottningen vinna skydd för
min brud hade således blifvit omintetgjord.
Missmodig begaf jag mig tillbaka till värdshuset.

Auroras glädje och ömma tillgifvenhet, då hon
här kastade sig i mina armar, skingrade för en
stund molnen på min panna, men snart instälde
sig åter de allvarliga tankarne och jag omtalade
för min trolofvade, hvad jag denna morgon hade
velat uträtta till hennes välfärd och huru mina
beräkningar visat sig vara missräkningar.

»Hvad dina omsorger om mig bereda mig
glädje!» utropade hon. »Det är ljuft för en qvinna
att hafva någon, som med ömhet tänker på och för
henne. Emellertid, min älskling, förjaga molnen
från din panna och låt icke den närvarande tidens
sällhet skingras af tankarne på framtiden.»

»Men din lycka, ditt lif sväfvar ju i fara. Huru
skulle jag då kunna vara lugn? Städse 
återkommer i mitt hjerta den frågan: huru skall jag kunna
skydda dig? Hvar skall jag finna ett säkert värn
att ställa mellan min trolofvade brud och de faror,
som hota henne?»

»Jag skall försöka komma dig till hjelp.»

»Hvad? Skulle du känna någon annan
tillflyktsort, der du kunde vara trygg och skyddad mot
alla faror?»

Hon eftertänkte ett ögonblick, och detta
utseende af tankfullhet gjorde hennes ansigte ännu
mera intagande, om möjligt.

»Vi befinna oss ju här icke långt ifrån Tyrolen?»

»Sannt!»

»Och staden Innsbruck ligger ju der?»

»Också sannt, min älskling!»

»Nåväl,	jag tror icke, att krigets fasor ännu
hafva hunnit dit.»

»Skulle	du vilja taga din tillflykt dit? Nå,
måhända är denna tanke så god, som någon annan.
I Innsbruck lefver man säkert ännu lika lugnt,
som i den djupaste fred. Men till hvem skall du
taga din tillflykt der?»

»Min faders broder bor der sedan många år
tillbaka och han skall säkert icke vägra sin
brorsdotter ett beskärm under sitt tak.»

Jag öfverlade med mig sjelf, huruvida jag borde
tillstyrka detta förslag eller afråda derifrån. För
att hinna dit, måste vi färdas genom ett land, der
befolkningen i allmänhet var fiendtligt stämd mot
svenskarna, och många faror skulle troligen af denna
anledning möta oss under vägen. Jag förestälde
henne detta och	framlade en annan plan.

»Det tryggaste», sade jag, »vore att föra dig till
Sverige, der du kunde blifva i ro hos mina 
anförvandter, tilldess jag en gång efter krigets slut får
se dig åter.»

»Nej, min vän, min egen älskade, tappre fänrik,
så långt bort ifrån dig vill jag icke nu resa. Jag
vill vistas i din närhet. Jag vill hafva hopp om
att emellanåt få trycka dig i mina armar och
mottaga dina smekningar. Jag vill andas samma luft
som du. Blir du sårad, vill jag hafva möjligheten
att vårda dig. Men när kriget upphört, när din
konung återvänder med sina tappra skaror till ditt
hemland, då vill jag gerna följa dig till dina fäders
land — då, men icke förr. Det är min bestämda
vilja och du måste, såsom min trolofvade, vänja
dig vid att hörsamma mina befallningar.»

Hennes sätt att yttra dessa först allvarliga och
till sist skämtsamma ord vederlade fullkomligt alla
de invändningar, som ville uppstiga inom mig.
Qvinnan är aldrig mägtigare, än när hon bekänner
för mannen sin kärlek och när hon, för att vinna
sina afsigter, upplåter för honom en del af sitt
älskande hjertas hemligheter.

Jag kunde verkligen icke invända någonting
mot de skäl, som hon nu hade framstält, ehuru jag
fortfarande i mitt hjerta ansåg min plan vara den
tryggaste och i alla afseenden bästa.

»Nåväl, min Aurora, ske som du vill! Men vi
måste omsorgsfullt bereda oss till denna färd.
Jag vill kläda mig såsom en borgare och under en vid
kappa dölja mina vapen. Äfven du måste aflägga
denna dyrbara drägt och ikläda dig en torftigare.
De båda tjenarne deremot anser jag icke behöfva
någon förklädnad, ty de skola icke utgifvas för
annat än hvad de äro — tjenare. På detta sätt
skola vi få utseende af att vara ett borgerligt äkta 
par, som gör sin bröllopsresa, och om våra fiender
hafva spioner ute, så lära vi då svårligen kunna
väcka deras misstankar. Deremot om jag färdades
i min krigareskepnad och du i din sedvanliga dyrbara 
prydnad, skulle våra fiender snart blifva ledda
i våra spår.»

Ännu en stund samtalade vi med hvarandra
om de försigtighetsmått, som borde vidtagas. Bland
annat beslöto vi att uttåga ur staden under
nattens mörker, på det att om möjligt ingen fiende
skulle märka vårt förehafvande. Efter en öm
omfamning lemnade jag Aurora för att i staden
anskaffa de persedlar, som voro af nöden såväl till
hennes, som till min förklädnad. I en bod, hvarest
man idkade handel med aflagda kläder, fann jag,
efter mycket sökande, hvad jag önskade. På
hemvägen från boden till värdshuset såg jag konungen,
hvilken återvände från sin färd, åtföljd af en skara
ryttare. Jag kunde således på eftermiddagen, när
jag begaf mig till honom, vara viss om att träffa
honom hemma. Han beviljade då utan svårighet
min bön om tillåtelse till den färd, jag ärnade
företaga. Vänliga helsningar sände han till Aurora,
hvilken han väl mindes. Då jag tog afsked, sade han:

»Jag drager troligen härifrån till Nürnberg, dit
jag förnimmer att Wallenstein möjligen ärnar sig.
Der måste du så fort som möjligt stöta till hären.»

Nu var allt redo till afresan och vi afvaktade
blott mörkrets inbrytande, för att begifva oss på väg.

När jag, efter att hafva iklädt mig den bruna
borgaredrägten, inträdde till Aurora, kände hon till
en början icke igen mig, och när hon slutligen
blifvit öfvertygad om, hvem hon hade inför sig,
brast hon ut i en hjertlig munterhet, hvilken 
framkallades af mitt utseende i den för mig ovana drägten. 
Jag deltog i hennes löje och vi liknade i detta
ögonblick ett par glada barn, hvilka fröjdas öfver
— ingenting. Det är förunderligt med kärleken,
att den kastar ett rosenskimmer äfven öfver sådana
tillfällen i lifvet, då man umgås med ganska
allvarliga ting.

Slutligen hade mörkret fullständigt inbrutit och
vi kunde begifva oss på väg. Hästarne framfördes
af Heinrich, som hade fått befallning att med
djuren begifva sig i förväg till stadsporten. Vi skulle
till fots tillryggalägga vägen genom staden. Denna
anordning hade i sista stunden blifvit beslutad,
för att ännu mera öka hemligheten af vår affärd.

Utan något äfventyr upphunno vi stadsporten.

Jag hade redan hulpit Aurora att uppstiga på
sin gångare och skulle just sjelf sitta upp, då jag
blef varse en skugga invid muren af ett hus, som
låg några tjog alnar från stället, der vi befunno oss.
Oviss, huruvida det var en menniska eller ett
utsprång i muren, gick jag några steg framåt, för att
se efter, huru dermed i verkligheten förhöll sig.
Troligen skrämd af mitt annalkande, började skuggan 
röra på sig och af alla krafter springa inåt
staden. Det hade således icke lyckats mig att dölja
vår resa för alla fiendtliga ögon. Oaktadt alla
försigtighetsmått hade man spionerat på oss.

En smula oroad af denna upptäckt, återvände
jag till mitt sällskap. Min bortovaro hade icke
räckt många sekunder och Aurora hade derför icke
märkt den. Som jag ville bevara henne för oro
och bekymmer, så mycket jag förmådde, ville jag
icke omtala för henne den ledsamma upptäckt, jag
hade gjort, utan gömde den i mitt bröst.


Auroras muntra skämt och den lifvande känslan
af att ega henne i min närhet, att kunna fatta
hennes hand och mottaga uttrycken af hennes innerliga
kärlek — allt detta förjagade inom kort alla sorgliga 
tankar ur mitt sinne. Vår färd gick raskt
framåt under nattens mörker. Intet äfventyr
träffade oss och när morgonen randades hade vi redan
hunnit så långt, att de höga tyrolska bergen med
sina snöbetäckta toppar visade sig i fjerran.
Morgonsolen kastade sitt sken på det hvita snötäcket
och fröjdade våra ögon med ett färgspel af ovanlig
fägring. Den, som icke med egna ögon sett ett
snöklädt berg i det ögonblick, då solen börjar öfvergjuta 
det med sina strålar, kan svårligen föreställa
sig, hvilken njutning jag och min sköna följeslagerska 
funno i betraktandet af det för oss ovanliga
skådespelet.

När det blifvit full dager, rastade vi en timma,
under hvilken Aurora, väl insvept i varma täcken,
slumrade något. Den stackars flickan, som icke
under hela natten fått njuta någon sömn och under
flera timmar uthärdat den snabba ridten, kunde väl
behöfva en stunds vederqvickelse. Men hennes slummer 
räckte icke länge. Jag satt vid hennes sida,
sysselsatt med tankar på framtiden. Med en
obeskriflig rörelse förestälde jag mig en tid, då denna
unga flicka skulle förljufva mitt hem i det aldrig
glömda fosterlandet. Med förtjusning genomlefde
jag i detta drömmande tillstånd en sällhet, som
kanske aldrig skulle blifva verklighet. Jag vet
icke huru länge jag kunde hafva fortsatt med dessa
drömmerier, om icke Aurora hade vaknat och yrkat
på resans fortsättande. Efter en med hast
undanstökad måltid bröto vi åter upp.


Allt närmare kommo vi till de jättelika bergen,
hvilka säkerligen hafva en höjd af fyra eller fem
tusen alnar. Allt mera höjde sig marken, så att
våra hästar hade ett tungt arbete, och färden kunde
nu icke fortgå med samma snabbhet, som under
natten. Ännu svårare blef det, när vi vid middagstiden 
befunno oss uppe på sjelfva berget, midt
ibland nakna, ödsliga klippmassor med snö i
remnorna och på branterna. Högt öfver oss reste sig
de väldiga bergjättarne med sina hvita hjessor. Vi
skulle dock icke blifva nödsakade att bestiga de
höga topparne, ty vägen letade sig fram genom
remnor och mellan bergväggar på en höjd, som
aldrig öfversteg hälften af de högsta topparnes.

Vägen blef beständigt brantare, ju högre vi
stego. Snart vek den af kring ett skyhögt klippblock 
och drog djerft in mellan två höga bergväggar. 
Der rådde midt på dagen ett halfmörker, som
ingalunda var egnadt att muntra vår sinnesstämning, 
men om denna dystra väg ingaf oss obehag,
så fingo vi en riklig ersättning genom den
utomordentligt sköna syn, som lyste emot oss, när vi
slutligen framkommo ur halfmörkret och sågo en
underskön dal utbredd för våra frossande blickar.

Med en slingrande bergväg för våra ögon, hvilken 
försigtigt ledde längs efter berget ned i dalen,
stannade vi en stund för att taga det nedanför sig
utbredande landskapet i betraktande.

Långt nedanför oss tedde sig en fruktbar dal,
uppfyld med leende fält, lummiga parker och väl
underhållna bondgårdar. På dalens andra sida höllo
skyhöga bergväggar vakt sedan årtusenden. Vid
foten af klipporna på dalens andra sida reste sig
en liten landtkyrka med en tornspira, som 
synbarligen sträfvade mot höjden, men som dock tog sig
ut bredvid de högresta bergen såsom ett barn bredvid 
en jätte. Den lilla byn, hvars namn vi icke
kände, hade prydliga hus och välskötta gårdar,
hvilka sågo fridfulla och hjertligt hemtrefliga ut,
der de lågo inbäddade i grönt med bergen till
bakgrund.

Friskt lif pulserade i den fredliga dalen. På
åkerfälten, i de präktiga trädgårdarne — öfverallt
sågo vi idoga menniskor och bullret af deras
arbeten trängde upp till oss på bergplatån, liksom
ljudet af en arbetande och samlande bisvärm. På
vägarne nere i dalen färdades en hel mängd folk.
Här varseblefvo vi en resande engelsman, lätt
igenkänlig genom sitt väldiga kindskägg och sin
underliga klädedrägt.<footnote>Om man får döma af detta fänrik Flinks yttrande, lära
Albions söner redan vid denna tid haft samma egendomligheter,
som i vår tid äro utmärkande för deras slägte. </footnote> Derborta i skuggan af de
lummiga träden stannade en vandrande bondflicka, slog
sig ned vid den spegelklara källan, i hvars blanka
yta hon speglade sitt leende, täcka anlete, ordnande
på samma gång sitt mörka hår kring den hvita
pannan. Sedan drack hon sig otörstig, kastade ännu
en blick på sin bild i spegeln och uppsteg, för att
fortsätta sin väg, i samma ögonblick som en
kringflackande handelsman stannade sin svettiga åsna
vid källans rand. Tydligen önskade han för affärens 
skull komma i samspråk med den unga flickan,
ty han framhemtade ur de på åsnan lastade säckarna
en brokig, lysande duk, hvilken han under lifliga
åtbörder utbjöd, men ungmön ristade de sköna, fria
lockarna och skyndade bort, för att icke blifva
»inledd i frestelse». En jägare sågs med raska steg 
komma nedför den motsatta höjdens slingrande gångstig, 
lastad med byte — en präktig stenget, hvilken 
nyss bitit i gräset för hans »vingade» och säkra
lod. Äfven han rastade vid källan och med
bergens modige son tycktes handelsmannen kunna
inleda en affär. Han behöfde ju krut och kulor för
nya bergvandringar och nya segrar öfver bergens
lättfotade vildbråd. Äfven den brokiga duken, som
ungmön hade försmått, blef jägarens egendom — 
hvem vet? — kanske ärnade han den åt någon
brunögd tärna bland dessa berg! Under tiden ilade
landtliga åkdon hit och dit och dalens invånare
vandrade åt skilda håll till eller från sitt arbete.
Ända upp till oss hördes ljudet af deras friska,
okonstlade sång. Från höjderna hördes ljudet af
herdarnes lurar. Allt sammansmälte till en
lefvande och rörlig tafla af en skönhet, som endast
ett bergland eger.

Det led mot aftonen och vi öfverlade, huruvida
vi skulle tillbringa natten på den plats, hvarest vi
nu befunno oss, eller om vi skulle tåga ned i dalen
och söka något nattherberge. Jag bad Aurora
afgöra denna sak efter sin önskan.

»Nej, nej! Låt mig slippa att afgöra någonting! 
Din egen klokhet, min älskade, är den bäste
rådgifvare nu, såsom alltid.»

»Nåväl, efter du öfverlemnar saken i mina händer, 
så bestämmer jag mig att qvarstanna här öfver
natten. Ned till dalen är åtminstone två timmars
väg och oss återstår endast omkring en timma, tilldess 
det blir mörkt. Jag anser, att det skulle vara
förenadt med ganska stora faror att färdas denna
väg efter mörkrets inbrytande.»


»Deri har du rätt, älskade», svarade Aurora.
»Vi blifva här.»

»Dock», menade jag, »böra vi uppsöka åt oss
en passande lägerplats. Det är visserligen nu vår,
men nätterna äro säkert icke varma på denna höjd,
så att ett skydd mot väder och vind bör vara oss
välkommet; måhända kunna vi finna en grotta eller
åtminstone en bergremna, der vi kunna inreda åt dig
ett varmt hviloläger.»

Jag steg af hästen och upptäckte snart ett
stycke längre nedåt berget en liten grotta, hvars
ingång tycktes kunna lemna inträde äfven åt
hästarna. Hit förde jag hela sällskapet och vi
installerade oss på bästa sätt. Till ännu säkrare skydd
mot kylan upphängde jag framför ingången ett täcke,
så att vi icke kunde hafva haft det varmare i en
kammare.

Så länge dalen ännu kunde skönjas, förmådde
hvarken jag eller min trolofvade att slita oss ifrån
den härliga synen, och först då, när mörkret lägrat
sig öfver den sköna nejden, ingingo vi i grottan
för att söka hvila i sömnens armar.

Aurora lade sig på en bädd af torrt löf, öfver
hvilken tjenarinnan hade utbredt varma täcken.
Snart slumrade hon i god ro och jag är säker om,
att goda englar stodo vakt vid den oskuldsfulla
ungmöns läger.

Med mig var det annorlunda. En oförklarlig
oro ville icke lemna mig. Sömnlös vände jag mig
af och an på min hårda bädd vid ingången, och då
jag länge hade legat så, beslöt jag att uppstiga och
göra ett slag utanför grottan, dels för att se, om
allting var tryggt och lugnt, dels också i den tanken,
att en stunds rörelse möjligen skulle göra mig godt. 

Sakta upplyftade jag förhänget och gick ut.

Då jag nu lyssnade, förnam jag ljudet af
fotsteg, som närmade sig uppifrån berget. Äfven
ljudet af röster nådde mina öron. Som natten var
mörk, hoppades jag icke blifva upptäckt af de
vandrande, äfven om dessa, såsom sannolikt var, skulle
passera det ställe, der jag stod.

Jag kunde snart urskilja, att de kommande
voro endast två; och att det samtal, som de förde,
rörde oss, derom behöfde jag icke länge tvifla. Icke
heller kunde jag undgå att på rösten igenkänna
den ene af de talande. Det var Ulrik Apfelbaum.
Den andres röst var mig helt och hållet obekant.

Till en början hoppades jag, att de skulle
passera förbi mig, hvarigenom faran skulle hafva
varit för ögonblicket afvänd, men denna förhoppning
gäckades fullkomligt, enär de stannade nästan
alldeles invid den plats, der jag stod.

»Och flickan, som min nådige herre söker fånga,
är med dem?» sporde den karlen, hvars röst var
mig obekant.

»Ja, vid alla helgon!» hörde jag Ulrik Apfelbaum 
svara.

»Godt! Då skola de icke undkomma oss.»

»Det vill jag hoppas. Åtminstone skall det
icke ankomma på mig, om vi misslyckas, ty jag
brinner af längtan att få fänrik Flink i mina
händer. Sjelfva fursten i afgrunden skall icke kunna
rädda hans lif, om han råkar i mitt våld, ty mitt
hat till den karlen är outsläckligt.»

»Nåväl, så mycket ifrigare skall du då hjelpa
mig att få tag i den der motsträfviga skönheten,
efter hvilkens famntag min nådige herre trängtar. 
Hvad skola vi emellertid nu företaga oss?»


»Återvänd till edert folk deruppe. Jag vill
smyga mig ned i dalen för att utforska, i hvilken
gård de hafva tagit nattqvarter.»

»Du tror då icke, att de hafva stannat öfver
natten här uppe?»

»Nej, min s—l, om jag det tror! Flickan är
ömtålig för köld. De hafva visserligen sökt tak
öfver hufvudet under natten, och som här icke
finnes någon hydda uppe på berget, måste de vara
nere i dalen.»

»Och hvad skall jag företaga under tiden?»

»Ingenting! I hafven blott att invänta min
återkomst. När jag har utforskat deras boning,
kommer jag tillbaka. I alla händelser lofvar jag, att vi
i morgon i dagningen skola omringa gården, der de
äro, och gripa det resande sällskapet».

»Nå, godt! Jag återvänder då till mitt folk.»

De åtskildes. Ulrik Apfelbaum skyndade nedåt
i rigtning mot dalen, men den andre gick sakta åt
rakt motsatt håll.

Nu voro goda råd dyra, ty vår ställning var
sådan, att vi syntes omöjligen kunna undgå att
blifva upptäckta, så snart det dagades. Många planer 
hvälfde jag i mitt hufvud, utan att blifva nöjd
med någon enda. Plötsligt, just då jag var nära
att uppgifva hoppet, fick jag en tanke, hvilken jag
genast helsade med ett jublande, ehuru icke högt
uttaladt:

»Det måste lyckas!»

För att kunna utföra min plan, återvände jag
in i grottan och väckte så tyst som möjligt Heinrich,
hvilken jag befalde att med mitt svärd i handen
hålla vakt vid ingången och förmena hvar och en 
obehörig inträde. Han lofvade detta. Sjelf tog
jag icke flera vapen med mig än mina pistoler.

I min packning uppsökte jag en bondklädnad,
som jag hade köpt i samma bod, der jag gjort
upphandlingen för vår förklädnad, innan vi anträdde
denna resa. Jag prisade nu min försigtighet att
hafva köpt denna bondkostym. Snart hade jag
iklädt mig den. Ett ljus tändes och sattes i en
lykta, hvarefter lyktan omsorgsfullt doldes under
bondjackan. Så utrustad, lösgjorde jag min häst
och utförde honom ur grottan, der jag satte mig i
sadeln och begaf mig på väg uppåt berget.

Såsnart jag hade kommit ett stycke från grottan, 
der jag lemnat det dyrbaraste jag egde i hela
vida verlden, framtog jag lyktan och belyste min
väg med det klara skenet. Detta skedde dock icke
så mycket af behof, som i den tanken att väcka
mina fienders uppmärksamhet, ifall de händelsevis
skulle befinna sig ett stycke från vägen.

Så fortsatte jag min färd under åtminstone en
half timma, utan att blifva antastad af någon.
Redan för längesedan hade jag inkommit i den mörka
bergsskrefvan, genom hvilken jag på eftermiddagen
hade ridit i Auroras sällskap, och jag ansåg mig
hafva skäl att antaga, att jag redan hade tillryggalagt 
åtminstone hälften af denna.

Då hejdades plötsligt min häst af en hand,
som lades på dess tyglar, och en barsk röst
tillsporde mig:

»Hvem är du?»

»En fattig bonde, nådig herre!» svarade jag så
bondaktigt, jag förmådde.

»Jaså, har du sett några resande på berget i
dag, det vill säga, medan det var dag?»


»Ja, herre, det har jag visst.»

»Huru sågo de ut?»

»Jag har sett en lång och mager herre med
stort kindskägg och underligt klädd. Folk sade,
att han var från ett land, som heter England, men
hvar det landet ligger, det vet jag icke, nådig herre!»

»Jag ger f—n hvad du vet eller icke vet om
den saken. Svara blott på hvad jag frågar dig om?»

»Ja, herre!» genmälde jag i en ton, liksom om
jag varit mycket rädd.

»Har du sett några andra?»

»En resande handelsman har jag sett.»

»Flera?»

»Ja, mot aftonen såg jag en herre och ett
fruntimmer. De åtföljdes af två tjenare.»

»Nå? Huru såg den qvinnan ut?»

»Nådig herre! jag är gift, jag är en lycklig äkta
man och med qvinnor befattar jag ....»

»Ditt nöt! Var hon ung eller gammal?»

»Ung, nådig herre!»

»Ful eller vacker?»

»Hm! .... Jag tror, att hon var mycket vacker.»

»Hvart togo de vägen?»

»Nådig herre, de slogo läger på berget. Men
låt mig nu fara! Min hustru väntar mig derhemma.»

»Nej, min gubbe! Ännu släpper jag dig icke.
Skulle du kunna visa oss till det ställe, hvarest
de slagit läger?»

»Nej, nådig herre! Jag har icke tid. Jag
måste ....»

»Åh, du måste lyda hvad jag säger, förstår du!
Ser du den här pistolen?»

»Usch, ja! herre! Jag är väl inte blind? Nog
ser jag den alltid, utan att I behöfven sätta den 
ända in under ögonen på mig. Tänk, om den skulle
brinna af! Jag kunde ju dö då. I ären bra
oförsigtig, nådig herre!»

Den andre skrattade af hjertans lust åt min
låtsade dumhet.

»Ha, ha, ha! Hvad f—n tror du det skulle
skada, om du blefve död? Du är mig en lustig
kurre. Men hör nu noga på hvad jag säger! Om
du icke genast ledsagar mig till den plats, der de
fyra resande slagit läger, så skjuter jag dig en kula
genom pannan och då dör du. Gör nu hvilket du
vill, men bestäm dig fort!

»Åhå, herre! nog kan jag väl visa er dit, när
jag får höra så goda skäl. I hören väl med till
sällskapet, kan jag tro, och hafven blifvit efter?»

Karlen vårdade sig icke om att svara på denna
närgångna fråga. I stället utdelade han med hög
röst befallning till sitt folk att sitta upp. Hästar
framleddes och ehuru mörkret hindrade mig från
att se deras antal, kunde jag dock af bullret förstå,
att de voro ganska många. Inom ett par minuter
hade de suttit upp.

»Framåt!» ropade anföraren till mig.

»Ja, herre, men I fån ursäkta, att min häst
aldrig kunnat lära sig att gå nedför berget. Han
vill ständigt springa ned, och det äro måhända
edra hästar icke vanda vid?»

»Åh, min gubbe, rid du på bara! Vi skola nog
följa dig. Din lykta skall visa oss vägen. Du skall
få en dukat, när du ledsagat oss fram.»

»En dukat!» utropade jag med låtsad glädje i
samma stund jag lät min häst ila framåt. Hela
ryttareskaran följde mig.

Till en början var farten ingalunda öfverflödigt 
stor, men ju närmare vi nalkades ändan af
bergremnan, desto mera påskyndade jag min springare,
så att farten till slut blef nära nog vanvettig.

Som hvar och en, hvilken genomögnar dessa
anteckningar, nogsamt redan har förstått, vred sig
vägen i temligen skarp vinkel just vid sjelfva
ändan af bergskrefvan. Den, som här rusade framåt,
i stället för att vika af till sidan, skulle
ovilkorligen störta nedför en höjd af ett par tusen alnar.
Från klippa till klippa skulle han slungas, ända
till dess han såsom en sönderkrossad massa hamnade
vid bergets fot.

Emedan jag hade noggrant iakttagit hvarenda
tum af vägen, visste jag fullväl, när den farliga
punkten var uppnådd. Här höll jag plötsligen inne 
min häst och styrde honom sakta åt sidan,
under det att jag med kraftfull arm slungade dem
ännu brinnande lyktan i rak linie så långt ut
öfver dalen, som min styrka tillstadde mig.
Fienderne deremot hade föga eller ingen kännedom om
vägen. Blindt följde de lyktan och ögonblicket
efter det jag hade slungat lyktan ifrån mig rusade
de förbi mig i full fart, och hela skaran af hästar
och ryttare, troende lyktan ännu vara i min hand,
störtade hals öfver hufvud ned i afgrunden. Ingen
enda blef öfrig att för »nådig herren» omtala de
andres undergång.

Hästarne skriade — männen ropade — derefter
blef allt tyst ....

Sorgsen till sinnes öfver den förstörelse, som
jag varit nödsakad att för min egen och min älskades 
räddning anstifta, återvände jag till grottan,
bedjande i mitt hjerta en varm bön för de
omkomnes själar. Ve öfver en herre, som för sina 
lustars tillfredsställande sänder trogna tjenare i
slika uppdrag och bereder dem en sådan död, då
de hade kunnat i en god sak och ännu många år
vara honom till nytta!

När jag återkom till grottan, fann jag Aurora
vaken. Hon hade lemnat sitt läger och befann sig
i ganska stor ångest för min skull.

»Du stygge fänrik, min egen älskling! Hvar
har du varit?»

»Jag skall omtala allt, men först måste jag
sörja för min stackars häst. Han har haft ett svårt
arbete.»

Sedan jag sörjt för hästens behof, satte jag mig
ned på en sten och Aurora tog plats vid min sida.
Nu berättade jag henne hvad jag hade företagit.
När jag kom till berättelsen om ryttaretruppens
bedröfliga ändalykt, försökte jag att minska 
rysligheten af denna scen så mycket, som möjligt, men
jag kände ändå, huru en rysning af fasa genomlopp
hennes lemmar.

»De arma menniskorna! Men du kunde icke
göra annorlunda!»

»Nej,» svarade jag, »hade icke hela skaran
omkommit, så skulle vi i morgon ovilkorligen hafva
blifvit tillfångatagna. Någon möjlighet till
undflykt fanns icke. Jag skulle eljest heldre hafva
flytt med dig, än räddat oss på detta sätt.»

»Gud hjelpe deras själar! Deras herre bär
ansvaret för deras död.»

»Nu måste du emellertid gå till hvila, min
älskade Aurora. Vi hafva i morgon en tröttsam
dagsresa för oss. Dock hoppas jag, att vi nu skola
kunna i lugn och ro fortsätta vår färd.»

Efter ett hjertligt godnatt och en varm 
omfamning gick hon bort till sin bädd och lade sig
ned. Äfven Heinrich fick gå till hvila.

Jag släckte ljuset i lyktan och satte mig upprätt 
på min bädd, lekande med mitt svärd. Aurora
märkte, att jag icke gick till hvila.

»Flink!» ropade hon.

»Ja, min älskling!»

»Skall icke äfven du gå till hvila?»

»Nej, jag vill invänta Ulrik Apfelbaums
återkomst, för att om möjligt fånga honom.»

»Jag behöfver väl icke vara orolig för dig?»

»Åh nej, min egen flicka, sof du i god ro!»

»Snälle, älskade Thomas!»

Allt blef tyst omkring mig. Auroras lugna,
jemna och djupa andedrag öfvertygade mig derom,
att äfven hon hade insomnat. Jag lyssnade, för
att få höra min dödsfiendes steg derute, men den
ena timman af natten förflöt efter den andra, utan
att han hördes af. Slutligen blef det morgon.
Solen gick upp öfver bergen, men ännu hade han icke
kommit tillbaka. Troligen letade han ännu
dernere i dalen efter vårt nattqvarter, som
naturligtvis icke stod att finna.

När det blifvit full dager, väckte jag mitt
ressällskap och påskyndade vår affärd. En lätt
morgonmåltid intogs ur de medförda förråden. Allting
inpackades ordentligt och fördelades lika på hvarje
häst. Derefter företogs nedstigandet.

I morgonbelysningen var dalen nästan ännu
skönare än föregående afton. Folket hade redan
börjat röra sig nere i byarne. Vi sågo
handelsmannen leda fram sin åsna i den gård, der han
troligen haft tak öfver hufvudet under natten. De
små barnen omgåfvo honom nyfiket och, vänligt 
helsande sitt värdfolk till afsked, red han bort,
följd till vägs af de djerfvaste bland barnen.
Arbetarne lemnade sina hyddor för att gå till sitt
arbete.

Nedstigandet utför berget gick lyckligt, men
af Ulrik Apfelbaum kunde jag icke varseblifva en
enda skymt. Dock — när vi kommo ned i dalen
och gamla Gretchen nu vände om hufvudet för att
blicka uppåt höjden, utropade hon:

»Men att karlen icke störtar ned, det är då
förunderligt!»

»Hvilken karl?» sporde jag.

»Han deruppe!»

Vi vände oss alla om och blickade åt det håll,
som den gamla utpekade.

»Ah! Ulrik Apfelbaum!» utropade jag.

Ja, det var verkligen han. Högt uppe stod
han på yttersta randen af en från berget utskjutande 
klippa, blickande ned på oss.

»Skada,» sade jag, »att han skall befinna sig
utom skotthåll för mina små skjutvapen!»

Nu gjorde han en rörelse med handen.

»Ah! han vill hota oss. Något annat kunde
icke denna rörelse betyda. Återigen gjorde han
samma åtbörd och derefter försvann han bakom en
annan klippa.

»Vanmägtig vrede!» utbrast jag föraktfullt.
»Låtom oss fortsätta vår färd! Denna gång lärer
han icke blifva min fånge.»

Hela dagen fortsatte vi färden med blott en
timmas rast vid middagstiden. Vägen gick oaflåtligen 
öfver höga berg och genom leende fruktbara 
dälder. Hvarje gång vi från höjden af ett
berg blickade ned på det framför oss liggande 
landskapet, gingo många uttryck af förtjusning öfver
våra läppar, och hvarje gång vi hade en rätt
besvärlig väg uppför en höjd, tänkte jag i mitt hjerta:

»Hit till dessa oländiga, bergiga trakter kan
väl aldrig kriget komma. Det synes mig vara omöjligt 
att här föra krig. Här, om på något ställe,
skall visserligen min ögonsten, min Aurora, kunna
lefva trygg och lugn, till dess jag får hemföra henne
såsom min brud till mitt fädernesland i den höga
Norden.»

Det var öfver hufvud taget en besvärlig färd,
både tröttsam och långvarig, ty det är helt naturligt, 
att vi endast helt sakta kunde färdas upp och
ned bland dessa ideligen återkommande berg.
Algaueralperna äro sannerligen ganska ogästvänliga,
ehuru mången leende trakt, mången underskön
utsigt bidrager till att stämma resenären mildare och
förtaga resan en del af dess många obehag.

Först på fjerde dagen efter vår affärd från
München anlände vi till Innsbruck och sågo floden
Inns spegelklara vågor. Efter något letande funno
vi det hus, der Auroras farbroder bodde, och jag
kunde under en hel dags vistelse i den älskvärda
familjen öfvertyga mig om, att jag lemnade min
skatt i goda händer, som skulle väl vårda och
omhulda den.

Afskedet blef svårt för oss båda, men jag måste
lyssna till pligtens röst, som kallade mig till min
konungs sida.

»Gud välsigne dig!» var den önskan, som vi på
en gång uttalade.

»Vårt valspråk vare: kärlek och trohet in i
döden!» sade den unga flickan, när jag af hennes 
läppar mottog den sista kyssen under denna vår
sammanvaro.

»Kärlek och trohet in i döden!» upprepade jag,
då jag från en höjd utanför staden kastade en sista
blick på dessa husrader, der min trolofvade nu hade
funnit ett hem.

*
</chapter>

<chapter name="XVI. På rekognoscering">
<h2>XVI.

På rekognoscering.</h2>

Allt sedan Tillys död hade kejsaren och hans
anhang icke kunnat sägas ega någon härsmagt att
uppställa emot den svenska hjeltekonungen, ty de
små hopar af kejserliga knektar, som voro spridda
här och der och hufvudsakligen lefde af rof och
plundring, kunde knappast vara till någon nytta,
isynnerhet som de saknade anförare. Följden häraf
blef naturligtvis, att svenskarne kunde göra oerhörda
framsteg. De stodo redan nära nog i hjertat af
fiendens land.

I denna nöd måste kejsaren söka hjelp hos
samme Wallenstein, som han en gång förut hade
förskjutit. I alla hans stater fans ingen annan, som
kunde bistå honom, ingen annan, som egde förmågan 
att framtrolla härar liksom »ur intet». Kejsaren 
underkastade sig förödmjukelsen att bönfalla
om Wallensteins hjelp, men i sin stolta förmätenhet 
dröjde denne ganska länge, innan han biföll
kejsarens ödmjuka begäran och, när det slutligen 
skedde, betingade den högmodige hertigen sig sådana
vilkor, att man nästan kunde säga, att efter den
stunden var Wallenstein den verklige herskaren
och kejsaren blott hans tjenare. Jag lät mig till
och med berättas, att den stolte fältherren förbjöd
kejsaren att infinna sig vid hären och att han
betingade sig förskrifning på ett kejserligt arfland,
såsom säkerhet för erhållande af en passande
belöning för sina tjenster.

Wallensteins första åtgärd, sedan han samlat
omkring sig en tillräckligt stark härsmagt, var att
rycka fram mot Nürnberg, för att återtaga denna
stad från svenskarne. Men Gustaf Adolf förekom
honom. Efter att hafva gjort ett tåg genom de
större riksstäderna i Schwaben, under hvilket han
försäkrade sig om Ulm och åter besökte Augsburg,
skyndade konungen tillbaka till Nürnberg, dit han
ankom några dagar tidigare än Wallenstein.

Det var i Nürnberg, som jag åter stötte till den
svenska hären, när jag återkom från min färd till
Innsbruck. Hären hade slagit läger på båda sidor
om den lilla floden Pegnitz utanför stadsmurarna.
När jag anlände, sporde jag genast efter konungen,
ty jag ville för honom anmäla min ankomst, i
händelse han möjligen skulle vilja använda mig till
något särskildt uppdrag. Man svarade mig, att han
befann sig i staden för att samtala med
borgerskapet på rådhuset. Det var tydligt, att jag
ofördröjligen begaf mig dit.

Jag fann Nürnberg vara en ganska stor och
folkrik stad med många vackra bygnader, bland
hvilka jag i synnerhet beundrade det gamla
riksslottet (eller den egentliga fästningen) beläget på
en temligen brant höjd. Här och der i staden såg
jag konstrika springbrunnar och man förtäljde, att
deras antal utgjorde öfver hundra. Att stadens
invånare voro ett idogt folk, det kunde jag nogsamt
förstå af de många skyltar, hvarmed nästan hvarje
hus vid de stora gatorna var försedt. På dessa
läste jag tillkännagifvanden om fabriker och
verkstäder för speglar, messing, nålar, jernvaror, guld
och silfver, färger, konstsaker och annat sådant.
Slutligen anlände jag till rådhuset, en härlig
byggnad, prydd med många dyrbara målningar af
verldsberömda mästare.

På rådhuset var borgerskapet församladt i stor
myckenhet, för att åhöra hvad konungen hade att
säga rådet. Jag blandade mig i mängden, så att
jag lyckades höra hvad konungen sade, ehuru jag
för folkets skull icke kunde se honom.

»I ädle män af Nürnbergs goda råd! Mig har
blifvit förkunnadt, att Wallenstein samlat en här
för att bispringa kejsaren uti den nöd, hvari våra
vapen hafva försatt honom. I ilmarscher närmar
han sig med de roflystna skarorna till denna stad
och det är intet tvifvel underkastadt, att I skolen
dela Magdeburgs öde, om intet göres till försvar
för eder stad. Mig angår saken föga eller alls
intet. I stället för att skynda till edert bistånd och
utsätta min lilla styrka för faran att uppslukas af
de Wallensteinska massorna, kunde jag hafva lemnat 
eder åt edert öde och räddat mig sjelf genom
att invänta förstärkningar under skyddet af
Donauwörths kanoner. Men då I redan hafven tillförne
med öppna armar mottagit mig, öppnat för mig
eder stad och slutit förbund med mig, har jag
velat göra allt för att bevisa eder min tacksamhet
och skydda eder så långt i min förmåga står. Men
nu spörjer jag eder allvarligen: viljen I bistå mig
med råd och dåd, då stannar jag qvar hos eder och
segrar eller dör med eder under denna stads ruiner.
Men väljen I att foga eder under ödet och gifva
eder på nåd och onåd åt den omilde Wallenstein,
då vill jag nu genast draga hädan. Sägen mig nu,
hvilket I viljen! Sjelfva vilddjuren försvara intill
döden sina kulor och sin afföda. Viljen I vara
sämre än de?»

Så talade konungen, och när han slutat, rådde
djup tystnad i den stora salen. De kraftiga orden
hade gjort ett djupt intryck på allas sinnen, det
kunde man nogsamt förstå.

Då reste sig borgmästaren, en kraftfull, ehuru
gammal man. Han skulle svara konungen på rådets
vägnar.

»Herre konung!» sade han. »Fullväl inse vi,
huru mycket vi hafva att tacka eder för.
Nogsamt begripa vi, att det är af kärlek till oss och
vår stad, som I hafven dragit hit, då I kunden
hafva valt en annan och tryggare väg och lemnat oss
åt vårt öde. I taladen om vilddjuren och sade, att
till och med de försvara sina kulor. Herre konung!
Inom denna stads murar befinner sig allt hvad vi
skatta kärt och dyrbart. Här hafva vi våra hem. Här
äro våra makar, våra barn. Vi vilja uppbjuda allt för
att skydda och försvara dem. Vi vilja icke vara sämre
än vildmarkens osjäliga varelser. Kärlek till hem,
fränder och frihet bor i våra hjertan. Densamma
skall ock väpna våra armar med kraft och våra
själar med mod att uppoffra allt för vår stads
räddning. Sägen oss, hvad I önsken, herre konung!
Vi äro beredvilliga att i allt efterkomma edra
befallningar.»

Ett oerhördt bifallssorl utbröt bland borgerskapet, 
när borgmästaren hade slutat sitt tal. Då
tystnad hade åter inträdt, sade konungen:

»Jag tackar eder samtliga för detta beslut och
vill genast säga eder, hvad jag af eder hoppas.
Först af allt behöfver jag en mängd raska armar,
som kunna hjelpa mina soldater att uppkasta skansar 
och vallar samt gräfva grafvar omkring hela
staden och lägret.»

»Hvarje arbetsför man af borgerskapet och
stadens öfriga invånare skall gerna dervid vara
behjelplig. Dessutom vill jag sända bud till den
kringliggande nejden och inkalla minst femtusen
bönder till deltagande i detta arbete.»

»Godt,» sade konungen. »Jag märker, att I
ärnen redligt uppfylla edert löfte att bistå mig. Men
detta är dock icke allt. Jag anser nämligen, att
rådet bör insamla och föra till staden så stort
förråd af lifsmedel och krigsförnödenheter, som det är
möjligt, ty jag förutser, att vi komma att här
uthärda en långvarig belägring.»

»Herre konung!» genmälde borgmästaren.
»Innan åtta dagar äro förlidna, skola vi hafva samlat
lifsmedel för ett helt år.»

»Vidare önskar jag, att rådet vidtager stränga
åtgärder i afseende på renligheten inom staden.
Det är nämligen klart, att hopandet af en sådan
menniskomassa på ett enda ställe lätt skulle kunna
förorsaka sjukdomars utbrytande och pestsmittor,
så vida man icke genom kloka anstalter förekommer 
slikt.»

»Vi vilja redan i dag utfärda en ordnings- och
helsovårdsstadga, som kommer att efterlefvas, så
länge belägringen räcker.»


»Deri gören I klokt.»

»Är det eljest något, som min herre och konung
önskar?»

»Nej, uppfyllen blott dessa edra löften, så
lofvar jag å min sida, att jag skall värna eder stad
och skydda edra hem. Från Rhenfloden, från
Thüringen och Nedersachsen vill jag hitkalla mina
skaror. Hertig Bernhard af Weimar och
Landtgrefven af Hessen-Kassel har jag redan underrättat
om förhållandena, så att de snart nog lära inträffa
här med förstärkningar.»

»Äfven vi å vår sida vilja försöka att i
afseende på krigsfolk understödja eder. Ett nytt
regemente vilja vi uppsätta och de yngre bland stadens
borgerskap skola öfvas i vapen, för att i nödfall
kunna bidraga till försvaret. Och är det rådets
och borgerskapets mening att äfven i allt annat,
der vi så kunna, vara eder till hjelp.»

Konungen lofordade deras beredvillighet och
ifver, och sedan ännu några mindre vigtiga
angelägenheter blifvit ordnade till ömsesidig belåtenhet,
aflägsnade sig konungen.

Min önskan att få samtala med honom blef
snart uppfyld och jag åtnjöt äran att inför honom
omtala mina äfventyr i Tyrolen. Han tycktes glädjas 
öfver Auroras lyckliga framkomst till Innsbruck.
Den gode konungen förnekade icke heller nu sin
vana att med kärlek deltaga äfven i den ringaste
menniskas bekymmer och glädje.

*


I det svenska lägret och för öfrigt omkring
hela staden Nürnberg började ofördröjligen den
lifligaste verksamhet. Konungens sextontusen man,
i förening med minst sextusen borgare, grepo sig
an med uppkastandet af vallar och skansar kring
staden och alla förstäderna äfvensom svenska
lägret. Alltsammans inneslöts inom den jättelika
befästningen. Talrika broar bygdes öfver Pegnitzfloden 
till föreningslänkar mellan lägrets båda hälfter. 
Utanför hela befästningen gräfdes en åtta fot
djup och tolf fot bred graf. Vallarne skyddades
genom redouter och bastioner och alla ingångar
genom halfmånformiga förskansningar. Stora
skaror af landtfolk strömmade på borgmästarens
uppmaningar till staden, dels medförande lifsmedel,
dels för att deltaga i arbetena. Redan efter fjorton
dagar var det jättelika arbetet fullbordadt och det
svenska lägret kunde med rätta betraktas såsom
oöfvervinneligt.

Innan våra befästningar ännu voro alldeles
fullbordade, syntes de fiendtliga skarorna på höjderna
i stadens granskap. Wallensteins här hade blifvit
förstärkt med baierska trupper, så att jag hörde
Gustaf Adolf sjelf anslå fiendernes mängd till
öfver sjuttiotusen man. Vi kunde dagligen se dem
arbeta på att förskansa höjderna och mången svensk
styckekula oroade dem under detta arbete, så att
det blott gick sakta framåt för dem.

En afton beslöt jag mig för att göra en
påhelsning i det fiendtliga lägret för att se hvad de
förehade der. Bondkostymen, som bland Algaueralperna 
hade gjort mig så god nytta den der ödesdigra 
natten, måste nu åter fram. Iförd densamma, 
lemnade jag vårt läger till fots, då mörkret hade
inbrutit.

Utan äfventyr anlände jag ända fram till en
nyss uppkastad förskansning. Just som jag skulle
stiga öfver denna och hade lyftat den ena foten upp
på dess öfverkant, medan den andra stod till
hälften nedsjunken i den lösa mullen — just då kände
jag mig gripen af ett par starka armar, hvilka
fortare än tillärnadt var förflyttade mig upp på vallen.
På grund af denna kraftiga och oförmodade hjelp
förlorade jag jemvigten och föll i samma ögonblick
som min hjelpare släppte sitt tag.

»Hvad är du för en äfventyrare, som smyger
omkring här nattetid? Du torde näppeligen vara
stadd på goda vägar.»

»Skäms du inte att öfverfalla mig på mina egna
egor? Och hvad är detta för jordhögar, du tagit
dig friheten att uppkasta här? Vet du inte, att dessa
kullar höra till gården min, som jag ärft efter min
fader och som gått i arf från den ene till den
andre i vår slägt under en grufligt lång tid?»

Jag försökte, under det jag talade detta, att på
bästa sätt efterhärma det språk, som talades af
folket på denna ort. De ord, jag yttrade, voro
ämnade att öfvertyga mina fiender om min egenskap af
bonde, för den händelse flera knektar skulle
befinna sig i närheten. Men så snart jag hade
öfvertygat mig derom, att jag var ensam med den, som
så oförsynt hade gripit mig, och att de andre
befunno sig längre bort kring sina lägereldar, ansåg jag
all förställning vara öfverflödig. Som karlen hade
ett skjutgevär i handen, vågade jag dock icke öppet
anfalla honom, emedan han i sådan händelse hade
genom ett skott kunnat väcka de andras 
uppmärksamhet och skaffa mig en hel del af dem på halsen.
En annan utväg att befria mig från honom måste
påhittas och lång tid fans icke till öfverläggning.

Jag qvarlåg ännu i den ställning, hvari jag
hade fallit, och den kejserlige soldaten stod vid
mitt hufvud. Jag gjorde ett försök att uppstiga,
men låtsade som om detta innebure många
svårigheter. Min fiende ville då underlätta mitt
uppstigande, liksom han hade förorsakat mitt fall,
hvarför han närmade sig ännu mera. Detta var just
hvad jag önskade. Raskt fullbordade jag på egen
hand uppstigandet men gjorde detta så skickligt,
att min fiende inom ett ögonblick befann sig
ridande på mina skuldror och inom förloppet af
nästa ögonblick slungades från vallen nedför höjden,
dock icke förr än jag hunnit gripa ett säkert tag
kring hans skjutgevär, så att detta stannade i min
hand, medan dess förre egare gjorde den ofrivilliga
färden utför en nästan lodrät klippvägg, der han
säkerligen krossades långt innan han hade hunnit
marken. Mitt anfall hade skett så plötsligt, att
karlen icke ens hann gifva ett ljud ifrån sig.

Sålunda var jag befriad från denna fiende och
befann mig lyckligt inom det fiendtliga lägret. Nu
gälde det att också utforska något, som kunde vara
oss till nytta.

Hållande mig så mycket som möjligt i mörkret, 
närmade jag mig fienderne. Här och der stod
ett träd, så att jag hoppades kunna uppnå mitt
ändamål utan att blifva sedd af någon. Äfven en
och annan buske fans, jemte en mängd kringspridda
stora stenar, af hvilka mer än en hade manshöjd.
Jag hade således godt tillfälle att obemärkt närma
mig de Wallensteinska soldaterna.

Sålunda dröjde det icke länge, innan jag
befann mig i skuggan af en sten få steg ifrån en grupp
kroater. En ölstånka gick flitigt omkring i laget
och bidrog att öka dessa menniskors naturliga
fallenhet för att bullra, svärja och stoja.

»Sjung en stump för oss!» utropade en, hvars
ansigte vittnade om mycken grymhet och otyglade
lustar.

»Om I viljen tiga en stund, så skall jag låta
eder få del af en ny visa, som jag hörde sjungas
af officerarne härom dagen. Men, för...., det är
väl lika omöjligt att tysta munnen på er, som på
en sladdrande papegoja.»

»Tyst!» ropade flera röster på en gång.

Men det oaktadt fortforo några med sitt prat
och oväsen. Dock tycktes sångaren i grunden icke
fråga derefter, ty han började likväl att sjunga.
Ett par verser ur hans sång minnes jag ännu och
vill icke undandraga dem för den, som i framtiden
läser dessa rader, emedan de kunna tjena såsom
ett litet vittnesbörd om den dåliga anda, som rådde
i Wallensteins från alla håll sammanrafsade här.

<poem>	När man sista droppan tömmer
	Ur sin bägare, man glömmer
	Alla mödor och är nöjd.
	När man får till barmen trycka
	Rosenröda mön, hvad lycka
	Öfverväger denna fröjd?

	Hvarför är väl rosen skapad,
	Om ej för att blifva kapad
	Af den första, bästa hand?
	Det är qvinnans enda ära
	Att bli plockad — sådan lära
	Hyllar man i hvarje land. 

</poem>
<poem>
	Må vi sjunga, må vi dricka!
	Må vi kyssa hvarje flicka.
	Som oss möter här och der!
	Den som rätt vill lifvet njuta
	Måste med sitt samvet’ pruta
	Och blott följa sitt begär. </poem>

Ett allmänt bifallsrop följde på denna sång,
så att nog kunde jag förstå, att de föga ädla åsigter, 
som deri framstäldes, voro i allas smak, något
som äfven bevisades af deras gerningar esomoftast.

Här tycktes icke vara något af vigt att 
inhemta, hvarför jag begaf mig så tyst som möjligt
derifrån till ett annat ställe, der jag tyckte mig
skola finna soldaterna sysselsatta med allvarligare
ting. Från sten	till sten, från buske till buske,
smög jag mig fram och lyckades obemärkt komma
ända till ett träd, der jag, dold bakom den tjocka
stammen, kunde åhöra hvad de hade att säga. De,
som befuuno sig här, tillhörde synbarligen den
baierska truppstyrkan, såsom deras tungomål nogsamt
vittnade. Också tycktes de vara af ett annat »skrot
och korn», än kroaterne, som jag nyss hade lemnat.
De voro lugna, allvarliga karlar och saknade mycket 
af den vildhet i blick, utseende och åtbörder,
som utmärkte kroaterna.

»I sanning,» sade en af dem, »det synes, som
om vi skulle få qvarligga ganska länge här. 
Svenskarne hafva på några dagar gjort underverk med
den här staden. Huru de på så kort tid hafva
kunnat utföra detta ofantliga befästningsarbete, det
är obegripligt, men säkert deremot är, att Nürnberg
näppeligen lärer kunna eröfras.»

»Wallenstein,» inföll en annan, lärer nog finna,
att segren icke är så lätt vunnen, som han trodde.
då han vid Neumarkt mönstrade sina skaror och
talade så stora ord.»

»Var der någon ibland eder, som hörde hans
yttrande då? Det har blifvit sedan dess taladt så
mycket om hans skrytsamma ord vid det tillfället,
men ännu har jag icke kommit i samspråk med
någon, som hörde hans yttrande och som derför
kan lemna säkert besked om hvad som är sannt
eller osannt i de ord, man tillägger honom.»

»Jag,» utropade en, »jag stod honom vid det
tillfället ganska nära, så att jag fullväl hörde allt
hvad han sade.»

»Nå, huru föllo hans ord?»

»Han sade: »inom fyra dagar skall det visa sig,
hvilken af oss båda, konungen af Sverige eller jag,
skall vara verldens herre<footnote>Dessa Wallensteins yttranden äro historiska. </footnote>. Just med dessa ord
yttrade han sig.»

»Och nu hafva vi redan legat här fjorton
dagar, utan att hafva uträttat någonting annat än det,
att vi affyrat ett och annat kanonskott eller
tillfångatagit och dödat en eller annan svensk, som vi
öfverraskat under provianteringsbestyr. Det kallar
jag att, såsom en karl egnar, hålla sina löften.»

»Åh», sade en annan, »det lärer han icke lägga
så tungt på sinnet. Han har nu kommit på andra
tankar.»

»Så? Och hvilka? Säg oss det, om du vet det!»

»Jag hörde honom i dag säga till Pappenheim:
’slagtningar har man levererat tillräckligt många;
det är tid att en gång börja med en annan metod’<footnote>Dessa Wallensteins yttranden äro historiska. </footnote>.
Dermed menade han säkerligen, att han ville
uthungra fienderna.»


»Jag fruktar, att vi då sjelfve skola dö af svält,
långt innan fienderna hunnit till bottnen i sina
mjölsäckar. Trakten häromkring är redan så utblottad,
att våra provianteringstrupper måste färdas ända
till sju och åtta mil, innan de kunna påträffa
någonting, som är ätbart. För svenskarne deremot
skall säkert staden Nürnberg öppna sina rika
förrådshus.»

Att karlen hade rätt i denna förmodan, det
skulle jag hafva kunnat intyga, om jag eljest hade
dristat mig att framträda.

Samtalet tystnade och jag tyckte mig märka
någon ovanlig rörelse kring elden. Då jag lutade
mig en smula fram för att efterforska orsakerna
dertill, varseblef jag, att en ny person hade
uppträdt inom kretsen, och jag behöfde icke länge
iakttaga hans utseende och skick, förr än jag förstod,,
att det måste vara en officer.

»God afton, gossar!» helsade han.

»Lefve fänrik ....» Här uttalade de ett namn,
som jag icke lyckades uppfatta.

Det var en helt ung man med ett godt sätt
att skicka sig, och det var icke otydligt, att han
egde sina bussars tillgifvenhet.

»Vår öfverbefällhafvare,» sade han, »har gifvit
order, att en trupp af några hundra man skall rycka
ut för att möta en stor transport af lifsmedel, som
han uppköpt i Baiern och som är på väg hit. Vi
få vara med på den färden. I morgon i dagningen
skola vi begifva oss på väg. Det gäller många
hundrade nötkreatur och ett par tusen med bröd
lastade vagnar. Varen redo på utsatt tid!»

Fänriken aflägsnade sig och äfven jag började
öfvertänka, huru jag obemärkt skulle kunna smyga
mig bort. Det var mig angeläget att så skyndsamt
som möjligt komma tillbaka till de mina, enär jag
ville till konungen inberätta, hvad jag hade hört
om den väntade transporten.

Ljudlöst aflägsnade jag mig från trädet, som
hade dolt mig, och med användande af samma
försigtighetsmått, som nyss förut, lyckades det mig
att blifva oantastad, ända till dess jag ankom till
de uppförda förskansningarna. I det mörker, som
här rådde, kunde jag icke tydligt urskilja
föremålen, utan hade den oturen att rusa rakt emot en
menniska, om hvars dervaro jag icke hade någon
aning. Hvad denne person gjorde der, det vet jag
icke med visshet, men då jag tyckte mig skymta
någonting hvitt, liknande en qvinnodrägt, som
skyndsamt aflägsnade sig, så föreföll det mig
troligt, att jag hade råkat störa ett älskogsmöte. Jag
kunde också hafva rätt till en sådan förmodan,
emedan jag hade hört berättas, att Wallensteins
här åtföljdes af minst femtontusen qvinnor.

Som jag var öfvertygad, att karlen icke i
mörkret kunde igenkänna, om jag var en vän eller en
fiende, fattade jag ett hastigt beslut att begagna
mig af den förlägenhet, karlen utan tvifvel kände
öfver att hafva blifvit funnen på olofliga vägar.

»Hvad tager du dig till, karl?» röt jag åt honom
med en ton, som måste öfvertyga honom om, att
jag öfver honom hade en förmans rätt. »Packa dig
genast härifrån, och om du ännu en gång beträdes
med älskogsmöten, när du kunde hafva bättre göra,
så skall jag icke glömma att befordra dig till
straff.»

»Men, nådig herre ....», ville han invända.

»Gå genast till dina kamrater, annars ....!»


»Jag går, herre!» svarade han beskedligt, i det
han aflägsnade sig.

Min list hade haft all önskad framgång och
jag trodde mig redan hafva undsluppit alla faror,
då jag i det samma besteg vallen och beredde mig
att stiga ned på dess andra sida. Men det tycktes
vara af ödet bestämdt, att qvinnor oupphörligen skulle
komma i min väg denna afton. Just i det
ögonblick, då jag skulle börja nedstigandet, ljöd en
qvinlig stämma ganska nära mig:

»Diderik!» hviskade den.

Jag studsade, ty jag hade icke trott, att någon
mensklig varelse var mig så nära. Jag tvekade,
om jag skulle svara ja! eller nej! Men då jag
besinnade, att qvinnan säkerligen var allt för nära
bekant med sin Diderik, för att kunna i det
afseendet bedragas, beslöt jag mig för att icke träda
i Dideriks ställe.

»Jag är icke Diderik!» svarade jag i
öfverensstämmelse med detta kloka beslut. »Honom får du
söka på något annat ställe. Jag tyckte, att jag
nyss såg honom några famnar längre åt söder.»

Jag utkastade detta lockbete för att förmå henne
att aflägsna sig, men hennes qvinliga nyfikenhet
hade blifvit väckt och lät icke så lätt afspisa sig.
Hon närmade sig till mig och hviskade:

»Hvem är du då, min sötunge?»

Som jag icke hade någon benägenhet att
namngifva mig för qvinnan, skyndade jag att nedstiga
utefter vallens yttersida, innan hon hade kommit
mig allt för nära. Här måste jag smyga mig längs
efter foten af vallen en ganska rundlig stund,
innan jag anträffade ett ställe, hvarest berget icke
var brantare, än att det tillät mig nedstiga.

Emellertid hade troligen qvinnan anat, att en
person, som på detta sätt smög sig undan hennes
temligen tydligt erbjudna sällskap, icke månde
hafva hemortsrätt i det lägret — med få ord, att
jag säkerligen varit en spion. Jag förestälde mig,
att hon så skyndsamt, som möjligt, uppsökte någon
af de på vallen vakthafvande knektarne, ty innan
en fjerdedels minut hade förflutit, ljödo flera
gevärsskott från vallen och jag kunde ganska tydligt
förnimma, huru kulorna hveno genom luften icke långt
ifrån mig. Lyckligtvis träffades jag icke och kort
derefter befann jag mig utom skotthåll nere i dalen,
såvida de icke ville göra mig den äran att sända
en styckekula efter mig. Detta skedde emellertid
icke, men ännu länge, efter det jag befann mig
innanför de skyddande svenska vallarna, hörde jag
gevärsskotten smattra på de Wallensteinska höjderna.

Naturligt var, att jag efter min återkomst till
lägret icke dröjde att begifva mig till konungen
med underrättelsen om den stora transporten af
lifsmedel, hvilken väntades i Wallensteins läger.

Jag fann konungen omgifven af alla sina tyska
öfverstar och officerare, ty sedan konungen kommit
öfver till Tyskland, hade han dragit till sig stora
skaror af tyskar, som antingen för religionens skull,
eller af någon annan anledning, hade ondt i sinnet
mot kejsaren.

Då jag inträdde, såg jag genast, att konungen
var vid ett ganska allvarligt, kanske strängt lynne
och att de församlade herrarne icke voro vid godt
mod. Som jag var bekant med förhållandena,
förstod jag genast hvad här förehades. Det hade
nämligen många gånger under de senaste dagarna
inträffat, att de tyske soldaterne, när de gingo ut på 
landsbygden för att proviantera, rasade emot det
stackars landtfolket med en grymhet, som nästan
öfverträffade hvad man i den vägen var vand att
höra föröfvas af Wallensteins rofgiriga skaror.
Dylika ting läto aldrig svenskarne eller finnarne komma
sig till last, utan med redligt mynt betalade vi hvad
vi nödgades taga från landtmannen, och det var
säkerligen genom svenske eller finske soldaters
berättelser, som konungen fått kännedom om, huru
hans tyska trupper drogo fram i landet. Att konungen, 
hvars menniskokärlek var höjd öfver allt tvifvel, 
skulle vredgas öfver de dåd, som utfördes i
hans namn och af hans folk, det var nu en tydlig
sak och jag förstod, då jag nu såg de tyska
anförarne samlade omkring honom, att han hade
allvarligen bestraffat dem eller att han ärnade göra
detta.

»Hvem är det, som kommer att störa mig?«
utropade konungen vid mitt inträde. »Ah, det är
du, Flink! Nå, jag vet, att du icke kommer utan
någon vigtig anledning. Dock får du ännu vänta
en stund, medan jag afslutar hvad jag har att säga
dessa tyska herrar, som likt skolgossar måste agas
för att lära sig lydnad.»

Jag bugade mig för konungen.

Denne vände sig åter till tyskarna:

»Jag minner eder på, hurusom jag, i allt hvad
på mig ankommit, har styrt och stält till edert
bästa och att det är för eder skull, som jag dragit
hemifrån mitt fädernesland ända hit. Mitt ärende är
att strida för eder och edra landsmän. Jag kunde
hafva blifvit i ro derhemma och låtit eder
qvarligga på den kejserliga sträckbänken, om jag icke
hade ömkat mig öfver eder nöd. Heldre har jag, 
Gud är mitt vittne, sjelf lidit nöd, än jag låtit
eder umbära något af det nödvändiga. Och huru
lönen I mig för sådan godhet? Svaren mig ärligt!
Att i mitt namn plundra, bränna, skända, mörda
— är det en värdig lön för allt det goda, som I
hos mig hafven fått njuta? Jag ser af edra bistra
blickar, att I ären missnöjde med mitt tal. Om så
är, så dragen gerna hädan, men kommen ihåg det,
att mördare, röfvare och qvinnoskändare är der
ingen plats för under mina fanor. Och om I ären
nog gudlöse och äreförgätne att vilja öfvergifva mig,
så skall dock hela kristenheten förnimma, att jag
för eder velat uppoffra mitt lif. Viljen I åter göra
revolt mot mig, så skall jag väl veta att försvara
mig med mina svenskar och finnar. Vid Guds
barmhertighet beder jag eder, pröfven edert
förhållande och besinnen, huru djupt I bedröfven mig.
Eder släta krigstukt öfvertygar mig, att I med mig
ej menen ärligt och redligt, så mycket jag än har
skäl att berömma eder tapperhet. Gån in i eder
sjelfva och behjerten, att I en gång skolen göra
Gud reda för edra gerningar. Bland eder lider
jag till den grad, att det förtryter mig att umgås
med ett så förvändt folk. Nu kunnen I gå, men
läggen mina förmaningar på hjertat!»

Konungens röst var sträng och befallande och
man kunde läsa i hans ansigte, att han verkligen
kände den förtrytelse, som hans ord inneburo. Derför 
dristade sig ock ingen af de tyske herrarne att
invända något. Tysta aflägsnade de sig och jag
blef ensam med konungen.

»Nå, min käre Flink», sade konungen. »Hvad
har du att omförmäla? Har din sköna Aurora 
blifvit bortröfvad från Innsbruck eller har du upptäckt
något nytt anslag mot mitt lif?»

»Intetdera, min konung! Dock är det om en
sak af icke ringa vigt, som jag skulle vilja tala.»

»Jag visste väl, att någonting vigtigt är på
förde. Låt höra!»

Konungen satte sig ned. Hans ansigte hade
återtagit sin sedvanliga mildhet och hans röst röjde
icke mera någon vredgad eller upprörd
sinnesförfattning.

Jag förtäljde nu om mitt besök i det fiendtliga
lägret och om lifsmedelstransporten, hvilkens
ankomst med stor längtan motsågs af Wallenstein
och hans följe, som säkerligen kunde anslås till
hundratusen menniskor, då man äfven beräknade
qvinnor, fordrängar, trosspojkar, betjenter och
dylikt folk.

Konungen yttrade sig icke genast, då jag hade
slutat min berättelse.

»Hvad synes dig?» utropade han sedan. »Det
vore ett godt skämt, om vi kunde draga denna
läckra bit ifrån Wallenstein just i det ögonblick,,
då han är nära att föra den till munnen. Vill du
åtaga dig den saken?»

»Herre konung! Till detta företags utförande
erfordras minst femhundra ryttare och det är icke
vanligt, att en ringa fänrik sättes att befalla öfver
en så stor styrka. Icke heller lära min skicklighet 
och mina insigter räcka till.»

»Åh, min son, hvad skicklighet och insigter
vidkommer, så tror jag, att du vid ett slikt företag
kan mäta dig med de fleste, och hvad den andra
invändningen vidkommer, att en fänrik icke skulle
kunna ställas i spetsen för huru stor styrka som 
helst, så erinrar jag mig verkligen, att ingen annan
än jag eger rätt att här befalla och att ingen har
rättighet att klandra mina handlingar. När
jag vill anförtro dig femhundra ryttare, så måste det
vara en möjlighet. Menar du icke det?»

»Visserligen, min herre och konung!»

»Nå, då vill jag genast gifva befallning, att
femhundra ryttare ställas under ditt befäl, och du
eger att redan denna natt begifva dig åstad. Gud
vare med dig!»

Jag bugade mig vördnadsfullt och gick.

Det var icke lätt att redogöra inför mig sjelf
för de känslor, med hvilka jag hade mottagit detta
uppdrag af konungen. Jag kände mig på samma
gång glad och betryckt — glad öfver konungens
förtroende, men betryckt genom det ansvarsfulla i
min ställning. Dock, öfverlemnade jag mig icke
länge åt slika tankar, till hvilka jag ock saknade
tid, enär jag måste sysselsätta mig med
förberedelserna till min färd. Under arbetet återkom mitt
glada mod och jag blickade mot framtiden med
tillförsigt.

*
</chapter>

<chapter name="XVII. Ett ströftåg">
<h2>XVII.

Ett ströftåg.</h2>

Senare på aftonen hade jag ett oväntadt möte.
Jag kom just gående på en af broarna, som förenade
båda hälfterna af vårt läger, då jag påträffade en
karl, i hvilken jag till min utomordentliga
förvåning igenkände Heinrich, min trolofvades
tjenare, hvilken jag trodde vara i Innsbruck. Jag
blef naturligtvis både häpen och förskräckt, ty jag
insåg, att denne mans närvaro på denna plats
var liktydig med en eller annan ond tidning om
Aurora.

»Heinrich?» utropade jag.

»Ah, är det fänrik Flink? Ja, sannerligen!
Mina ögon börja att försvagas genom dessa
oupphörliga sorger, så att jag icke kände igen eder.»

»Hvad gör du har? Och hvad är det du talar
om sorger?»

»Ack, herre, det är en lång och sorglig historia.
Jag förmodar dock, att detta till eder stälda bref
upplyser eder derom.»

»Gif hit!» utropade jag otåligt.

Han räckte mig en liten skrifvelse, som jag
med beklämdt hjerta mottog. I närheten varsnade
jag en eld, som tycktes vara öfvergifven och vid
hvars slocknande sken jag ostörd kunde läsa
brefvet. Jag vinkade åt Heinrich att följa mig och
han lydde tigande.

Se här innehållet af detta olycksaliga bref, som
med ens gjorde min själ till rof för en till förtviflan
gränsande sorg:

<tab><tab> »Min herre!

En stor olycka har inträffat. Aurora har med
list och våld blifvit bortröfvad ur mitt hus. Gud
är mitt vittne, att hvarken jag eller någon af de
mina hafva någon del i hvad som timat och att
vi icke hafva underlåtit att efter bästa förstånd
vaka öfver henne. Jag behöfver förmodligen icke
uppmana eller bedja eder att göra något till 
hennes befrielse. Heinrich skall muntligen meddela
eder de närmare omständigheterna.

<tab><tab><tab><tab><tab> Friedrik Strahl.»

»Förfärligt!» utbrast jag efter att hafva
genomläst dessa rader.

»Ja, i sanning!»

»Nå, Heinrich, skynda! Omtala fort, huru allt
har tillgått! Brefvet säger mig blott, att din
matmoder är bortröfvad. Vidare får jag icke der veta.
Berätta derför, men fort, fort!»

»Sen I, herre, en dag satt den ädla jungfrun
i Strahlska familjens samlingsrum, hvarest för
tillfället alla medlemmarne af huset voro närvarande,
med undantag af den gamle herren sjelf. Midt i
det lifligaste samtalet och just som jag serverade
förfriskningar, kom en tjensteflicka in med ett bref,
hvilket hon erhållit af en okänd karl, som genast
derefter hade aflägsnat sig. Brefvet var till min
herskarinna. Ordagrannt kommer jag icke ihåg
dess innehåll, men det var från eder....»

»Hvad? Från mig?.... Skämtar du, karl?»

»Herre, edert namn stod derunder och vi trodde
alla, att I haden skickat henne det, tilldess de
följande tilldragelserna upplyste våra ögon. När
jungfrun hade läst skrifvelsen....»

»Men så säg då först hvad den innehöll, om
du vill, att jag skall begripa någonting.»

»Dess innehåll var, att I lågen sjuk i en by
utanför staden, att I haden blifvit dödligt sårad i
en strid och att I haden släpat eder fram till den
byn på vägen till Innsbruck, men kännande edra
krafter aftaga och döden nalkas, villen I träffa eder
trolofvade ännu en gång, hvarför hon ombads att
ofördröjligen skynda till edert dödsläger.»

»Hvilken gemen intrig! Nå, huru upptog Aurora
denna nyhet?»

Hon förlorade i första ögonblicket medvetandet, 
och när hon ändtligen genom allas våra
förenade bemödanden hade återvunnit sansningen, gaf
hon sig ingen ro, förrän hon begifvit sig på väg
till eder.»

»Arma, älskande flicka!» suckade jag. »Nå, och
sedan?»

»Två af hennes syskonbarn, nämligen de båda
äldsta flickorna, skulle åtfölja henne, men när dessa
återkommo efter ett par timmar, voro de ensamma
och berättade med alla tecken till fasa, att ett par
karlar hade bland bergen öfverfallit dem, gripit
min matmoder, kastat henne i en tillreds stående
vagn och derpå skyndsamt aflägsnat sig. Ack, herre,
hvad skola vi nu företaga?»

»Du har väl icke med dig det der brefvet?»

»Till min matmoder?»

»Ja!»

»Verkligen menar jag, att den gamle herren
räckte mig äfven det, när jag tog afsked af de goda
menniskorna i Innsbruck.»

Heinrich sökte och framletade slutligen
skrifvelsen. Det var en skrynklig pappersbit, på
hvilken jag såg tydliga spår af tårar — min Anroras
tårar.

»Ah!» utropade jag, så snart jag granskat
handstilen. »Ingen annan än Ulrik Apfelbaum har gjort
detta.»

Utan svårighet hade jag nämligen igenkänt
samma handstil, som engång förut mött mina ögon
i den skrifvelse till drottningen, hvilken Karin
Eriksdotter mottagit af Ulrik Apfelbaum.


Man måste medgifva, att jag i denna stund
befann mig i en särdeles brydsam ställning. Mitt
hjerta ville, att jag utan ett ögonblicks dröjsmål
skulle skynda till min bruds räddning ur min
dödsfiendes fräcka händer, men derbakom stod min pligt
såsom tjenare hos konungen — den kalla, obevekliga 
pligten, hvilken bjöd mig att sätta konungens
befallning framför hjertats rop. Dock tvekade jag
icke länge, utan beslöt att först uträtta konungens
ärende, men detta beslut kostade mig en grym
sveda i hjertat. Kunde jag väl såsom ärlig man
och pligttrogen krigare svika den konung, hvars
fana jag svurit trohet? Dessutom anbefalde jag
Aurora i den milde Gudens nådiga beskärm och
utgången visade, att jag icke gjorde detta förgäfves.

Jag gaf Heinrich befallning att qvarblifva i
lägret till min återkomst och sade honom, att om
jag icke vore trupperna följaktig, när de återvände
från ströftåget, hade jag säkert omkommit och då
skulle han berätta allt för konungen och anhålla
om dennes hjelp till Auroras befrielse.

Derefter återvände jag till medelpunkten af
lägret, hvarest jag fann mina femhundra ryttare
färdiga till aftåg. Oaktadt min bedröfvelse kände
jag mig dock ganska glad, då jag helsades af detta
rop ur femhundra munnar:

»Lefve fänrik Flink!»

Jag tackade dem med några hjertliga ord för
denna hyllning, hvarefter jag steg till häst och
satte mig i spetsen för den långa ryttareraden.

Snart hade vi lemnat lägret bakom oss, och
som det var mörkt, sluppo vi äfven förbi fiendernes
förskansningar, utan att blifva oroade.

Visserligen kände jag icke med visshet, från
hvilket håll den af Wallenstein väntade transporten 
skulle komma, men jag förmodade icke utan
skäl, att den nalkades från den af svenskarne minst
oroade delen af landet, och jag stälde derför kosan
utan tvekan österut från Nürnberg.

Raskt färdades vi framåt under ett par timmars
tid. Då måste vi slutligen låta hästarne under en
stund fortsätta vägen i gående, för att andas ut
och samla krafter till nya ansträngningar. Jag var
ganska illa till mods och hade gerna sett, om någon
af mina hussar hade med någon sång eller
åtminstone med något godt skämt velat skingra mina
dystra tankar. Då varseblef jag bland mitt folk
en viss Trogen, hvilken jag kände såsom en god
sångare och efter hvilken jag förut i dessa
berättelser anfört en sång. Hvad var då naturligare,
än att jag vände mig till honom med uppmaning
att låta mig höra något?

»Strax», svarade han och uppstämde utan dröjsmål 
denna visa, sedan han först tillkännagifvit, att
den var af hans egen fatebur och att han önskade
öfverseende med hvad han kallade »dess stora brister».

<poem>	Det var engång i ofredstid,
	Som Petter skulle ut
	Att öfva stridens ädla id
	Och lukta rök af krut.

	Och Petter hade långa ben,
	Tog steg och sprang som sju.
	Reträtten var hans bäste vän
	Och är väl det ännu.

	En gång han kom till Leipzigstadt.
	Der Elsterfloden far,
	Och Petter svor allt vid sin hatt:
	»Nu skall jag vara karl.» 

</poem>
<poem>
	Och floden var så mägta bred,
	Väl femti famnars tal.
	Och hären red till stranden ned.
	Der floden mest var smal.

	Helt hastigt kom fiendetropp
	Och ryckte an till strid.
	Den kom uti ett häftigt lopp
	Och hade ondt om tid.

	Och hela hären flydde då
	Och Petter flydde med.
	Han hade icke tid att gå.
	Han flög — så var hans sed.

	Och Petter tackade sin mor,
	Att han fått långa ben.
	Han hoppar öfver floden stor
	Och står der — helt allen.

	Men hela hären drunknade
	Uti den djupa flod,
	När Petter lustigt landade.
	Och snart i trygghet stod.

	Och när han på den andra strand
	Var bragt i säkerhet,
	Då knöt han rasande sin hand
	Och skrek i vild förtret:

	»Kom hit, godt folk, som stryk vill ha’,
	Kom hit, fiendeband!
	Så skall jag lära Er att ta
	Er sked i vacker hand.»

	Var det ej makalöst och stort
	— En bragd af hjeltemod,
	Att, när han var på säker ort,
	Han stolt och modig stod?

	Och namnet Modig bär han än
	Till minne af sin bragd.
	Och bära får han det, min vän,
	Tills han på bår blir lagd. </poem>

Denna sång, hvilken Trogen utförde på ett
ganska lustigt sätt, väckte mycken munterhet hos
knektarne och bidrog äfven att för en stund
fördela den tyngd, hvarmed mitt hjerta var besväradt.
Emellertid hade vi icke tid att låta hästarne längre
hvila. Jag gaf tecken att åter falla in i raskare fart.

Den ena byn efter den andra passerades och
ännu hade vi icke upptäckt den väntade
provianttransporten. Oaktadt det var mörkt, kunde vi icke
undgå att märka, hvilken ödeläggelse, som hade
öfvergått hela den trakt, genom hvilken vi
färdades. Knappt sågo vi en enda gård eller stuga,
som icke var förvandlad till ruiner. Här och der
voro hästarne nära att snafva öfver föremål, som
lågo på vägen, och då jag en gång stannade för
att efterse, hvad det månde vara, befanns det vara
liket efter en ihjälslagen bonde, såsom jag kunde
finna af drägten.

Det var utan tvifvel, att Wallensteins råa
skaror hade största delaktigheten i dessa dåd, men jag
fruktar, att äfven de i vår här tjenande tyskarne
icke hade sina samveten alldeles fria.

Vi kommo nu till den lilla staden Amberg.
Som jag icke ansåg det omöjligt, att transporten
kunde befinna sig uti eller i närheten af denna
obefästade stad, delade jag utanför staden min trupp
i tre delar, af hvilka de två skulle färdas utanför
staden på olika sidor, under det att den tredje
skulle tåga midt igenom staden. Straxt utanför
stadens motsatta ända skulle de tre afdelningarne
slutligen sammanträffa.

Sjelf satte jag mig i spetsen för den del af
truppen, hvilkens väg gick genom staden.

Ingen hindrade oss att inträda. I de flesta
husen var mörkt, såsom man ock kunde vänta vid
denna sena timma, då sannolikt de flesta hvilade
i sömnens armar. De få vandrare, som vi mötte,
stannade och tycktes vara utomordentligt förvånade
öfver att i sin fredliga stad skåda denna ryttareskara. 
Ingenstädes kunde vi upptäcka några tecken
till att transporten befann sig här. Det temligen
rymliga torget lät jag genomsöka i alla rigtningar,
utan att der finna annat än några gamla salustånd
och en qvarglömd kärra.

Jag beslöt till följd häraf att spörja någon af
stadens invånare till angående saken.

Det tycktes emellertid icke hafva sig så lätt
att komma till tals med dem. Den förste, till hvilken 
jag vände mig, hade knappt hört ljudet af min
kanske något barska röst, förrän han hals öfver
hufvud flydde. En annan, hvilken jag tilltalade
något mildare, visade sig också vara af naturen
begåfvad med raska ben. Han försvann i mörkret,
jag visste icke hvart.

Förtretad häröfver, beslöt jag att gå till väga
på ett annat sätt.

Med ett hårdt grepp i skuldran och med en
pistol för pannan på den Ambergbo, som jag
härnäst påträffade, behöfde jag icke bedja om ett svar,
hvilket jag kunde framtvinga.

»Har någon transport af lifsmedel blifvit sedd
här i staden?»

»Nej, herre!» svarades.

»Ljug icke!» förmanade jag.

»Jag inser icke, hvarför jag skulle fördölja den
saken, om jag verkligen hade någon kännedom
derom.»

Jag släppte den stackars karlen lös och han var 
icke sen att begagna sig af den återvunna friheten, ja,
hans afträdande skedde så hastigt, att han till och
med glömde att taga afsked.

Mig återstod således nu icke något annat, än
att fortsätta färden genom staden och på den
öfverenskomna mötesplatsen sammanträffa med de andra
afdelningarne. Desse, som hade färdats i en
kroklinie, då deremot jag hade haft min väg rakt fram,
ankommo något senare än jag till stället. Icke
heller någon af dem hade sett en skymt af
transporten.

»Nå, framåt då i Guds namn!» ropade jag. »Icke
långt härifrån lärer ligga en liten stad, som heter
Weiden. Jag hoppas, att vi der skola blifva
lyckligare.»

Klockan var säkerligen öfver tre på morgonen,
innan vi kommo i närheten af denna stad. Redan
utanför Weiden kunde jag förstå, att någonting
ovanligt der föreginge, ty från det inre af staden
framträngde ända till oss ljudet af rop, sånger och
det skrän, hvarmed en tygellös folkhop plägar gifva
sin närvaro till känna. Mitt öra, som, under det
hästarne fingo flåsa ut, uppmärksamt lyssnade, tyckte
sig äfven bland det öfriga sorlet förnimma boskaps
råmande.

»Intet tvifvel!» utropade jag. »Här finna vi dem.
Vi följas alla åt denna gång.»

Sägande detta, satte jag min häst i rörelse. Vi
intågade i Weiden. Allt tydligare blef ljudet af
skränande menniskor och äfven om närvaron af
nötkreatur fingo vi hörbara vittnesbörd.

Slutligen anlände vi till torget och jag lät min
trupp göra halt i sjelfva mynningen af gatan, 
medan jag öfverskådade den scen, som här visade sig
för mina ögon.

Ett dussin stora eldar voro upptända på torget
och kring dessa svärmade en skara halfrusiga
soldater under oaflåtligt skrik och buller. De tycktes
hafva godt förråd af öl, ty jag kunde se en hel
mängd tunnor här och der i närheten af eldarna.
Skrattande, sjungande, svärjande, ropande tillbringade 
de eländige sin tid och vår ankomst var så
oförmodad, att ingen af dem tycktes hafva märkt
oss. På en annan del af torget stodo tusentals
lastade vagnar. Att döma efter råmandet, tycktes
boskapen hafva sin plats längre borta och jag kunde
icke se dem. Här och der sågs en grupp af
stadens invånare, som åskådade soldaternes upptåg
med lätt begriplig nyfikenhet.

Så tyst, som möjligt var, lät jag mina ryttare
omringa lägereldarna och så långt hade uslingarne
hunnit i sitt rus, att de redan voro helt och hållet
omringade och inneslutna, utan att någon hade
blifvit det varse.

Jag red fram midt emellan två lägereldar,
hvarest jag tyckte mig finna de oregerligaste
sällarne, och jag hade just ordet i munnen till att
uppmana dem att gifva sig utan strid, då en af de
mest druckne blef mig varse, utan att ännu inse,
att han i mig hade att frukta en fiende. Äfven de
öfrige hade ännu icke låtit störa sig i sin
angenäma sysselsättning.

Karlen, som blifvit mig varse, kom emot mig
med ett fradgande ölkrus i handen och hans af
upphettning skinande ansigte log emot mig på det
mest broderliga sätt, då han räckte mig kruset.
Hans ton var den mest välvilliga, då han sade:


»Hvarför sitter du der på hästen? Låt kampen
få sin hvila och kom hit och drick! Var så god!»

Men huru drucken han var, månde han ändå
haft tillräcklig besinning att, då han kom mig
närmare, förstå, att icke allt var såsom det borde,
ty i stället för att fullborda sin föresats att truga
mig till att smaka den fradgande drycken, utropade 
han:

»Hvad nu för brinnande .... Äro vi förrådda?»

Dermed slungade han ölkruset mot mitt
ansigte, så att jag endast genom en hastig rörelse åt
sidan undgick ett slag, som kunde hafva haft
menliga följder. Ölet utspildes emellertid på mina
kläder, och om jag således än icke fick smaka det,
så kunde jag dock anse mig hafva fått nog deraf.

Mina ryttare, som sågo den skymf, hvilken
vederfors deras anförare, förlorade nu tålamodet och
höggo in på de druckna soldaterna. När dessa
slutligen insågo sin ställning, var det visserligen
en och annan, som grep efter vapnen och försökte
göra motstånd, men i det tillstånd, hvari de befunno
sig, var allt motstånd naturligtvis fruktlöst. De
blefvo nedhuggna till sista man och den förste, som
stupade, var den gästvänlige karlen, hvilken hade
velat bjuda mig af välfägnaden.

Vi voro nu herrar öfver hela transporten och
öfver en massa trosskuskar och drängar, som
naturligtvis icke dristade sig till att göra något
motstånd. Det började redan blifva full dager, så att
jag kunde öfverräkna mitt byte, hvilket jag också
icke dröjde att göra. I anseende till mängden af
förråder af alla slag drog det ut på tiden, innan
jag var färdig med detta arbete.

Öfver tolfhundra nötkreatur samt inemot 
tvåtusen vagnar, lastade med bröd och andra
lifsförnödenheter hade fallit i våra händer. Det syntes
mig omöjligt att med den truppstyrka, som jag
rådde öfver, kunna föra hela denna massa af
lifsmedel förbi fienderna och till svenska lägret.

Vid jag funderade i mitt sinne öfver hvad och
huru mycket jag skulle qvarlemna, blef jag varse
en hel mängd af fattigt folk, tillhörande staden,
hvilken hade samlats på torget och med
afundsamma blickar betraktade dessa i deras ögon
omätliga förråder. En tanke föll mig in.

»Heldre än att uppbränna hvad jag icke förmår
medtaga, kan jag ju låta det fattiga folket göra sig
det till godo.»

Min menniskokärlek gillade genast denna tanke.

Jag lät afskilja ett tusen med bröd lastade
vagnar från de andra och tillkännagaf för folket,
att de fritt och ostraffadt finge taga så mycket deraf,
som de åstundade och behöfde.

»Dock», så slutade jag, »må ingen af eder
försöka att tillegna sig något från de öfriga vagnarna,
ty den som dermed beträdes, han kommer att utan
barmhertighet behandlas såsom tjuf och det vill på
vårt språk säga, att han genast varder hängd.»

Med ett glädjeskri, som vittnade om, att
brödet var för dem en vigtig, kanske icke på länge
sedd vara, störtade massan sig öfver vagnarna. Hvar
och en tog så mycket han förmådde bära och
skyndade bort dermed. Många återkommo snart och
förde med sig säckar, korgar och andra redskap,
för att kunna medföra desto mera.

Här såg jag en nästan i trasor klädd qvinna,
hvilken med ett dibarn på armen kom andfådd
springande från en liten gränd. Troligen hade 
någon berättat för henne, att man på torget fick bröd
för intet, och hon hade skyndat att infinna sig.
Det gjorde mig hjertligt ondt om den fattiga qvinnan. 
Hennes ansigte hade detta askgråa, men dock
bleka utseende, som vanligen bäres af den verkliga
nödens barn. Dertill var hon mager och såg i alla
andra afseenden lidande ut.

Tryckande sitt barn till bröstet, grep hon ett
bröd — ett enda! Hon hade icke krafter att
medtaga flera, ty hon hade ju barnet att bära. Aldrig
glömmer jag den glädje och lycka, som strålade i
hennes anlete, då hon nu åter ville skynda bort.
Emellertid trädde jag i hennes väg och ärnade
tilltala henne, men hon blef förskräckt och tappade
i sin rädsla, icke barnet, det höll hon så säkert
fast, som om hvarken lif eller död kunnat skilja
dem åt, nej, men hon tappade brödet, öfver hvars
egande hon nyss hade gladt sig.

»Jag trodde .... jag tänkte, att .... att det var
tillåtet», stammade hon och en tår stal sig fram i
hennes öga.

»Ja visst, goda qvinna, behåll du ditt bröd!»

Jag upptog det från marken och räckte det
åt henne.

»Ack, tack! tack! gode herre. Jag är
verkligen i stort behof af brödet, annars skulle jag ....»

»Vänta!» sade jag, och vändande mig ifrån henne
ropade jag två af mina ryttare. »Tagen så mycket
bröd, I förmån bära, och bringen det hem till denna
stackars qvinna!»

Jag hade den glädjen att se, att de båda
karlarne täflade om, hvilkendera som skulle kunna
medtaga de flesta bröden. Qvinnans nästan vilda
tacksägelser och glädjeyttringar förbigår jag så
mycket heldre, som det skulle öfverstiga min
förmåga att skildra dem.

När jag vid middagstiden gaf befallning till
uppbrott, återstod ännu en oerhörd mängd af bröd
på de vagnar, som jag hade tillspillogifvit åt
folket. Som jag emellertid icke ville lemna något
qvar åt möjligen anländande fiender, lät jag vid
affärden tända eld på dessa vagnar. Hela tusendet
uppgick i rök och lågor.

Jag hade delat mina ryttare på det sätt, att
tvåhundra man redo i spetsen. Derefter kommo
inemot ett tusen lastvagnar, körda af fiendernes
egna trosskuskar. Efter dem följde boskapen och
tåget afslutades af ett lika antal ryttare. De öfriga
hundra karlarne redo på lika afstånd från
hvarandra vid sidorna af den långa raden af vagnar och
boskap, för att hindra hvarje försök till förräderi å
drängarnes och kuskarnes sida. Hvarje ryttare hade
sträng befallning att vid minsta misstanke skjuta
hvar och en, som icke tycktes hafva ärliga afsigter.
Kuskarne hade blifvit underrättade om denna
befallning och de afhöllo sig visligen från att gifva
anledning till denna orders verkställande.

Att ett på detta sätt anordnadt tåg icke kunde
röra sig med snabbhet, det är af sig sjelf tydligt.
Också hade tiden redan framskridit till tre på
eftermiddagen, innan vi uppnådde Amberg.

Vi drogo midtigenom staden utan att blifva på
något sätt oroade. Invånarne tycktes snarare hysa
fruktan för oss, än någon afsigt att lägga hinder i
vägen för vårt genomtåg.

Sjelf red jag i spetsen för det långa tåget, så
att jag hade godt tillfälle att taga gatorna i
skärskådande. Detta förhållande var i sanning ganska
lyckligt, ty jag gjorde under en färd genom staden
en upptäckt, hvilken nästan gladde mig mera, än
den lyckliga utgången af mitt företag.

Jag satt just undrande, hvar jag skulle söka
min trolofvade och den som röfvat henne bort, ty
jag hade fattat det oryggliga beslutet att, så snart
jag lyckligt framkommit till konungen, ofördröjligen 
anhålla om hans tillåtelse att begifva mig ut
på upptäcktsfärd. Jag insåg fullväl, att detta värf
skulle stöta på stora svårigheter. Att Ulrik
Apfelbaum hade fört min tillfångatagna brud långt ifrån
Innsbruck, derom var jag lika viss, som angående
den frågan, hvad hans ändamål med detta dåd
månde hafva varit. Jag kände mig nämligen 
öfvertygad derom, att han icke hade någon annan
afsigt, än att göra mig, sin dödsfiende, skada. Men
hvad var väl vunnet genom vissheten, att jag icke
hade att söka Aurora i Innsbruck eller i trakten
deromkring? Verlden är ju stor. Hvar skulle
jag söka henne?

Under det jag i mitt inre sysselsatte mig med
dessa tankar, lät jag blicken tanklöst irra framåt
gatan, och hvem får jag se? En gestalt, inhöljd i
munkkåpa, en gestalt, ett skägg, ett ansigte, som
icke kunde tillhöra någon annan, än just den man,
som nu sysselsatte mina tankar — Ulrik Apfelbaum.

Ja, det var verkligen han. Nu visste jag, hvar
jag hade att söka min Aurora eller åtminstone i
hvilken rigtning jag borde verkställa mina
efterforskningar. Ett ögonblick funderade jag nästan
på att sätta efter Ulrik, gripa honom och tvinga
honom till bekännelse, men jag lemnade genast
denna plan, så snart jag såg honom vika in på en
sidogata. Det föll mig in, att han möjligen skulle
kunna undgå mig och att han, varnad genom denna
förföljelse, kunde föra sitt sköna byte till en annan
trakt, hvarest hon vore svårare att finna.

Hastigt vände jag mig om i sadeln och vinkade
med handen åt Trogen, att han skulle rida fram
till min sida. Han sporrade hästen och jag hade
honom snart bredvid mig.

När vi nu i detsamma kommo midt för den
sidogata, der jag hade sett Ulrik Apfelbaum vika
af från hufvudgatan, red jag afsides, för att lemna
tåget frihet att draga förbi oss. Ryttarne fortsatte
sin väg, utan att bekymra sig om mig. De hade
icke fått befallning att stanna och derför fortsatte
de sitt tåg utan afbrott.

»Ser du,» sade jag till Trogen, »den der munken, 
som går dernere i gränden?»

»Ja!»

»Följ den mannen och lemna honom icke ur
sigte, till dess jag kommer igen. Går han in
någonstädes, så håll vakt utanför. Lemnar han 
staden, så följ efter honom, men lemna då ett par
skrifna rader till mig i värdshuset här på hörnet.
I hvarje värdshus, som du drager förbi, under det
att du förföljer honom, bör du äfven lemna
underrättelser om den väg, som du tagit. För öfrigt bör
du hvarje dag meddela värdshusvärden här
kunskap om, hvar jag kan träffa dig, så länge du är
här i Amberg. Här har du penningar. Skynda!»

Trogen aflägsnade sig i samma rigtning, som
Ulrik Apfelbaum hade tagit. Jag kunde nu vara
öfvertygad om, att han icke skulle undgå mig.

Gladare till sinnes, sporrade jag min gångare
och befann mig snart åter i spetsen för tåget, 
hvilket hade fortsatt sitt jemna framskridande, liksom
om ingenting inträffat.

Hittills hade allt gått lyckligt för mig, men
jag kunde nu vänta att hvarje ögonblick möta den
af Wallenstein till transportens tryggande utsända
skaran. Tydligen hade denna under sin marsch
sysselsatt sig med mord och plundring, ty eljest
borde vi längesedan hafva drabbat samman.

Vi nalkades redan till en liten ort, som hette
Altdorf och som hade ett utseende af att vara
hvarken en stad eller en bondby. Det tycktes
innehafva en rang midt emellan dessa gränser. Här
stötte vi ändtligen på fienderna. Röken från några
brinnande hus vittnade nogsamt om, hvarmed de
hade sysselsatt sig, och för öfrigt voro inga vittnesbörd 
derom af nöden, ty när hade det väl inträffat,
att en af Wallenstein utsänd truppstyrka dragit
förbi ett hus eller en gård, utan att lägga allt i
aska och förvandla det till ruiner?

Förmodligen hade de bemärkt oss redan på
afstånd, ty då vi hunno fram, stodo de uppstälda i
god ordning dels på sjelfva vägen, dels vid dess
sidor. Deras antal utgjorde minst sju hela
regementen, således en truppstyrka, hvilken tycktes
vara vida öfverlägsen vår. Jag ansåg det icke vara
klokt att blottställa vårt rika byte genom att draga
eftertruppen till mig, ty jag ansåg det ganska
troligt, att fienderne då skulle bortföra hela
transporten, under det striden påginge.

Vi mottogos med gevärseld, så snart vi hade
hunnit inom skotthåll, och det töfvade icke många
minuter derefter, innan vi redan voro inbegripna i
en blodig strid. Fienderne, litande på sitt större
antal, trängde djerft på. Svärden blottades. 
Pistolerna smattrade och i det allmänna bullret och oredan 
blandade sig äfven fiendernes gevärseld i en
gröfre tonart. Fienderne hade äfven fotfolk med
sig och detta förhållande förklarade tillräckligt
deras långsamma marsch.

Bland de främste och djerfvast framträngande
i fiendernes täta leder såg jag den unge fänriken,
hvilken först hade vid elden i Wallensteins läger
meddelat mig, då ett osedt vittne, underrättelsen
om provianttransporten. Det var en modig man och
skicklig i vapenkonsten. Med sitt goda svärd gjorde
han en bred lucka bland mina ryttare, och jag måste
göra en ansträngning för att tränga mig fram och
sjelf möta honom, om jag icke ville åse, huru den
ene efter den andre blef af den unge hjelten
öfvervunnen.

Snart kämpade vi öga mot öga, han och jag,
och det måste jag erkänna, att båldare kämpe och
modigare man har jag sällan eller aldrig mött i
stridens hvimmel. Men hans ifver var för stor att
i längden kunna mäta sig med mitt lugna sätt att
strida. Med ett kraftigt hugg lyckades det mig att
fälla honom till marken. Sjelf gick jag ur denna
strid med blott ett ringa sår på venstra armen.

Det var nu icke tid att tänka på en så ringa
sak som detta sår. Andra fiender trängde sig fram
i den stupade fänrikens ställe och för mitt svärd
fanns ingen hvila, ingen rast och ro. Till min fasa
märkte jag, att eftertruppen hade blifvit anfallen
och att den redan hade begynt att vika. Sjelf
kämpade jag och mina ryttare med förtviflans mod,
men fiendernes antal var för stort. Jag insåg, att
segren denna gång omöjligen kunde blifva vår, om
icke ett underverk inträffade.


Detta för vår seger nödvändiga underverk
inträffade verkligen. Mitt öra uppfångade en
trumpetsignal på ett afstånd, som dock tycktes vara
ganska betydande. Då jag, ett ögonblick blott, drog
mig ur stridshvimlet för att kunna mera
obehindradt göra mina iakttagelser, såg jag en
oöfverskådlig rad af svenska ryttare i ilande fart nalkas
från Nürnberghållet. Det föll mig då in, att
konungen hade skickat ut denna starka trupp för att
möta mig — något, som jag sedermera fann
verkligen hafva varit förhållandet.

Glad öfver den undsättning, som nalkades,
störtade jag mig åter in i striden, men hade knappt
hunnit blanda mig i hvimlet, förr än våra vänner
voro framme och höggo raskt in bland fienderna.
Jag såg, att en del af svenskarne drogo förbi oss,
och förstod, att de ärnade sig till eftertruppens
undsättning.

Föga är mera att förtälja om denna blodiga
strid. Skymningen hade ännu icke hunnit inbryta,
då de sista lemningarne af Wallensteins sju
regementen flydde bort i alla rigtningar och lemnade
oss i oqvald besittning af det rika bytet. Under
stridens oreda hade en skara kroater lyckats
bortdrifva ett femtiotal af nötkreaturen, men äfven desse
blefvo upphunne ock djuren förda tillbaka, medan
kroaterne följde sina kamraters exempel att fly.

Klockan var fyra andra morgonen, när vi drogo
in i svenska lägret. Der helsades vår ankomst med
lifliga hurrarop.

*
</chapter>
<chapter name="XVIII. På spår">
<h2>XVIII.

På spår.</h2>

Så snart jag omtalade för konungen, hvad som
hade tilldragit sig i Innsbruck och den fara, som
hotade Aurora Strahl, då hon nu befann sig i
Ulrik Apfelbaums händer, gaf han mig tillåtelse att
med tjugofem ryttare begifva mig på väg till den
unga flickans räddning.

»Gå, min son!» sade han. »Gud vare med dig!
Men det lägger jag dig på hjertat, att, om den
nidingen skulle falla i dina händer, du icke låter
honom undslippa ännu en gång.»

Så begaf det sig, att jag samma morgon, efter
att hafva deltagit i den sedvanliga af fältprosten
under bar himmel förrättade morgonandakten,
befann mig på väg till Amberg, åtföljd af tjugofem
utvalda ryttare, bland hvilka jag hade mer än en
personlig vän. Äfven Hans Färdig var med i min
skara.

Vi sparade icke våra hästar. Färden gick raskt
undan, så att vi redan kort efter middagsstunden
intågade mellan Ambergs husrader, der vi
naturligtvis sutto af på gården till det värdshus, som
jag hade utpekat för Trogen, då jag sände honom
på spår efter Ulrik Apfelbaum. Jag lät mina
ryttare sörja för hästarna och gick sjelf in i
värdshussalen, åtföljd af Hans Färdig.

Vid vårt inträde såg jag genast, att värden
väntade mig. Han kom emot mig så fort, som det
med hans korpulens var möjligt, och sporde mig:

»Edert namn?»

»Fänrik Flink,» gaf jag till svar.

»Jag trodde det. Nå, herre, här är ett bref till
eder.»

»Jag vore eder förbunden, om I skyndsamt
lemnaden mig det.»

»Straxt, herre! Ögonblickligen! Utan
dröjsmål!»

Under det han sade detta, vände han tillbaka
till disken och framtog ur en låda en liten
skrifvelse. Den saknade utanskrift och, då jag öppnade
den, fann jag den innehålla blott dessa två ord:

<tab> »Till Furth.»

Jag vände papperslappen på alla sidor, men
förmådde icke upptäcka mera än dessa båda ord.

»Till Furth,» upprepade jag tankfullt. »Är det
Trogens mening, att han begifvit sig till något
ställe med det namnet? Jag måste förvissa mig
derom.»

»Värd!» ropade jag.

»Straxt, herre! Ögonblickligen!»

När han kommit fram till mig, sporde jag
honom:

»Hvad är Furth för något?»

Om jag trodde, att jag skulle genom denna
fråga sätta mannen i förlägenhet, så misstog jag
mig. Han svarade raskt:

»Furth? Det är ju en stad, vet jag.»

»I hvilken rigtning härifrån är den belägen?»

»Österut, invid gränsen af Böhmen.»

»Och på hvilket afstånd?»

»Vid pass tio mil, snarare mindre än mera.»

»Jag tackar eder för dessa upplysningar. Viljen 
I nu vara god att ombesörja förfriskningar åt
mig och mina tjugofem följeslagare, så skall min
tacksamhet blifva fördubblad. Glöm icke att gifva
hästarne godt och rikligt foder, ty vi bryta genast
upp, så snart hästarne fått nödig hvila.»

»Straxt, herre! Ögonblickligen!»

Han satte sig genast i rörelse för att verkställa
den gifna befallningen. En stund senare inkommo
mina ryttare i salen, en efter annan, och det dröjde
icke särdeles länge, innan vi kunde sätta oss till
en god måltid, något, som vi efter den ansträngande
och långvariga ridten ganska väl behöfde, ty vi
hade ingenting förtärt, sedan vi på morgonen
lemnade lägret.

Under måltiden samspråkade jag med
värdshusvärden och frågade honom bland annat, huru många
värdshus, som vi skulle påträffa vid vägen, innan
vi nådde Furth. Detta, jemte värdshusens namn,
var mig angeläget att veta, enär jag hade
öfverenskommit med Trogen, att han på hvarje
värdshus skulle lemna mig någon underrättelse.
Emellertid ville jag icke lemna värden någon kännedom
om mitt företag, utan förklarade min fråga genom
den rent naturliga omsorgen om vårt lekamliga
behof.

»Värdshusen på vägen till Furth? Derom kan
jag lemna eder god upplysning. Först träffen I
värdshuset »Svarta Hästen» uti Iglau by. Ett par
mil derifrån ligger byn Strasnitz, hvars värdshus
kallas »Gyllene Hornet». Efter tre mils färd
kommen I till värdshuset »Den Starke Mannen», som är
beläget i byn Suhl, och en mil på denna sidan
Furth skolen I påträffa värdshuset »Lysande Stjernan», 
hvilket underrättar eder, att I hafven anländt
till byn Freiberg.»


Jag antecknade noga dessa upplysningar i mitt
minne och genomgick dem under måltidens förlopp
åtskilliga gånger, för att ännu säkrare fästa dem i
min hågkomst. Hvad jag då fann mig hafva
förgätit, det tillsporde jag värden ännu en gång om,
och sålunda lyckades det mig att inprägla alla
dessa namn så, att jag var viss om att icke tappa
bort dem.

Efter slutad måltid lade vi oss att sofva och
jag gaf dessförinnan värden befallning att efter två
timmars förlopp väcka oss — en befallning, hvilken
han äfven efterkom med den största beredvillighet.

Klockan var omkring fem på eftermiddagen,
när vi åter sutto upp och lemnade Amberg bakom
oss, ilande snabbt österut på en temligen god väg.
Dock kunde hästarne icke använda all sin förmåga
att skynda, enär marken småningom höjde sig.

Efter ungefär en timmas färd anlände vi till
byn Iglau och hade ingen svårighet att finna
värdshuset. En illa målad svart häst af kolossala
dimensioner var ett igenkänningstecken, om hvilket vi
icke kunde taga miste. Hästen var målad i sådan
ställning och af en sådan storlek, att värdshusets
ingång hade rymlig plats mellan dess framben och
bakben. Medan hufvudet tycktes hvila på fönsterluften 
vid den ena sidan om ingången, hade målarens 
konstnärliga fantasi låtit svansen skyddande
sträcka sig ut öfver fönstret på den andra sidan.

Några rusiga bönder, som på platsen utanför
värdshuset utförde de vildaste hopp, liknande en
indiansk krigs- eller dödsdans, lemnade äfven ett
otvetydigt vittnesbörd om krogens närhet.

Som jag icke ville sitta af, om det icke blefve
nödigt, lät jag en tioårig slyngel, som gapande 
betraktade oss, kalla ut värden, hvilken också icke
dröjde att visa sig.

Värden på »Svarta Hästen» var i ganska mycket 
olik de flesta andra krogföreståndare. Särskildt
anmärkningsvärd var hans magerhet. Han var i
detta afseende helt och hållet en motsats till den,
hos hvilken vi hade gästat i Amberg. Antingen
måtte karlen nyligen hafva öfvertagit sin rörelse,
eller också plägade han iakttaga en under dylika
förhållanden lika sällsynt, som prisvärd måttlighet.

I ett afseende, nämligen i förekommande höflighet, 
gaf han dock icke efter för värden i Amberg.

»Hvarmed kan jag tjena eder?» sporde han.

»Jag skall straxt säga eder det, men var först
god och säg mig, om I någonsin hafven hört
nämnas namnet fänrik Flink.»

»Ah, jo.... herre, jag har helt nyligen haft
den äran.»

»När?»

»Låt mig tänka efter! Jo, det var i går afton.»

»Möjligen fingen I då någon skrifvelse till fänrik 
Flink?»

»Rigtigt! Skullen I vara ....?»

»Fänrik Flink, ja!»

Utan att vidare spörja, skyndade värden åter
in i »Svarta Hästen».

Bönderna fortsatte med sin vilda lek och tycktes 
alldeles icke märka vår ankomst eller närvaro.

Värden återvände med en liten skrifvelse, hvilken 
han öfverräckte åt mig. Brefvet hade liksom
det förra ingen utanskrift och innehöll blott det
enda ordet:

<tab> »Framåt!»

Denna underrättelse var i all sin korthet 
tydlig nog och jag ärnade just fortsätta min väg, då
jag af en händelse kom att yttra till värden, i det
jag gjorde en betecknande åtbörd mot bönderna:

»De der gossarne tyckas hafva gjort en oskälig 
vinst, att döma af deras sätt att göra sig en
glad dag.»

Det svar, som värden gaf mig, föranledde mig
att hejda min gångare och underlåta att gifva
tecken till uppbrott.

»Så är det ock,» svarade han. »En herre, som
medförde en sjuk qvinna, ankom hit i går och
betalade så frikostigt lånet af deras hästar, att de
säkerligen ännu af sin vinst kunna förskaffa sig
många lika glada dagar. De oskäliga kräken borde
dock betänka, att de hemma hafva hustrur och barn,
som lida nöd.»

»Ah, hade han en sjuk. qvinna med sig? Sågen
I henne?»

»Nej, herre, hon låg nedbäddad i vagnen.»

»Nå, huru såg karlen ut?»

»Han var skäggig och ful att åse. Isynnerhet
syntes mig hans ögon vedervärdiga.»

»Åt hvilket håll färdades han härifrån?»

»Österut!»

»Godt! Vi äro då på rätta spåret! Farväl!
Tack för goda underrättelser!» 

När vi lemnade gården, blefvo de rusige
karlarne oss varse, och naturligtvis tillstadde dem icke
deras fåniga tillstånd att låta oss komma oantastade
förbi. Ruset föder öfvermod. Under de lifligaste
språng och de mest högljudda rop, som troligen
voro ämnade att öfvertyga oss om deras manhaftighet, 
förföljde de oss ett stycke väg. Vi hade dock
annat och bättre göra, än att hämnas på några fulla
karlar för förolämpningar, som vi föraktade. Raskt
ilade vi bort och hade snart förlorat dem ur sigte.

Efter en stunds ansträngande ridt färdades vi
på en gammal bro öfver floden Naab och kommo in
i en trakt, hvarest spåren efter krigets förödelser
blefvo allt mera sällsynta och slutligen helt och
hållet upphörde, men jag betviflade icke, att om
Wallenstein ännu några veckor qvarlåge framför
Nürnberg, skulle han blifva nödsakad att låta sina
provianteringskorpser framtränga ända hit och kanske 
ännu längre, innan de kunde uppbringa så mycket 
som en höna eller ett pund mjöl.

De underrättelser, som blifvit mig lemnade af
värden på den »Svarta Hästen», hade fullkomligt
öfvertygat mig derom, att jag verkligen var Ulrik
Apfelbaum på spåren. Den sjuka qvinnan var
naturligtvis ingen annan, än Aurora, som fördes i
vagn, sannolikt bunden och genom något medel
tvingad till tystnad på de ställen, hvarest vagnen
stannade. Med sorg tänkte jag på hennes
öfvergifna ställning, hennes fruktan och ängslan och de
oroliga tankar, som månde dväljas i hennes hjerta.
Gerna skulle jag hafva i detta ögonblick vågat allt
för hennes räddning, men jag måste kufva min
längtan och åtnöja mig med hoppet om en slutlig
framgång.

Det hade nu redan länge varit mörkt. Solen
hade gått ned i moln, och när det sista rosenfärgade
skimret försvunnit vid horisonten, rådde fullkomligt 
mörker, ända till dess nymånens smala skära
från sin plats bakom molnen började sprida ett
ringa ljus öfver föremålen. Huru obetydligt detta
sken än var och huru otillräcklig dess styrka var
att fullkomligt fördrifva mörkret, så gjorde det oss 
likväl god tjenst, enär det tillstadde oss att någorlunda 
iakttaga de orter, genom hvilka vi färdades.

Sedan vi hade fortsatt färden ett par timmar
och jag länge hade väntat att få se den af
värdshusvärden i Amberg omtalade byn Strasnitz med
värdshuset »Gyllene Hornet», utbrast jag otåligt:

»Efter min beräkning borde vi redan hafva kommit 
till Strasnitz, så vida värdens underrättelser
voro sanningsenliga.»

»Så synes mig ock,» genmälde Hans Färdig,
»men törhända finna vi byn bakom denna krökning
af vägen.»

Hans Färdigs gissning besannades. När vi
hunno fram till ett ställe, hvarest vägen gjorde en
skarp krökning kring en skogsdunge, varseblefvo
vi en oredig samling af hus.

»Här månde det visserligen vara,» utropade jag,
glad öfver denna upptäckt. »Låtom oss skynda!»

I rask fart ilade vi genom byn. De första
husen voro mindre kojor, som icke kunde misstänkas
för att vara det sökta värdshuset. Derefter
färdades vi förbi ett par stora bondgårdar, hvarest vi
icke heller ansågo oss behöfva spörja till. En
argsint gårdvar rusade ut från den ena af dessa
gårdar och gaf genom högljudt skällande sitt missnöje
tillkänna. Snart hunno vi fram till ett större hus
med ett bredvid liggande skjul. Detta måste vara
värdshuset.

Vi stannade på den rymliga platsen mellan
huset och vägen och jag steg af hästen för att göra
efterfrågningar. I alla fönstren rådde fullkomligt
mörker, hvarför jag måste genom starka slag på
dörren gifva de innevarande till känna, att någon
ville blifva insläppt.

Efter en stunds väntan öppnades dörren af en
sömnig piga, som på min fråga efter värden, gapade
af förvåning, men lyckades icke få fram ett ord till
besvarande af mitt enkla spörsmål. Slutligen, då
jag otåligt upprepade min fråga, stammade hon:

»Värden? .... Värden, han är .... död för
femton år sedan.»

»Hm! Nå, hvem förestår rörelsen?»

»Mor, naturligtvis!» svarade hon, liksom om
denna fråga hade varit helt och hållet öfverflödig.

»Kan jag få tala vid ’mor’ då?»

»Vet inte! Hon har gått till sängs.»

»Så bed henne stiga upp då. Jag måste tala
vid henne och det genast. Säg henne, att om hon
icke behagar visa sig, så låter jag mina ryttare,
som du kan se derute, rifva ned huset, till dess
jag finner henne. Fram skall hon.»

Min röst var icke den blidaste, då jag sade
detta.

Pigan blef skrämd och sprang sin väg,
skrikande:

»Du store Patrik!.... Röfvare!»

Der stod jag nu i den mörka förstugan, utan
att veta, hvarthän jag skulle vända mig eller hvad
jag borde företaga mig. Hade det icke varit
fruktan att störa ’mor’ i hennes toilettbestyr, som
afhållit mig, skulle jag genast följt efter pigan, då
hon flydde, och inträdt genom den dörr, der jag
sett henne försvinna. Jag beslöt att vänta en stund,
innan jag skred till denna ytterlighet.

Slutligen hörde jag tunga, klumpiga steg nalkas 
och hade den glädjen att i dörröppningen skåda
en person, hvilken genom hela sin lekamliga
personlighet dokumenterade sig såsom »mor» sjelf.


Den vördiga matronan var liten och
utomordentligt fet, hade en om goda dagar vittnande haka
och talade med en af fetman nästan qväfd och
derför hväsande samt föga behaglig röst.

»Hvad nu?» hväste hon. »Hvad viljen I? Är
det hederligt folks manér att öfverfalla värnlösa
qvinnor om natten? Jag har varit enka i femton
fulla år, men aldrig.... förstån I, aldrig....»

»Var god och lugna eder,» afbröt jag hennes
svada. »Jag vill eder sannerligen intet ondt, ja,
jag försäkrar eder, att jag heldre vill aflägsna mig
härifrån, än stanna qvar. Men jag måste ställa till
eder en fråga: han I händelsevis hört någonting
om fänrik Flink eller han I något budskap till
honom?»

Värdinnan förändrade nu ton och svarade med
största höflighet:

»Ja, skullen I vara fänrik Flink?»

»Sådant är verkligen mitt ärliga namn.»

»Nå, då har jag en skrifven lapp till eder.»

Hon vände sig derefter inåt rummet och ropade:

»Lischen! Tag hit det brefvet, som ligger i
öfra skänkskåpet!»

Pigan kom med det begärda och vid skenet af
värdinnans sömniga dank läste jag budskapet från
Trogen. Äfven denna gång var det affattadt i stor
korthet och tydligen skrifvet med skyndsamhet.
Der stod att läsa:

<tab> »Allt jemt framåt! Han medför en ung qvinna.»

Jag tackade värdinnan och aflägsnade mig.
Snart hade vi lemnat Strasnitz bakom oss och
färdades raskt framåt vägen till Suhl, der vi på
värdshuset »Den starke mannen» skulle få nya
underrättelser från Trogen.

Utan äfventyr uppnådde vi framemot morgonen
denna by, och enär dagen hade börjat aflösa det
svaga månskenet, hade vi ingen svårighet att
uppsöka »Den Starke Mannen». Han stod afmålad på
värdshusväggen och såg, kort sagdt, ohygglig ut.

Värden var redan uppe och sysselsatt med att
åt sina drängar utdela morgonportionen af gräl och
bannor. Jag hörde vid inträdet på gården hans
röst från stallet, hvarför jag också begaf mig dit
att söka honom. Den som talade med sådan
myndighet, kunde enligt min mening, icke vara någon
annan, än husbonden sjelf.

Han mötte mig i stalldörren och ropade, under
det hans ansigte ännu glödde af den vrede, som
drängarne hade uppväckt:

»Hvad f—n vill du här?»

Men i samma stund, som han yttrade detta,
blef han varse mina ryttare på gården och med ens
ändrades hans sätt och ton. Han fann förmodligen, 
att det icke skulle vara klokt att bemöta mig
med ohöflighet, då jag var herre öfver en sådan
styrka.

»Ber om ursäkt, nådige herre,» fortsatte han
med inställsam ödmjukhet, »är det något, hvarmed
jag kan stå eder till tjenst?»

»Ja visst! Säg mig, om någon besökande har
under de senare dagarne lemnat något budskap till
fänrik Flink.»

»Till fänrik Flink? .... Hm! .... nej, herre!
Det namnet har jag i sanning aldrig tillförne hört.»

Hittills hade mina efterspaningar icke mött
något hinder, men nu tycktes motgångarnes tid börja.

»Hafven I icke heller sett någon karl färdas
förbi med en sjuk qvinna i en vagn.»


»Nej herre! Åtminstone har jag hvarken sett
eller hört talas om någon sådan resande.»

Jag öfverlade ett ögonblick med mig sjelf. Det
var klart, att Ulrik Apfelbaum hade på någon
punkt mellan de båda af oss sist besökta
värdshusen vikit af från stora vägen. Vi måste alltså
rida tillbaka, för att försöka finna ett nytt spår.
Emellertid måste jag unna de uttröttade hästarna
någon vederqvickelse, hvarför jag gaf befallning att
sitta af och uppmanade värden att väl förpläga
såväl djuren som ryttarna — en uppmaning, hvilken
han i sanning på bästa sätt sökte efterkomma.

Sjelf förmådde jag dock icke att njuta någonting, 
emedan jag hade börjat blifva orolig för
utgången af mitt företag. Huru mycket jag än
ansträngde min tankeförmåga, kunde jag dock icke
finna något svar på den fråga, som envist qvarblef
i mitt hufvud, nämligen huru jag skulle kunna
upptäcka det ställe, hvarest Ulrik Apfelbaum först
och Trogen sedermera hade afvikit från den väg,
de hittills följt.

Jag samtalade derom med Hans Färdig, som
i hög grad egde mitt förtroende, enligt hvad jag
redan åtskilliga gånger har omförmält.

»Ah,» sade Färdig, »jag känner Trogen och är
öfvertygad om, att han funnit utväg att på ett eller
annat sätt underrätta oss om den kosa, han tagit.
Då vi nu vid fullt dagsljus komma att färdas
vägen fram, skola vi blott hafva ögonen öppna. Det
lider intet tvifvel, att vi skola finna något tecken.»

»Måhända har du rätt,» svarade jag. Det är
dock svårt att tänka sig något medel för en sådan
underrättelse.»

»Ingalunda!»


»Huru skulle du sjelf under liknande förhållanden 
hafva förfarit? Det lyster mig just att veta.»

»Jo, jag skulle hafva kastat eller annars på
något lätt synbart sätt fästat något mig tillhörigt och
såsom min egendom lätt igenkänligt föremål just
vid mynningen af den väg, som de efterföljande
borde följa.»

»Nå, jag medgifver, att sådant ingalunda vore
omöjligt.»

»Tvärtom är det troligt, att Trogen förfarit på
detta sätt.»

»Det skall snart visa sig.»

De två timmar, som jag hade bestämt till hvila
åt manskapet och djuren, förflöto i mitt tycke
ganska långsamt, men det är troligt, att min otålighet
gjorde dem längre, än de verkligen voro.
Ändtligen sutto vi åter upp och begåfvo oss på väg
tillbaka.

Vid hvarje väg, som utgrenade sig från
hufvudstråten, stannade vi en rundlig stund, ifrigt sökande
efter något tecken. Men ehuru vi redan hade
dragit förbi minst ett dussin små vägar, hade vi ännu
icke lyckats upptäcka någonting ovanligt eller
något, som kunde hafva betydelse för oss. Vi började
redan att åter nalkas Strasnitz och jag kände mig
allt mer och mer orolig till sinnes. Allt vårt
letande tycktes vara fruktlöst.

Plötsligt utropade en af knektarne:

»Men hvad kan det vara för en fogel, som flaxar
deruppe i det höga trädet?»

Vi blickade alla åt det af ryttaren utpekade
trädet, som ännu befann sig långt borta, så att det
var en omöjlig sak att med bestämdhet afgöra
beskaffenheten af det föremål, som af ryttaren 
kallades en fogel. Till en början såg det visserligen ut
att vara en med vingar försedd varelse, men ju
närmare vi kommo, desto mera blefvo vi öfvertygade, 
att det icke i verkligheten var någon sådan.

»Åh, det är blott en trasa!» utropade någon.

»Men en dyrbar trasa, genmälde Hans Färdig
på ett uttrycksfullt sätt, som visade, att han hade
sina egna tankar om saken.

»Huru?» frågade jag. Du menar väl aldrig,
att denna ....»

»..... att denna trasa är dithängd af Trogen,
vill du säga. Jo, det skulle mycket förundra mig,
om det icke förhölle sig så. Vi få emellertid se,
när vi hinna fram till stället.»

Jag sporrade min häst och ilade framåt.
Ryttarne följde mig, så att vi snart alla befunno oss
under det höga trädet. Att Hans Färdig hade rätt
i sina slutsatser, derom tviflade numera ingen, ty
en väg grenade ut sig från hufvudvägen just vid
sidan af detta träd, så att det stod i sjelfva
vinkeln, som de båda vägarna bildade mot hvarandra.
Det gälde nu blott att nedhemta föremålet ur trädet, 
för att efterse, om någon kunde igenkänna det
såsom Trogens tillhörighet, En karl uppsteg i
trädet för att nedtaga det.

Att vi på så långt afstånd hade kunnat
upptäcka det för vinden fladdrande tyget, berodde derpå,
att trädet var försedt med högst få grenar och att
det var gammalt och till följd deraf ytterst sparsamt 
betäckt med löf på de få grenar, som funnos.

I spänd förbidan väntade jag karlens
nedstigande.

Vi stodo samlade kring trädets fot, då han med
ett raskt hopp förflyttade sig ned på marken, 
hållande i handen ett täcke af samma slag som de,
hvilka brukades af de fleste ryttare i vår här.

»Intet tvifvel,» utropade jag, när jag igenkände
denna persedel. Tackad vare Trogens klokhet äro
vi äter på rätt spår och skola väl slutligen hinna
målet. Framåt, gossar!»

Snart färdades vi framåt på sidovägen,
öfvertygade, att Trogen, när det var af behofvet
påkalladt, icke skulle hafva underlåtit att genom tecken
antyda den väg, vi borde följa. Vi blickade uppåt
hvarje träd, som vi ilade förbi. Vid hvarje
vägamot stannade vi och företogo en noggrann
undersökning, men då vi icke funno någon anvisning,
följde vi troget sjelfva hufvudvägen på den stråt,
der vi nu färdades.

Småningom blef trakten mera bergig, hvilket
icke heller förundrade mig, då jag visste, att på
gränsen emellan Böhmen och Bayern fans en
bergskedja, hvilken, allt efter det land, hvartill den
hörer, kallas Böhmer-Wald eller Baierscher-Wald.
Snart inkommo vi i en smal dalgång, på båda
sidor omgifven af skogbeväxta berg.

»Här,» sade jag mera till mig sjelf än till mina
ryttare, »här vore i sanning en passande ort för ett
försåt. Här skulle man kunna blifva nedskjuten,
utan att ens ana en fiendes närvaro.»

Knappt hade jag yttrat dessa ord, förr än en
salva lossades mot oss från någon plats uppåt
sidorna af berget och i samma ögonblick framred en
skara af omkring ett tjog krigare ur skogsbrynet
samt uppstälde sig på vägen några famnar
framför oss.

De mot oss aflossade skotten tillfogade oss likväl 
ingen skada, troligen till följd deraf, att skogens 
täta löfverk hindrade skyttarne att säkert sigta på
oss. Möjligt är äfven, att kulorna studsade mot
grenar och blad och derigenom hindrades ifrån att
nå målet.

Det blef mig genast tydligt, att vi hade att
tacka Ulrik Apfelbaum för detta möte. Sannolikt
hade han trott sig vara förföljd och från någon
fästning i grannskapet utsändt denna styrka för
att afskära oss vägen. Emellertid månde nu dermed 
hafva varit huru som helst — en sak var mig
ögonblickligen klar, nämligen att jag borde dela
min trupp för att anfalla fienden på de båda
punkter, hvarest han hade visat sig.

Fem af mina ryttare lät jag sitta af och
befalde dem att tränga in i skogen och sysselsätta de
fiender, som der lågo i bakhåll, medan jag sjelf
med de öfriga tjugo anföll de fiender, som befunno
sig på öppna vägen.

De fem modige männen försvunno ibland
träden i samma stund, som jag med de mina
stormade fram till anfall. Ropande »Gud med oss!»
höggo vi muntert in på våra fiender, hvilka
väntade oss med dragna svärd och tycktes icke mindre,
än vi, längta efter stridens början.

Som vi voro lika manstarka på båda sidor,
tviflade jag icke om segren. Man mot man
kämpade vi och det var att förutse, att ingendera
parten skulle gifva vika, utan heldre falla till sista
man. Stridens raseri upphettade oss.

Jag har redan förut nämnt, att mina ryttare
voro utvaldt folk och att hvarenda en var en man
att lita på, en hjelte, som icke kunde svika. Också
veko de icke en tum, huru djerft fienderne trängde
på. Lugna och sansade, såsom hade det varit en
lek, förde de sina svärd. Det var blott elden i
ögat, som talade om hvad der föregick i deras inre.
Tungt föllo deras hugg, men icke ofta. Under det
att fienderna i brådskande ifver läto svärden hvina
till hugg tio resor, tycktes mina krigare icke
sysselsätta sig med annat, än att parera deras täta slag,
men när fienderne blottade sig — och hvilken
krigare kan väl under en stunds kamp undvika att
någon gång göra detta! — då upptäckte mina bussar 
med sin skarpa blick genast deras fel och först
då föll deras hugg, ett enda blott, men det
förfelade sällan att döda motståndaren.

Det dröjde derför icke en fjerdedels timma,
förrän alla våra fiender hade bitit i gräset och
vägen var fri.

Nu först hörde vi stridsbuller uppifrån höjden.
Det var tydligen våra fem kamrater, som började
sitt arbete. Möjligen hade de länge nog varit i
striden. Bullret af vår egen kamp, ropandet,
vapenbraket rundtomkring oss hade måhända hindrat
oss att höra det.

Knappt hade den siste af fiendernes hästar i
vildaste språng utan ryttare hunnit försvinna ur
vår synkrets, förrän vi kastade oss af våra egna
gångare, qvarlemnande en man till deras
bevakande och skyndade till våra tappre kamraters
bistånd. Bullret af deras strid ledde våra steg. Det
var en ganska besvärlig färd, ty vi måste mera
klättra, än gå uppför höjden.

Vi funno kamraterna i färd med att eröfra en
stor slät klipphäll, hvilken höjde sig ett par alnar
från marken och på hvilken ett halft tjog fiender
hade tagit plats, när de märkte, att man företog
sig att anfalla dem. I rättan tid kommo vi våra 
vänner till hjelp och hade snart på grund af vårt
öfverlägsna antal öfvervunnit de belagrade, ehuru
visserligen deras ställning, såsom högre, var
fördelaktigare än vår.

Sedan det icke återstod oss mera att göra på
denna plats, begåfvo vi oss naturligtvis ned utför
höjden för att åter stiga till häst.

När jag framkom ur skogsbrynet, såg jag den
qvarlemnade ryttaren stadd i lifligt samspråk med
en karl, hvilken dock vände ryggen åt den sida,
hvarifrån jag kom, så att jag icke genast kunde se
hans ansigte. Undrande i mitt sinne, hvem det
månde vara, nalkades jag. I det ögonblick, då jag
satte foten på den hårda vägen, väcktes troligen
hans uppmärksamhet genom det deraf föranledda
bullret. Så länge mina fötter vidrörde den mjuka
gräsmattan, hade han icke kunnat märka min
ankomst. Nu vände han sig om.

»Trogen!» utbrast jag, på en gång glad och
förvånad.

»Just densamme!» genmälde han muntert och
hans ärliga anlete visade hvilken glädje han kände
öfver återseendet.

»Nå, aldrig i min lefnad har någon menniska
varit mig mera välkommen, än du i denna stund»,
sade jag, i det att jag hjertligt tryckte hans hand.

»Efter I nu ären här, kan jag förstå, att I
hafven fått mina bref och att I äfven hafven
begripit mitt teckenspråk.»

»Ah, du menar hästtäcket i trädet? Ja, vi hafva
full väl förstått allt och jag kan icke nog prisa den
skicklighet, med hvilken du hittills utfört det värf,
du åtog dig.»

»Jag hade äfven tänkt att varna eder för detta 
försåt, men tyvärr kom jag försent till ort och
ställe. Striden var redan slutad.»

»Och det ganska lyckligt för oss, såsom du
nogsamt kan märka.»

»Jag är glad deröfver, men skulle varit ändå
gladare, om jag hade kunnat spara eder den leken.
Hade icke den förb.... munken gifvit mig så mycket 
att göra, skulle jag visserligen hunnit fram.»

»Nå, hvad nyheter medför du?»

»Goda, herre; åtminstone hoppas jag det. Jag
har troget som en skugga följt munken ända till
en liten bergfästning, som ligger en half mil 
härifrån, och der befinner han sig nu.»

»Och qvinnan .... den sjuka ....?»

»Äfven hon är på samma ställe, men jag 
misstänker, att fruntimret icke är så sjukt, som
munken uppgifvit på de ställen, der han under vägen
stannat och der jag varit samtidigt med honom,
ehuru dold.»

»Och hvad skäl har du till en sådan förmodan?»
sporde jag.

»Ah, fänrik, I skullen sjelf hafva hört det
nödrop, som hon en gång upphäfde, så haden I säkert
delat min öfvertygelse. Jag föreställer mig, att
munken hade belagt hennes mun med kafvel, så
att hon icke kunde ropa, men en gång lärer det
hafva lyckats henne att för ett ögonblick befria sig
derifrån, och då ropade hon. Dock var det
ingalunda med en dödssjuk menniskas svaga röst, utan
det var med en ung och frisk qvinnas välljudande, 
starka stämma, som hon ropade, och om
jag icke misstager mig alltför mycket, hörde jag
ordet »hjelp» i förening med edert namn, fänrik!»

Jag tror, att jag rodnade en smula, när jag 
hörde detta, ty det gjorde mig sannerligen både
rörd och glad, då jag förnam, att den älskliga mön
ihågkom mig i sin nöd och väntade hjelp af mig.

Nu ansåg jag tillfället vara lämpligt att
meddela mina ryttare hela sammanhanget med denna
sak. Sittande på en kullfallen trädstam med de
bistra, väderbitna krigareansigtena oafvändt
blickande mot mig, omtalade jag för de tappra gossarna
min kärleks historia, sade dem, att min brud befann
sig i min dödsfiendes våld, och frågade dem sedan:

»Viljen I nu med mig våga lif och blod för
hennes räddning?»

»Ja, vi vilja rädda henne eller dö!» ropade alla
enhälligt.

»Tack!» sade jag enkelt. »Jag vet, att I icke
kunnen svika ett gifvet ord och att ingenting är
omöjligt för en skara tappra bussar af vårt skrot
och korn. Vi skulle till och med kunna vara karlar 
till att eröfra den der fästningen. Eller menen
I icke det?»

»Afgjordt!» ropade de med en mun och deras
bistra blickar bådade intet godt för fästningens
besättning.

»Nå, då gifva vi oss i Guds namn åstad. Trogen
visar oss vägen.»

Vi voro snart redo till uppbrott och ilade sedan
framåt, men vi kunde icke länge färdas ridande,
ty vi måste lemna vägen och stiga rakt uppför den
obanade höjden, hvilken var så brant och
otillgänglig, att ingen häst i verlden hade kunnat
beträda den från denna sida. Enligt Trogens ord
fanns der äfven en ordentlig väg, som ledde dit
upp, men för att icke blifva i otid sedde från fästet,
måste vi nu beqväma oss att stiga af och till fots
hestiga höjden.

Trogen hade dock, förutseende och klok som
han var, uppsökt ett lämpligt förvaringsrum åt
hästarna, nämligen en af naturen sjelf danad, rymlig
grotta i berget. Ingången dit var så väl dold af
busksnår och trädgrupper, att det verkligen föreföll
oss föga troligt, att någon skulle kunna uppsöka
den och beröfva oss våra gångare.

Vi hopsamlade hastigt en mängd friskt och
kraftigt gräs, hvarmed vi undfägnade djuren och
beslöto, att hvarannan timme skulle en af
manskapet återvända till grottan för att efterse dem
och sörja för deras behof.

Derefter började vi vår bergklättring, hvilken
under outsägliga svårigheter försiggick så
skyndsamt, som omständigheterna tilläto. Än måste en
trädrot, än en gren, än åter blott ett litet utsprång 
i berget tjena oss till fäste för hand eller fot.
Knappt var en svårighet öfvervunnen, förrän en
annan trädde i dess ställe. Ofta halkade en och
annan, förlorade sitt fäste och tumlade ned några
alnar, till dess han åter påträffade någonting att
gripa uti, då han på nytt måste börja att sträfva
uppför. Slutligen befunno vi oss på höjden i en
tät och vild skogsmark, och när vi efter en stunds
vandring nalkades skogsbrynet, stannade vi. Vi
voro nu vid målet. Det lilla fästet visade sig för
våra blickar.

*
</chapter>
<chapter name="XIX. En eröfrad borg och en återfunnen brud">
<h2>XIX.

En eröfrad borg och en återfunnen brud.</h2>

I skogsbrynet, hvarest vi befunno oss och 
hvarifrån vi icke lupo någon fara att blifva sedde från
bergfästet, kunde vi nu i allsköns lugn betrakta
detta. Försedt med tinnar och torn och omgifvet
af murar, låg det på ett utsprång i berget, så att
det från tre sidor var oåtkomligt, och äfven den
fjerde sidan var skyddad af så starka murar, att
vår lilla hop syntes mig vanmägtig, om det gälde
att storma den. Fästet såg så trotsigt ut, som om
det hade vetat, att vi lågo der i skogsbrynet, och
som om det hånlett åt våra öfverdådiga planer till
dess eröfring.

Jag insåg, att detta fäste troligen var en
qvarlefva från den gamla romantiska riddaretiden, då
dylika borgar funnos nästan öfverallt och då den
mägtige borgherren ansåg sig lika god som en
konung, ja, understundom icke tvekade att i sitt fasta
slott trotsa både konungarna och deras härar. En
senare tids krigskonst hade förbättrat de ursprungliga 
försvarsanstalterna och ökat borgens styrka och
ointaglighet. Nu, under det i Tyskland sedan många
år rasande kriget, hade man sannolikt satt det i
aldra bästa skick och försett det med kanoner, på
det att det skulle tjena till gränsfästning och
möjligen äfven till värn för Böhmen emot de svenska
skarornas sig alltmera utbredande ström.


Dessa föreställningar, om hvilkas öfverensstämmelse 
med sanningen jag blef alltmera öfvertygad,
ju längre mina blickar hvilade på borgen, voro
emellertid icke egnade att uppfylla mig med glada
förhoppningar. Jag insåg fullväl, att jag med tjugofem 
ryttare och en dertill (nämligen Trogen) icke
skulle kunna med våld blifva herre öfver denna
bergfästning. Hvarje försök dertill skulle vara ett
vansinne och jag kunde icke ett ögonblick
öfverlenma mig åt tankar derpå, ty det var alltför
tydligt, att vi skulle omkomma till sista man vid det
försöket. Dock, in i borgen måste jag, i trots af
alla hinder.

Jag försökte uppgöra den ena planen efter den
andra, men alla blefvo de lika fort förkastade, så
snart de blefvo lagda under sunda förnuftets
domvärjo. Förgäfves blickade jag omkring mig bland
mitt folk, liksom om jag af dem hade kunnat vänta
något dugande förslag, men öfverallt möttes jag af
idel frågande blickar och af anleten, som voro ännu
mera bistra, än vanligt.

I detsamma nalkades Trogen och lade sig ned
vid min sida i skyddet af en buske, hvars grenar
voro tillräckligt vidsträckta, för att kunna lemna
skydd åt oss båda.

»Hvad synes eder?» hviskade han.

»Den är oss alltför stark och vi lära aldrig
intaga den med våld.»

»Med våld? Nej, dertill äro vi alltför få och
dessutom sakna vi det vigtigaste, nämligen
kanoner, kulor och krut.»

»Jag medgifver, att saken synes omöjlig.»

»Dock gifvas det ju äfven andra utvägar, än
våld?»

»Hvad menar du?»

»Om I viljen följa mig ett stycke härifrån,
medan kamraterna qvarstanna här, så skulle jag låta
eder lära känna mina planer.»

Jag gaf ryttarne befallning att icke begifva sig
från platsen, förrän jag återkomme, hvarefter
jag följde Trogen, som ledsagade mig midt igenom den
täta skogen i en riktning, hvilken tillkännagaf, att
han ärnade föra	mig till fästets andra sida. Det
var ingalunda en lätt och behaglig väg, ty vi	
måste ständigt tränga oss genom täta snår eller vada
genom sumpiga hål, der gyttjan steg oss högt upp
på benen. Undrande i mitt sinne, hvad Trogen
åsyftade och hvilken hans plan månde vara, följde
jag honom, ända till dess han stannade, efter att
åter hafva nalkats skogens bryn, och jag fann då,
att jag från denna plats icke allenast kunde
skärskåda fästet från en annan sida, än förut, utan
äfven befann mig mycket närmare, så att jag härifrån 
kunde bättre iakttaga alla dess enskildheter.

Men huru mycket jag än ansträngde både mina
ögon och min tankeförmåga, kunde jag likväl icke
inse, hvad Trogen hade i sinnet. Visserligen såg
jag murarna och tornen bevakade af soldater, som
pligttroget gingo fram och åter på sin post, men
hvarken detta eller de öfriga iakttagelser, som jag
förmådde göra, tycktes mig innebära någon skymt
af förhoppning om framgång för våra afsigter.

»Nå«, sporde jag, sedan vi stannat här och jag
en god stund hade betraktat fästet från denna sida,
»nå, Trogen, det synes mig, som om vi icke heller
här skulle kunna göra oss några glada
förhoppningar.»


»Det blott synes eder så», genmälde Trogen
uttrycksfullt.

»Jag önskade verkligen få veta dina tankar i
denna sak.»

»I kunnen väl föreställa eder, att jag ingalunda
har förspilt min tid i sysslolöshet under de dagar,
som jag tillbringat här. Natt och dag har jag
smugit mig omkring fästningen och derunder samlat
en mängd iakttagelser, som I nu vid första anblicken 
icke kunnen sjelf göra. På dessa rön har jag
bygt mitt förslag och jag är så viss om dess framgång, 
att jag skulle till och med vilja föreslå eder
att sända budskap till konungen genast med begäran, 
att han måtte hitsända en besättning, hvilken
fortfarande kan hålla honom borgen till handa.»

»Nej, min gosse, dermed vilja vi ännu töfva,
till dess borgen är i våra händer.»

»Nå, det tillhör eder att afgöra den saken. Den
kommer icke mig vid.»

»Jag längtar efter att få del af hvad du
iakttagit», sade jag otåligt.

»Först och främst har jag inhemtat, att borgens
besättning utgöres af etthundra man.»

»Således fyradubbelt vår styrka!» sade jag
suckande.

»Rigtigt! Vidare har det varit möjligt att
upptäcka ett ställe, hvarest det skulle vara tänkbart,
att en skara djerfva, oförvägna män kunde bestiga
murarna utan att blifva sedda af vaktposterna.»

»Ah», utropade jag gladt öfverraskad, »och hvar
är detta ställe? Kan man varseblifva det från den
plats, der vi nu befinna oss?»

»Ja! I sen det ställe, hvarest muren tyckes
stå vid sjelfva randen af klippan och blott utgöra
en fortsättning af bergväggen. Det är minst sjuttiofem 
alnar från murens öfversta kant ned i djupet
af dalen. Dertill är berget brant, så att man inom
borgen tydligen anser det vara omöjligt att
inkomma i fästningen från den sidan, och derför anse
de det icke heller vara nödigt att bevaka denna
del af muren. Under den tid, jag tillbringat i
fästningens närhet, har jag ingen enda gång sett någon
krigare på den sidan. Emellertid synes det mig
alldeles icke vara någon omöjlighet att stiga uppför 
bergets brant och intränga i borgen.»

Jag hade, under det att Trogen talade, 
närmare granskat det af honom utpekade stället. Hela
bergväggen kunde jag ifrån min plats icke se,
emedan dess nedra del, äfvensom sjelfva dalen,
bortskymdes af en annan del af berget, men ehuru
svårt det tycktes vara att stiga uppför en brant,
sådan som den jag såg, föreföll mig saken dock
icke alldeles omöjlig och, hvad som var ännu
vigtigare, det var den enda utväg, hvilken stod mig
öppen. Till och med om jag måste bestiga berget
ensam, finge jag icke tveka. Dock ville jag ännu
vidare utforska Trogen.

»Men», sporde jag honom, »sedan vi nu bestigit
muren, sedan vi lyckligt och väl befinna oss inom
borgen, hvad skola vi med vår ringa styrka kunna
företaga mot borgens besättning?»

»Derpå har jag visserligen tänkt och försökt
att uppgöra någon plan för vårt handlingssätt, men
jag har insett det vanskliga i en sådan, på förhand
uppgjord plan, enär vi ju sakna all kunskap om
borgens utseende innanför murarna. Jag anser, att
vi böra lemna oss i Guds hand och bestämma
vårt beteende efter de omständigheter, som te sig,
när vi en gång väl äro inkomne inom fästningens
murar.»

»Nåväl, äfven deri måste jag gifva dig rätt. I
afton, sedan månen uppgått, vilja vi skrida till
verket. Känner du emellertid vägen till foten af
berget?»

»Ja, herre, stora vägen, på hvilken I färdadens
hit, leder förbi bergets fot, på ett afstånd af till
det högsta trettio alnar.»

»Så vilja vi då ofördröjligen återvända till våra
kamrater och jemte dem skyndsamt åter nedstiga
på vägen.»

»Nej, herre, det är icke min mening.»

»Nå?»

»Jag anser det vara klokare att häruppe på
höjden afvakta aftonens inbrytande och månens
uppstigande på himlen. Jag har verkligen två
vigtiga skäl till denna min mening. Viljen I höra
dem?»

»Javisst, min tappre kamrat!»

»För det första kunna vi från den plats, der
kamraterne nu äro, hålla utkik på den till borgen
ledande vägen — en omständighet, hvilken är af
ganska stor vigt, då det ju ligger i vårt intresse
att hafva kännedom om hvem som går ut och in
derstädes. Särskildt böra ju munken och hans
sköna fånge vara föremål för vår uppmärksamhet.
Nedifrån vägen, der vi ändå måste försöka att hålla
oss dolda till aftonen, skulle all utsigt till
fästningen för oss vara stängd. Medan vi låge dernere,
skulle munken kunna fly bort med sitt byte och
snart befinna sig i säkerhet långt inne i Böhmen,
dit vi icke skulle kunna våga att följa honom.»

Jag ryste vid denna tanke. Trogens första skäl
hade fullkomligt öfvertygat mig, men jag ville
likväl hafva kännedom om det andra.

»Och den andra orsaken?» sporde jag derför
ganska lugnt.

»I skolen straxt inse den», svarade han lifligt.
»Häruppe på höjderna löpa vi mindre fara att blifva
upptäckta, medan dagen varar, ty jag har icke kunnat 
märka, att någon från borgen begifvit sig hitåt
skogen, men det har åtskilliga gånger inträffat, att
besättningen vandrat utefter vägen, dock aldrig i
större hopar än till det högsta tre eller fyra karlar
i sender.»

»Men, efter som du talar om besättningen, vill
jag göra dig en fråga, som jag hittills glömt att
framställa, nämligen denna, huruvida det folk, som
öfverföll oss nere i dalen tillhörde besättningen.»

»Ja, jag såg dem sjelf, när de tågade ut ur
fästningen. Då befann jag mig gentemot borgen
på höjderna, som ligga på andra sidan vägen. Om
jag icke samtidigt hade varseblifvit munken i
slottsporten, der han qvarstod en rundlig tid, skulle jag
visserligen hafva skyndat eder till möte och
underrättat eder om det utlagda försåtet, men jag
kunde icke lemna min plats, förrän munken åter
gått in i fästet och jag hade hört bullret med
portens igenbommande. Jag kunde nämligen icke med
säkerhet veta, om det icke var hans afsigt att
begifva sig derifrån. Följden häraf blef, att jag icke
kunde varna eder för bakhållet.»

»Nå, vi redde oss ju lyckligt derifrån. Men om
nu, såsom du säger, besättningen utgjorde etthundra
man, och vi från detta antal draga antalet af dem,
som vi hafva dödat, så synes mig besättningen i
närvarande stund endast utgöra sjuttio krigare.»


»Nej, herre, när jag nämnde talet hundra, så
frånräknade jag sjelf de trettio, hvilka redan stupat.
I borgen finnas verkligen nu etthundra stridsmän.
Derom är jag fullt säker.»

«Ah, jag hoppades hafva förminskat deras antal.»

»Det hafven I ju ock verkligen gjort. De skulle
eljest nu hafva varit etthundratrettio.»

Under detta samtal hade vi återkommit till
ryttarne, hvilka ännu qvarlågo der, hvarest vi hade
lemnat dem.

Jag uppmanade dem att genom några timmars
sömn stärka sig till den stundande nattens ansträngande 
arbete och det dröjde derför icke länge, förrän
vi alla lågo försänkta i slummer. Uttröttad till
själ och kropp, insomnade äfven jag ganska snart,
men vaknade åter innan någon af de öfriga.

Min sömn hade säkerligen icke räckt öfver en
timma, men jag kände mig dock förunderligt stärkt
och med friska själskrafter började jag närmare
skärskåda från alla sidor den plan, som Trogen
hade framstält för mig och som jag utan tvekan
hade antagit. I den stund, då Trogen framlade
den för mig, hade den tyckts mig vara ganska
utförbar, men nu började jag småningom inse den
ena svårigheten efter den andra, som var
förknippad med dess utförande.

»Att jag sjelf», tänkte jag, »att jag sjelf skall
kunna klättra uppför branten, derom tviflar jag icke.
Detta vågstycke lärer icke vara svårare, än det var
att klättra uppför den lodräta och höga väggen till
det blå tornet i Stettin, hvilket jag dock utförde.
Men kan jag väl fordra af mitt folk, att de skola
kunna göra det efter? De äro visserligen raska,
djerfva, modiga karlar, som sett döden i ögonen
mången gång på slagfältet utan att blekna, men
när de skola klättra uppför en nästan lodrät vägg,
liksom flugorna, hvem svarar för att de icke skola
gripas af svindel och störta ned? Det behöfves
endast, att en af de främste faller. Han skall
ovilkorligen draga de andra med sig och de skola
jemmerligen omkomma. Denna plan duger i
sanning icke.»

Jag blef ganska illa till mods, då jag kom till
denna slutsats.

»Ah», tänkte jag, »om der ändå funnes någon
port på denna sidan af muren, så vore det sannerligen 
alldeles icke någon nöd.»

Nå, ingenting är ju omöjligt! Det kunde i alla
händelser vara värdt mödan att förvissa sig derom.

På händer och fötter, för att vara desto mera
obemärkt, kröp jag fram till skogsbrynet, ty vi hade
dragit oss något tillbaka in i skogen, då vi lade
oss att sofva.

Denna lilla möda blef rikligen belönad genom
den upptäckt, jag gjorde. Det fans verkligen en
liten port på muren. Den var hvarken vid eller
hög, men likväl bådadera tillräckligt, för att låta
en man i sender inträda.

»Nå väl», fortsatte jag nu min tankegång, »hvad
hindrar, att jag ensam klättrar uppför branten och
bestiger muren samt öppnar denna lilla port för
mitt folk. De kunna vänta mig derutanför. Men
den förarglige knekten, som med detta öfvermodiga
lugn vandrar fram och tillbaka på muren och har
sin gång just der, hvarest porten nedanför befinner
sig — hvad skall jag göra med honom? Åh, han
är ensam och jag är ensam. Vi äro således lika 
starka. Det vore besynnerligt, om jag icke skulle
kunna finna någon utväg att göra mig af med
honom, utan att de andre inuti fästet märka det. Och
när jag sedan har lyckligt insläppt mitt manskap,
skola vi försöka att instänga fienderna eller på
annat sätt med list och våld göra oss till herrar
öfver dem.»

När jag fattat detta beslut, kände jag mig
lugnare och tänkte med vemod på min trogna brud,
som säkerligen väntade, att jag skulle göra något
försök till hennes befrielse. Jag undrade, huru hon
befann sig, huru Ulrik Apfelbaum behandlade henne,
om hon vore instängd i en källare eller om hon
inom borgens område finge njuta af friheten att gå
omkring och företaga sig hvad hon behagade. Under
det dessa tankar sysselsatte mig, skymtade äfven
förbi min själs ögon möjligheten, att hennes
fångvaktare på något sätt kunde misshandla eller
förolämpa henne. Men denna tanke satte min själ i
ett sådant upprör och förorsakade mig ett så smärtsamt 
raseri, att jag måste lugna mig, så godt jag
kunde, med föreställningen om, att ingen kunde
vara tillräckligt hjertlös att vilja förorsaka denna
oskyldiga och sköna varelse något ondt. Jag visste
nogsamt, att sådant likväl tusende gånger inträffat
med varelser, som varit kanske icke mindre oskyldiga 
och icke mindre sköna, men jag försökte dock
hålla mig fast vid min inbillning, och detta på
grund af den benägenhet, hvilken jag i likhet med
andra menniskor bekänner mig ega att, då ett fast
hopp icke erbjuder sig, med så mycket större
envishet hålla mig till det, som har blott ett sken
af sanning — samma benägenhet, som gör, att den
drunknande menniskan griper efter ett halmstrå,
då hon icke bland de vreda vågorna kan finna
någonting tryggare.

Då jag märkte, att solen började närma sig
horisonten och att icke lång tid återstode innan
aftonen, väckte jag mina ryttare och sände
ofördröjligen en af dem nedför berget att se till
hästarne och sörja för deras behof. Vatten och gräs
funnos i grottans närhet.

Nu föll mig en tanke in, hvilken gaf sig
uttryck genom denna fråga:

»Min käre Trogen, hvar har du din egen häst?
Du har ju färdats i Ulrik Apfelbaums spår ridande,
men jag har icke sett din gångare?»

»Herre», svarade denne, märkten I icke, att
min häst redan förut stod inqvarterad i samma
grotta, som jag anvisade till plats åt edra?»

»Nej, i sanning! Det undgick min
uppmärksamhet.»

»Så är likväl förhållandet. Min gångare har
stått der alltsedan jag anlände hit till orten och
äfven jag sjelf har i denna grotta tillbringat de få
stunder, som jag unnat mig att sofva.»

»Nå», sade jag, »det är mitt hopp, att vi
härnäst skola få sofva under borgens tak och att äfven
våra hästar snart skola der få en fristad.»

»Det hoppas äfven jag, herre!»

»Ser du, jag har öfverlagt många ting och tänkt
många nyttiga tankar, medan I hafven hvilat. Min
visshet att snart vara herre öfver denna borg och
att, innan nästa natt är förliden, hafva befriat min
trolofvade brud ur den föregifne munkens armar,
har nu vuxit betydligt i styrka.»

»Nå, herre, ingen kan mera glädja sig deröfver,
än jag. Dock skulle det vara mig kärt, om I  
täcktens gifva mig del af edra tankar. Min kännedom om
förhållandena är större, än eder ännu kan vara, och
om I villen inviga mig i edert förtroende, skulle
jag möjligen kunna med mina upplysningar gagna
eder.»

»Du har rätt», sade jag. »Det är också min
afsigt att meddela dig, på hvad sätt jag har
förändrat den af dig ursprungligen gifna planen. Men
då det kan vara af stor vigt, att hela manskapet
eger kännedom om hvad vi skola företaga, på det
att hvar och en må vara inne i sin rol, så vill jag
sammankalla dem och på en gång upplysa eder
alla om företagets beskaffenhet.»

Jag satte mig ned på en sten och småningom
samlades hela skaran omkring mig. Hvar och en
valde den sittplats, som mest behagade honom, och
sådana platser erbjödo sig i öfverflöd, ty der funnos
många både stenar och kullfallna trädstammar.

Nu utvecklade jag för dem min plan och
redogjorde för dem angående de orsaker, som bestämt mig
för att ensam bestiga den branta bergshöjden. Jag
kunde af deras anleten se, att de gerna skulle hafva
velat följa mig äfven på den farliga stråten.

Trogen och Hans Färdig gjorde sig till språkrör 
för denna allmänna mening.

Den förre sade:

»Då I hafven det så bestämt, så återstår för
oss intet annat än att lyda, men eljest	hade vi
helst sett, om I haden förunnat oss att dela med
eder äfven denna fara —- den största, som säkerligen 
möter under hela företagets utförande.»

Hans Färdig yttrade derefter:

»Jag menar, att	vi alla instämma i Trogens
mening.	Skulle vi låta vår anförare utsätta sig
för den största lifsfara af skonsamhet för oss, medan
vi i allsköns trygghet blott skulle vara med om
att skörda och inberga frukterna af hans ansträngningar? 
Vi anhålla derför om tillstånd att få vara
följaktige vid den djerfva bergklättringen.»

Det gjorde mitt hjerta obeskrifligt godt att höra
dessa ord, ty det vittnade om, att desse män, i
hvilkas led jag för icke länge sedan hade stått
såsom gemen man, icke närde den ringaste afund
mot mig på grund af den upphöjelse, som genom
konungens nåd kommit mig till del.

Men i afseende på uppfyllandet af deras
begäran att få vara med ända från företagets början
qvarblef jag obevekligt vid min en gång fattade
föresats. När Trogen märkte detta, sade han:

»Så få vi väl låta oss nöja, men en sak mån
I dock bevilja oss till	någon ersättning för hvad
vi gå miste om.»

»Och hvad månde det vara?»

»Jo, att I tillåten oss, om vi förgäfves vänta
eder ankomst att öppna	porten för oss .... det vill
säga, om vi under två timmar icke skulle spörja
till eder, så få vi begifva oss ifrån vår post och
bestiga berget samma väg, som I.»

»Detta beviljar jag gerna, dock icke utan alla
vilkor. Äfven under detta förhållande vill jag icke,
att alla....»

Här blef mitt tal afbrutet genom en rörelse
med handen, som gjordes af Hans Färdig — en
rörelse, med hvilken han hänvisade åt det håll,
hvarest borgen var belägen.

Det hade redan en lång stund varit mörkt och
månen hade redan uppstigit. Dess smala skära
kastade ett blekt och svagt sken öfver landskapet
och tillät oss med fullkomlig tydlighet se hvad som
tilldrog sig vid fästningen. Då jag efter Hans
Färdigs anvisning vände mig om, för att se hvad
det månde vara, som tilldragit sig hans uppmärksamhet, 
såg jag en skara af ryttare lemna borgen.
Utan svårighet räknade jag deras antal, som
uppgick till sextio.

»Ah», utropade jag vid denna syn, »de begifva
sig ut att söka sina kamrater. Säkerligen har deras
långa uteblifvande väckt oro i lägret och föranledt
dem att utsända denna manstarka trupp. Nu finnas
inom borgen endast fyratio försvarare, om Trogens
iakttagelser äro rigtiga, och derför är nu eller aldrig
tiden inne att sätta vårt företag i verket.»

Raskt och i kortfattade ord gaf jag mina
befallningar. De skulle med Trogen i spetsen begifva sig
till den plats, från hvilken jag i hans sällskap hade
på eftermiddagen tagit fästet i betraktande. Derefter
skulle de förhålla sig stilla och ingenting företaga,
förrän jag kallade dem. Signalen skulle gifvas
derigenom, att jag från muren härmade nattuglans skri.
Så snart de hörde detta, skulle de skyndsamt nalkas 
den lilla porten, hvilken då skulle vara öppen
för dem. Men om de icke inom två timmar hade
hört detta tecken, skulle två af dem begifva sig
åstad och försöka att bestiga berget och muren samt
öppna för sina kamrater. Om äfven dessa icke
hördes af, skulle de efter nya två timmar afsända
ännu två ryttare att utföra samma uppdrag. På
detta sätt hoppades jag hafva beredt en möjlighet
till Auroras frälsning, äfven i den händelse att
jag sjelf skulle omkomma vid mitt försök.

Sedan detta blifvit så ordnadt, skyndade jag
att lemna höjden och nedstiga utför sluttningen.
Snart stod jag nere på vägen, och då jag lyssnade,
kunde jag höra hofslagen af ryttarnes hästar, hvilka
nalkades utan att tyckas hafva någon brådska. Jag
skyndade att dölja mig bakom några buskar och
efter några minuters väntan kunde jag se dem
draga förbi mig i god ordning. Deras hästar gingo
blott fot för fot — en omständighet, hvilken var
alldeles efter mitt tycke, ty derigenom att de
färdades så sakta, lemnade de mig rundligare tid att
hinna verkställa mina djerfva och oförvägna planer.

Knappt hade de sista lederna under skämt och
skratt försvunnit bakom en krökning af vägen, förrän
jag dristigt steg fram och med snabba steg
tillryggalade det afstånd, som ännu skilde mig från
bergets fot. Det åtgick en fjerdedels timma, innan
jag nådde den efterlängtade platsen.

När jag lyftade upp hufvudet, för att
öfverskåda den höjd, som jag skulle klättrande
tillryggalägga, möttes mina blickar af en nästan lodrät
bergvägg, så hög att jag nästan kände en rysning för
den fara, som jag skulle löpa. Bergets sluttning
var i sanning så obetydlig, att det tycktes skola
vara en omöjlig ting att der vinna fäste och komma
uppåt. Lyckligtvis var den icke slät och jemn, ty
då skulle hvarje hopp om att kunna nå höjden
varit ett vanvett. Väggen var skroflig och hade
många mindre utsprång och många remnor, i hvilka
buskar och mindre träd hade fattat rot i en
sparsam jord.

Ingen tid var att tveka eller hålla långa
öfverläggningar. Jag tänkte på Aurora, befalde mig i
Guds hand och började uppstigandet.

I början gick det lätt nog för sig, så länge
mina krafter voro friska och sluttningen var mera
betydlig, men efterhand som berget reste sig
brantare och äfven mina kroppskrafter begynte mattas,
blefvo företagets svårigheter större. Mången gång
måste jag till fäste för hand eller fot åtnöja mig
med en liten sten eller en svag trädrot, åt hvilken
jag, om denna bergvandring företagits för nöjets
skull, ingalunda skulle hafva velat anförtro mitt
lif. Nu deremot måste äfven det minsta räknas
såsom en vinst.

Långsamt gick det uppåt utan ett enda
ögonblicks hvila, men då jag hunnit, såsom jag kunde
tycka, halfvägs uppför branten, måste jag hvila,
innan jag förmådde fortsätta färden. Stödjande mig
med foten mot en utskjutande klippspets, lät jag
händerna sjunka ned utmed min sida, under det
att jag lutade kroppen mot det kalla berget. Nu
kunde jag icke beherska min åtrå att blicka ned i
djupet. Varsamt vände jag hufvudet åt sidan —
en rörelse, hvilken lätt kunnat blifva en orsak till
mitt förderf.

Djupt nedunder mig såg jag vägen, buskarne
på bergväggen och trädtopparne vid bergets fot.
Jag hisnade — en kall rysning lopp utefter
ryggraden — det svartnade för mina ögon. Åsynen af
denna gapande afgrund, öfver hvilken jag hängde,
jemte medvetandet om svagheten af det stöd, åt
hvilket jag hade anförtrott mig, var i sanning
förfärande. Jag tyckte mig falla. Förtviflan,
vansinne — annorlunda kan jag icke beteckna de
känslor, som nu strömmade igenom min själ. Jag var
nära att förlora medvetandet och jag skulle
ovilkorligen hafva fallit, om icke Guds skyddande hand
hade bevarat mig. Att han gjorde detta, det
tillräknar jag icke mig såsom någon förtjenst. Jag hade
genom detta öfverdåd förlorat alla anspråk på hans
hjelp. Men han bevarade mig, det är min tro,
endast på det att Aurora skulle blifva räddad.

Utan att sjelf ega något redigt begrepp om hvad
jag gjorde, grep jag med ena handen framför mig
och lyckades få tag kring en stark trädrot. Nu var
faran förbi, ty jag hade knappt känt detta fasta
stöd, förr än medvetandet, som var på väg att lemna
mig, återvände. En god stund måste jag dock
andas ut, innan jag kunde fortsätta min färd.

I detsamma jag åter började uppstigandet,
fattade jag det kloka beslutet att icke mera blicka
mig tillbaka, hvad som än månde hända. Under
otroliga mödor fortsatte jag den vådliga färden,
hängande öfver afgrunden, men slutligen hade jag
dock den glädjen att oskadad och helbregda befinna
mig på bergets höjd vid foten af muren.

Berget lemnade här vid murens fot en knappt
fotbred plats, hvilken lopp utefter fästningsmuren.
Här stod jag nu, men vågade icke kasta en enda
blick nedåt af fruktan att ännu en gång och nu
vid slutet af min färd kufvas af svindlets
fruktansvärda demon.

Muren innehade en höjd af åtta eller nio alnar,
men erbjöd få eller inga svårigheter. Då
byggmästarne sannolikt icke hade tänkt sig möjligheten
af ett anfall från denna sida, så hade de icke
heller varit så nogräknade vid uppförandet af denna
mur. Flera stenar sköto betydligt utanför de öfriga
och bildade en temligen beqväm stege, uppför hvilken 
jag icke dröjde att stiga, så snart jag hade
förunnat mina trötta lemmar någon hvila.

Jag hörde vaktpostens fasta och jemna steg på
muren ett stycke längre bort, ungefär der, hvarest
jag antog den port vara belägen, genom hvilken
jag hade lofvat att insläppa mina kamrater.

Afpassande mitt uppstigande så, att jag befann
mig uppe på muren, då vaktposten vände mig
ryggen, var jag således tryggad mot en möjlig
upptäckt i det ögonblick, då jag uppreste mig. Snart
stod jag upprätt på muren, öfverläggande med mig
sjelf, huru jag nu skulle kunna befria mig ifrån
den vaktgörande soldaten. Snabbt fattade jag mitt
beslut.

Förvissad derom, att det icke skulle lyckas
mig att obemärkt smyga mig på honom bakifrån,
beslöt jag att djerft begifva mig honom till mötes.
Härvid beräknade jag, att krigaren, som icke hade
bevittnat mitt uppstigande, skulle i det längsta anse
mig tillhöra borgens besättning och icke tänka på
hvarken anfall eller försvar, förr än det vore försent.

Denna plan var djerf och kunde lätt misslyckas.
Karlen kunde hafva skarpa ögon och redan på
afstånd igenkänna mig såsom icke hörande till
besättningen. Huru lätt skulle det då icke vara för
honom att sända mig en kula, som för alltid
betog mig möjligheten att rädda min älskling? Eller
om han än icke gjorde detta, så kunde han dock
genom ropande kalla besättningen upp på murarna.
I hvilketdera fallet som helst skulle mitt företag
vara omintetgjordt.

Men intet af allt detta inträffade. Karlen kom
mig helt lugnt till mötes, ja, han ändrade icke ens
den hvilande ställning, som hans skjutgevär intog
på hans skuldra. Möjligen ansåg han mig för att
vara befälhafvaren, som i nattens stillhet begifvit
sig ut att öfvervaka slottets säkerhet. Månens ljus
var också så matt och ringa, att han omöjligen
kunde varseblifva sitt misstag, förr än jag var
alldeles invid honom, och då var det försent. Med
klufven panna tumlade den stackars karlen, utan
att gifva ett ljud ifrån sig, ned från muren.
Första hälften af mitt djerfva företag hade blifvit
lyckligt utförd.

Nu kom det mig väl till pass, att jag i mina
yngre dagar hade, hemma i mitt fäderneslands
skogar, lärt mig efterhärma allehanda foglars och
andra djurs läten. Jag satte fingret till munnen och
lät höra ett ljud, som, åtminstone i mitt eget tycke,
på ett förvillande sätt liknade nattugglans hemska 
skri.

Inom få ögonblick svarade mig ett liknande
ljud från skogsbrynet och jag såg kort derefter
mörka gestalter framträda ur trädens djupa skugga.
Knappt hade jag öfvertygat mig derom, förr än jag
skyndade att klättra ned af muren och fördjupa
mig inom fästningens område.

Smygande mig utefter murens inre sidor,
uppnådde jag utan äfventyr den lilla porten, hvars
riglar och bommar jag utan dröjsmål företog mig
att fråndraga och aflyfta. När jag var färdig
dermed och kunde öppna porten, voro mina bussar
redan framme och inträdde nu den ene efter den
andre, med Trogen och Hans Färdig i spetsen af
den långa raden.

När den siste hade inkommit, stängde vi åter
porten och igenbommade den på öfligt sätt. Vi voro
inalles tjugosju raska, oförvägna karlar. Fienderne
utgjorde, enligt Trogens beräkning, trettionio.
Skilnaden i antal var, såsom man finner, icke så stor,
att den kunde förorsaka oss någon rädsla eller
farhåga med afseende på stridens utgång.


Nu gälde det att uppsöka det ställe, hvarest
borgens besättning hade sitt tillhåll. Sakta smögo
vi oss framåt mot de väldiga byggnaderna, från
hvilkas fönster vi sågo ljussken uttränga. När vi
kommo närmare, funno vi, att de upplysta fönstren
tillhörde borgstugan.

Derinne var borgens besättning samlad.
Några sutto vid bordet, ätande eller drickande, andra
hade lagt sig till hvila på bänkarne, som lupo kring
den rymliga salen. Åter andra sutto i grupper på
golfvet, samtalande om allehanda ting, kanske om
sin hembygd eller om sina makar och barn långt
borta härifrån.

Jag posterade några af mina karlar utanför,
på det att de skulle kunna förhindra dem, som
möjligen komme att fly genom fönstren, och trädde
med de öfriga raskt och beslutsamt in i borgstugan,
der vårt oförmodade inträde väckte den största
bestörtning.

Några flydde genom fönstren och föllo i
händerna på mitt folk. Andra, mera modiga, grepo
sina svärd. De sofvande vaknade och gnedo sina
ögon, liksom för att förjaga en syn, hvilken icke
kunde förefalla dem annorlunda, än såsom en hemsk
dröm.

Vi anföllo oförtöfvadt dem, som gripit till sina
vapen. En kort stunds strid uppstod, under hvilken 
flera af fienderna fingo sätta lifvet till. Då
ropade jag till de öfriga:

»Gifven eder! Jag lofvar eder lifvet, om I
nedläggen vapen.»

De sågo på hvarandra, liksom om ingen hade
velat vara den förste.

Då steg en liten karl, hvilken jag sett strida
med mycket mod, fram och sade:

»Det vore fåfängt att spjerna emot. Hälften af
vårt folk äro redan döde. Tag mitt svärd och gör
med mig hvad eder lyster.»

Sägande detta, kastade han sitt svärd ifrån sig.
Klingande föll det till golfvet, dit snart äfven de
andra kastade sina vapen. Utan motstånd läto de
binda sig.

Nu befalde jag några af mitt folk att skyndsamt 
uppsöka trapporna till tornet och försäkra sig
om vakterna deruppe. Medan denna befallning
utfördes, tog jag mina fångar i förhör.

»Sägen mig,» befalde jag, »hvar är munken, som
sedan några dagar hållit till i detta fäste?»

»Han följde med den afdelning, som tågade
bort i afton.»

»Hvarthän tågade de?»

Fångarne svarade icke genast, men för att hjelpa
deras tungor i gång, tog jag fram en pistol, spände
hanen och sade:

»Om I icke ofördröjligen svaren på mina frågor, 
så skjuter jag en af eder.»

Nu behöfde jag icke länge vänta på svar.

»De skulle uppsöka en annan afdelning, hvilken 
vid middagstiden lemnade fästet och ännu på
aftonen icke återkommit.»

»Jag vet hvad denna förut bortsända afdelning
skulle uträtta, men för att pröfva eder sanningskärlek 
önskar jag likväl, att någon af eder säger
mig det.»

»Vi veta det i sanning icke. Det var någon
tillställning af munken. Vår befälhafvare har icke
underrättat oss derom.»

Nå, det kunde ju vara möjligt, till och med
troligt, att karlarne icke hade fått någon kunskap
om sin anförares planer och företag. Jag afstod
derför från att vidare spörja dem om denna sak.

»Är eder befälhafvare qvar på borgen?»

»Nej, han anförde sjelf den senast uttågade
skaran.»

»Nå, hade Ulr..., jag menar munken sin
qvinliga fånge med sig, när han följde med de
borttågande.»

»Nej, hon är qvar inom borgen.»

Detta svar, hvilket jag knappt vågat hoppas
att få höra, uppfylde mig med obeskriflig glädje.

I detta ögonblick återvände de som blifvit
utsända att bemägtiga sig tornet. De förkunnade,
att ytterligare tio fångar hade blifvit gjorda. Nu
öfverräknade jag antalet af döda och fångna och
fann dem utgöra trettionio. Trogens beräkningar
hade alltså bevisat sig vara fullt tillförlitliga. Vi
voro ensamme herrar öfver fästet.

Så snart jag blifvit förvissad derom, utsatte
jag tillräckliga vakter i tornet och på murarna samt
gaf befallning, att tio man skulle skynda ned till
grottan och föra hästarne hit upp. Jag förmanade
dem att se sig väl före, på det att de icke måtte
råka i händerna på den möjligen återvändande
fiendtliga skaran. Trogen skulle anföra dem,
emedan han bäst kände vägarne kring fästet.

När de redan voro redo att aflägsna sig, sade jag:

»Det är väl bäst att genast sända ett bud till
konungen om hvad som timat, på det att han, om
han vill, må kunna sända hit folk, som håller honom
fästet tillhanda, och på det att han, om han finner,
att denna borg icke kan vara honom till nytta, må
kunna gifva oss bud att draga härifrån. Hvilken 
af eder vill åtaga sig detta? Det är icke utan fara
att göra den färden.»

Alla svarade, att jag blott behöfde välja. Ingen
skulle undandraga sig.

»Nå, kanske du, Trogen, då fullbordar detta
uppdrag. Det är dig vi hafva att tacka för denna
eröfring, och derför är det rättvist, att du är den
förste, som derom underrättar konungen och
mottager hans tack. Sedan du nu ledsagat dina
kamrater till grottan och sett dem i trygghet återvända
med hästarna, må du begifva dig på väg. Jag
behöfver väl icke säga dig, att din färd bör ske med
all försigtighet, till dess du hinner förbi den
skaran, som säkert nu är på återväg hit till fästet.
Försök att dölja dig, medan den tågar förbi dig!
Säg konungen, att jag vill försvara borgen, till dess
jag hörer någonting från honom. Gud vare med dig!»

Sedan de raska gossarna hade lemnat salen,
vände jag mig åter till fångarne. Hans Färdig stod
vid min sida.

»Gör mig den tjensten, Hans,» sade jag, »att
lösa banden kring fötterna på den der fången.»

Jag utpekade den lille karlen, som först hade
nedlagt vapen.

Hans Färdig uträttade snabbt hvad jag önskade.

»Nu,» sade jag till fången, »är du god och förer
mig till det rum, der munkens fånge är inspärrad.
Men gör intet försök att fly, ty då skall jag jaga
denna kula efter dig. Gå!»

Jag gaf Hans Färdig tecken att medfölja. Till
mina i borgstugan qvardröjande knektar sade jag
vid bortgåendet:

»I ansvaren mig för fångarne!»


Ledsagade af vår fånge, vandrade jag och Färdig 
genom en lång gång, vid hvars ändpunkt vi
funno en trappa, som ledde ned till de lägre
regionerna i detta fäste. Som vi hade en lykta med
oss, gick nedstigandet ganska lätt för sig; fången
gick derefter vidare framför oss genom ännu en
gång, hvilken dock var kortare än den förra. Här
stannade han slutligen framför en dörr, sägande:

»Nu äro vi vid målet!»

Jag aflyftade bommen, hvarmed dörren var
tillspärrad, och inträdde.

En sekund till och Aurora låg i mina armar,
under det tårar af glädje och lycka strömmade
utför hennes sköna kinder.

»Älskade,» utropade hon, »huru har du kunnat
intränga ända hit?»

»Jag har varit nödsakad att eröfra hela borgen
för att kunna befria dig, innerligt älskade brud.
Hvar finnes ett hinder, så mägtigt, att icke en sann
kärlek förmår öfvervinna det?»

»Huru? Har du gjort dig till herre öfver detta
starka fäste?»

»Ja, min Aurora!»

»Då finner jag, huru orätt det är att någonsin
tvifla på försynen. Jag har åtskilliga gånger varit
nära att förtvifla, i den tanken att ingen mensklig
magt kunde förmå intaga denna fasta ort. Och jag
är verkligen nu fri?»

»Ja, du är fri, det vill säga att du är min, min
egen fånge.»

»O, det vill jag för evigt vara!»

Den älskade ungmön slöt sig ännu närmare
intill mig.

Jag förbigår allt hvad vi ytterligare hade att
säga hvarandra, emedan det lärer föga intressera
den som läser dessa skildringar och emedan han
eller hon, som detta gör, lätt kan föreställa sig
hvad ett par älskande unga menniskor vid ett
sådant tillfälle kunde tala om.

En half timma senare var Aurora installerad
i ett ganska trefligt rum, hvarest hon icke behöfde
sakna någonting af alla de beqvämligheter, som jag
kunde bereda henne.

Fångarne fördes ned i de underjordiska hvalfven, 
försågos med mat och dryck och lemnades åt
sig sjelfva att bakom väl tillriglade dörrar anställa
helsosamma betraktelser öfver lyckans föränderlighet.

Som vakter voro utsatta, fans numera ingenting, 
som hindrade mig att gå till hvila jemte de
andra, som icke behöfdes till fästets bevakning.
Klockan var redan half till två på natten, när jag
öfverlemnade mig åt sömnen. I borgstugan lade
jag mig ned på den hårda träbänken, för att så
mycket snarare vara redo, i den händelse någonting 
skulle inträffa, som påkallade min närvaro.

Hästarne hade utan något äfventyr blifvit
införda inom fästet. Allting var tyst och stilla.
Derför insomnade jag tryggt, icke hysande några
bekymmer för morgondagen.

Solen stod redan högt på himmelen, då jag
vaknade. Ingenting hade under natten inträffat.
Af den bortovarande besättningen hade man icke
sett någon återvända.

Mitt första göromål denna dag var att ladda
alla kanonerna med skarpa skott. Vi hade icke
hunnit alldeles afsluta detta arbete, då vi i fjerran
hörde trumpetsignaler — ett tecken att den intet
ondt anande besättningen nu återvände till borgen.


Jag uppgjorde skyndsamt en plan till deras
mottagande.

Mitt folk lät jag dölja sig, så godt de kunde,
och följde sjelf deras exempel. Ingen annan än
vaktposten qvarstannade på muren och denne gaf
jag befallning att helt lugnt vandra af och an, ända
till dess fienderne hade ryckt upp i närheten af
borgen. Då skulle han plötsligt gifva eld på dem
och hans skott skulle vara ett tecken för oss att
framskynda till kanonerna.

Hvar och en af oss hade en brinnande lunta i
handen och befallning hade blifvit gifven åt alla,
hvilken kanon de skulle hvar i sin stad affyra, så
att ingen oreda skulle uppstå vid det hastiga
framskyndandet. Äfven hade jag delat mitt folk i två
afdelningar, af hvilka den ena först skulle afskjuta
sina skott. Derefter ville vi vänta med andra salvan, 
till dess krutrökens skingrande tillstadde oss
iakttaga verkningarne af den första.

Min krigslist, med hvilken jag afsåg att locka
fienderna tillräckligt nära, lyckades fullkomligt.
Djerft ryckte de uppåt vägen, som ledde till
borgporten, icke anande, att kanonerna voro laddade
och rigtade mot vägen.

Nu lossade vaktposten sitt skott och hälften af
mitt folk följde mig, då jag ögonblickligen
skyndade fram. På en gång lossades alla kanonerna
mot de af bestörtning gripna fienderna. Den
andra afdelningen af mina krigare trädde nu fram
till sina kanoner, medan vi laddade några af de,
som blifvit affyrade. Då krutröken skingrades,
varseblefvo vi, att tre fjerdedelar af fienderna hade
blifvit på platsen och att vägen företedde alla de
rysligheter, hvilka äro en oundviklig följd af kriget.

Men ännu qvarstod en skara af fiender längre
nedåt vägen och tycktes hafva i sinne att göra ett
anfall. Då gaf jag mina knektar ett tecken att
aflossa de återstående skotten. Ännu en gång
dånade kanonerna och bergen återupprepade deras
eko ännu länge, sedan krutröken hade försvunnit.
Ingen fiende var då att skåda.

Vårt arbete var nu fullbordadt, åtminstone för
denna gång. Dock bjöd mig försigtigheten att å
nyo ladda kanonerna, för att hafva dem i beredskap, 
i den händelse någon ny fiende skulle visa
sig utanför fästet.

Jag gick att uppsöka Aurora, för att bringa
henne min morgonhelsning, och mina hurtiga knektar
gingo lugnt till sin genom de senaste händelserna
fördröjda måltid. Det öfriga af dagen tillbringades
med att sätta vägen i farbart skick och jorda de
stupade fienderna.

*
</chapter>

<chapter name="XX. »Konungen blöder! - Konungen är skjuten!»">
<h2>XX.

»Konungen blöder! - Konungen är skjuten!»</h2>

Sex dagar tillbringade jag såsom befälhafvare
på det starka fästet i afbidan på underrättelser
från konungen. Att tiden förflöt på det angenämaste 
sätt och att jag icke kände någon ledsnad,
det är lätt att förstå, då man nämligen besinnar, att
jag dagligen hade tillfälle att umgås med min
trolofvade brud. Jag kunde träffa henne, trycka hennes
hand, samtala med henne och mottaga hennes
smekningar hvarje stund på dagen. Hennes prisvärda
själsegenskaper trädde dervid allt mera i dagen,
så att jag för hvarje gång, vi träffade hvarandra,
upptäckte någon ny fullkomlighet hos henne. Min
kärlek blef med hvarje dag innerligare och äfven
renare, om möjligt hade varit.

På den sjunde dagens morgon väcktes vi af
trumpetstötar utanför portarna. Som vakterna icke
läto höra något skott eller annat tecken, att det
var fråga om ett fiendtligt angrepp mot fästet, insåg
jag, att de anländande måste vara utskickade från
konungen.

Denna min förmodan blef äfven bekräftad. En
styrka af tvåhundra svenskar blef på min befallning 
genast insläppt på borggården. Jag igenkände
i deras anförare en man, som fordom varit min egen
öfverste under den tid, då jag tjenade vid fotfolket.
De anlände krigarne voro nämligen utan undantag 
fotfolk och detta förklarade för mig orsaken
till det långa dröjsmålet med deras ankomst.

»Åk, min gosse,» utbrast öfversten, då han blef
mig varse. »Du tager dig före att föra krig på egen
hand, sedan du blef fänrik. Äfven lyckas det dig
att eröfra fästningar med en liten handfull ryttare.
Jag spår dig, att du innan långt har stigit framför
mig i graderna. Nå, du är mig en f...... hederlig 
och dugande karl.»

Så pratade öfversten, under det att jag ledsagade 
honom upp i fästet. Mycket annat sade han
äfven, som jag icke vill nämna, på det att jag icke
må synas vilja rosa och berömma mig sjelf. Jag
förtjenade i sanning icke ens hälften af de loford,
som han slösade på mig.


I borgstugan underrättade mig öfversten, att
han blifvit af konungen sänd att öfvertaga befälet
på fästet. Även hade konungen befallt, att Aurora,
om hon till sin trygghet åstundade det, skulle få
qvarblifva i den eröfrade borgen, så länge hon ville.

Den unga flickan hade helst velat följa mig,
men på mina föreställningar om de faror, som då
skulle möta henne, och den säkerhet, i hvilken hon
här kunde lefva, afvaktande lugnare tider, beslöt
hon omsider att qvarstanna.

Redan före middagstiden aftågade jag med mina
tjugofem ryttare, nöjd med hvad jag uträttat på
denna plats. Ja, jag skulle hafva varit fullkomligt
lycklig, om icke två ting hade i någon mån
betungat mitt sinne. Det ena var, att jag måste
lemna min brud qvar, och det andra, att jag icke
hade bland de stupade fienderna funnit Ulrik
Apfelbaums lik och att jag således hade anledning
förmoda, att denne missgerningsman ännu var bland
de lefvandes antal.

Vår återförd till Nürnberg försiggick emellertid 
utan något äfventyr och redan andra dagen
intågade vi inom det befästade lägrets skyddande
förskansningar.

Här fann jag ingen förändring hafva timat,
sedan jag lemnade platsen. Allt var sig likt, till
och med Heinrich, Auroras tjenare. Denne hade
dock i det afseendet blifvit annorlunda, att hans
vid min afresa sorgsna anlete nu hade ett belåtet
och gladt utseende.

Jag skyndade att skicka honom tillbaka till
Innsbruck, för att hemta gamla Gretchen till
Aurora, och jag gaf honom så noggranna anvisningar
rörande vägen till bergfästet, hvarest deras  
matmoder var, att jag förmodade honom utan svårighet 
kunna inträffa der med tjenarinnan. Dessutom
hade jag före min affärd från borgen underrättat
öfversten om deras ankomst, så att de kunde vänta
att utan hinder blifva insläppta, så snart de visade
sig utanför portarna.

Wallenstein qvarlåg ännu i sitt läger på
höjderna utanför Nürnberg och hvarken han eller
Gustaf Adolf hade gjort något försök att storma
sin motståndares förskansningar. Endast mindre
skärmytslingar hade då och då förefallit, oftast
mellan partier, som från båda lägren hade ryckt
ut för att proviantera.

En och annan mindre korps hade redan stött
till konungens här, men ännu hade icke någon
större truppstyrka anländt. Dock väntade konungen
dagligen betydliga förstärkningar, enligt hvad man
visste att förtälja.

Ett par veckor efter min återkomst till lägret
visade sig en dag väldiga härmassor på de längst
bort belägna höjderna. Det var den store
rikskansleren Axel Oxenstjerna, som anlände med
betydande truppmassor, hvilka han hade samlat.
Hertig Wilhelm af Weimar hade upprättat en korps
genom att något minska besättningarna i Sachsen
och Thüringen. Äfven Landtgrefven Wilhelm af
Hessen-Kassel och Pfalzgrefven af Birkenfeld hade
lemnat icke obetydliga bidrag till undsättningshären. 
Oxenstjerna satte sig i spetsen för hela
styrkan, förenade sig vid Windsheim med Hertig
Bernhard af Weimar och Johan Banér och hade på
detta sätt den glädjen att kunna tillföra konungen
nära femtiotusen man.

Från sina höjder iakttog Wallenstein under
dagens lopp Oxenstjernas rörelser, men gjorde
visligen intet försök att hindra dem. En gång såg
jag Wallenstein, då han under några ögonblick stod
uppe på en af sina vallar, med blicken rigtad mot
det håll, der den svenska undsättningskären just
då tågade öfver floden. Hans förtrogne vänner, Illo
och Terezka, stodo vid kans sida. Det hade varit
ett godt tillfälle att genom ett kanonskott beröfva
fienderna denne snillrike, djerfve och mägtige
anförare, men han qvarblef icke tillräckligt länge på
vallen, utan gjorde sig snart osynlig igen.

Sedan den månljusa natten hade utbredt sitt
luftiga dok öfver nejden, intågade Oxenstjerna i
svenska lägret, utan att hafva blifvit oroad af
Wallenstein. Konungens härsmagt räknade nu nära
sjuttiotusen vapenföra män och dessutom kunde han
i nödfall anlita den styrka af trettiotusen väpnade
borgare, som staden Nürnberg beredvilligt hade stält
till hans förfogande.

Kriget hade nu, så att säga, blifvit
sammanträngdt till denna lilla punkt af det vidsträckta
landet. Här stodo nu, vecka efter vecka, båda
partiernas hufvudstyrka midt emot hvarandra och det
var att vänta, att en hela kriget med ens
afgörande slagtning snart skulle komma att levereras i
Nürnbergs förr blomstrande, nu förödda nejder.
Sjukdomar, en nödvändig följd af så många
menniskors och djurs samlande på ett ställe, började
redan anställa stora förödelser i båda lägren, dock
minst hos oss, i anseende till konungens och
Nürnbergerrådets kloka anstalter. Hela trakten var
ödelagd, icke ett sädeskorn grodde på åkrarne, icke
ett höstrå fans i ladorna, icke ett nötkreatur eller
en mark mjöl i gårdarna. Och likväl måste hela 
denna oerhörda massa af menniskor födas. För
Gustaf Adolf var nöden icke så känbar, enär det
ännu fans rika förråd i Nürnbergs magasiner, men
desto mera led man hos Wallenstein. Dock var
det tydligt, att, sedan konungens här erhållit en
så väldig tillökning, skulle äfven Nürnbergs
förrådsbodar snart blifva uttömda.

Det var då, som Gustaf Adolf, under trycket
af dessa med hungersnöd hotande omständigheter,
fattade det djerfva beslutet att anfalla Wallenstein
i hans oöfvervinneliga läger. Man har klandrat
konungen för detta företag, men måhända skulle
klandret hafva blifvit mindre, om man med egna
ögon och öron förnummit det elände, som af
sjukdomar och till en del äfven hunger började råda i
konungens läger. Jag anser, att det var för konungen 
en nödvändig sak att, medan trupperna ännu
hade något qvar af sin styrka och uthållighet, våga
ett försök att drifva fienderna ur deras ställning,
eller — fly. Att konungen föredrog det förra, länder 
honom till stor heder, äfven om utgången i
anseende till svårigheternas oöfvervinneliga
beskaffenhet icke motsvarade konungens förhoppningar.

Jag vill icke försöka skildra denna strid, dessa
oförvägna stormlöpningar mot Wallensteins förskansningar, 
från hvilka en säker död blickade oss till
mötes ur hundratals kanongap. Efter öfvermenskliga
ansträngningar måste Gustaf Adolf draga sig tillbaka
inom sitt läger, men han kunde göra det i det
medvetandet, att hans tappra armé hade verkstält allt
hvad tapperhet och förakt för döden kunna uträtta.

Ännu väntade konungen några dagar, att
Wallenstein, drifven af hungren, skulle komma ned
från höjderna, men oaktadt de kejserliga ledo den 
största brist, förblef han orörlig på sina berg. Då bröt
konungen upp och lemnade med hela sin här Nürnberg.

Vid Neustadt an der Aisch stannade vi några
dagar.

Straxt efter vår ankomst till denna ort, lät
Gustaf Adolf kalla mig till sig, och då jag hade
instält mig hos honom, gaf han mig denna befallning:

»Skynda tillbaka till Nürnberg och se till, hvad
Wallenstein företager. Möjligen belägrar han nu
staden och det skulle icke vara mig okärt, enär vi
då genast ville ila tillbaka och möta honom på
öppna fältet. Gå med Gud!»

Naturligtvis uträttade jag genast konungens
befallning och ilade, då jag några timmar derefter
återvände, att uppsöka konungen, för att redogöra inför
honom.

»Nå», utropade han vid mitt inträde, »hafva vi
något hopp att nu få mäta oss med Wallenstein?»

»Nej, herre konung», svarade jag. »Han hade
antändt sitt läger, hvilket brann som allra lifligast
vid min ankomst till ort och ställe. I stället för
att oroa Nürnberg, har han dragit norrut, såsom
det synes för att infalla i Sachsen.»

»Så måste vi afbida tiden och hafva tålamod.
Vi vilja emellertid försöka att locka honom
tillbaka. Ogerna vill jag förfölja honom och derigenom 
å nyo öfverflytta kriget till ett protestantiskt
land. Till Ingolstadt vilja vi draga. Måhända
vänder han då tillbaka.»

Söderut mot Ingolstadt gick vårt tåg och redan
hade vi passerat Lechfloden, då konungen helt plötslikt 
fattade beslutet att vända om. Säkerligen hade
han vigtiga skäl till denna förändring i 
fältågsplanen och jag är öfvertygad, att det var på Johan
Georgs af Sachsen enträgna böner om hjelp mot
Wallenstein, som konungen nu tog vägen norrut
och drog in i Sachsen, samma väg till en början,
som Wallenstein kort förut hade färdats fram med
sina rofgiriga skaror. Också funno vi landet öfverallt 
vara på det förskräckligaste sätt förhärjadt, ja,
till och med fruktträden hade blifvit nedhuggna,
för att så mycket fullständigare förvandla landet
till en ödemark. Wallenstein hade redan hunnit
till Leipzig och bemägtigat sig denna stad.

Folket i Sachsen, uppskrämdt genom de
Wallensteinska hordernas vilda framfart, täflade om att
förguda Gustaf Adolf, i hvilken de sågo en
räddande engel, sänd af Gud till deras hjelp i nöden.
Då han intågade i Naumburg, funnos till och med
de, som trängde sig fram för att kyssa hans skodon.
Att konungen icke tyckte om slikt, det kunde jag
nogsamt läsa i hans ädla anlete.

Aldrig förglömmer jag de ord, hvilka jag vid
ett sådant tillfälle hörde honom yttra till sin
hofpastor, den lärde doktor Fabricius:

»Våra affärer stå väl, men jag fruktar, att Gud
skall straffa mig för folkets dårskap. Ser det ej
alldeles ut, som om dessa menniskor skulle hålla
mig för sin afgud? Huru lätt kunde icke Herren,
som kallar sig den nitälskande, låta mig och dem
känna, att jag endast är en svag dödlig! Store
Gud! Du är mitt vittne, i hvilken hög grad allt
detta misshagar mig! Jag öfverlemnar mig åt din
försyn och hoppas, att du aldrig tillåter det
påbegynta goda verket, dina sanna tjenares befrielse,
blifva ofullbordadt.» <footnote>Hela detta konungens yttrande är historiskt. </footnote>


Wallenstein hade dragit sig till Lützen och
då jag, vid ett ströftåg, som jag företog enligt min
vana, på egen hand, åt detta håll, erhöll kunskap
om, att Wallenstein hade sändt ifrån sig Pappenheim 
med en betydlig styrka, skyndade jag att
omtala detta för konungen, hvilken genast beslöt att
begagna tillfället att angripa den sålunda försvagade 
fienden. Uti ilmarscher tillryggalade vi vägen
mellan Naumburg och Lützen och stodo den 5
november gent emot Wallenstein. Nattens inbrytande 
hindrade likväl sammandrabbningen, som
måste uppskjutas till den följande dagen.

När jag om aftonen, innan mörkret ännu
hindrade utsigten, öfverskådade de fiendtliga
anstalterna, kunde jag icke dölja för mig sjelf, att
Wallenstein hade de största fördelarna på sin sida.
Han hade en mera manstark här, hans kanoner
voro till antalet öfverlägsna våra och han hade haft
tid att uppkasta förskansningar, der sådana kunde
vara af nöden. På en kulle, hvarest en väderqvarn
hade sin plats, stodo fjorton svåra kanoner, hvilka
ofelbart måste åstadkomma stor ödeläggelse ibland
konungens trupper. På båda sidor om den
stenlagda landsvägen mellan Lützen och Leipzig voro
djupa diken, i hvilka kejserliga skyttar stodo dolda
och förskansade ända till halsen. Vårt läge var
sådant, att vi måste öfver vägen, innan vi kunde
anfalla sjelfva hären, och det var att förutse, att
det skulle kosta oss mycket arbete och stora
förluster innan denna öfvergång kunde blifva
verkstäld. Segren var för oss tvifvelaktig, men mödorna
och blodsutgjutelsen — ingenting var vissare!

Granska få i den svenska hären sofvo den natten. 
Novemberluften var kall och marken fuktig, 
så att de flesta måste söka att genom kroppsrörelse
bibehålla kroppsvärmen.

En gång under nattens lopp gick jag, för att
se huru konungen tillbringade sin tid — dessa
timmar, som föregingo en slagtning, genom hvilken
han kunde vinna allt, men också förlora allt.

Jag fann honom sittande i sin vagn och
omgifven af en stor skara högre officerare. Tjenare
funnos äfven, som med lyktor i händerna upplyste
platsen. Jag såg Gustaf Horn samtalande med
hertig Frans Albert af Sachsen-Lauenburg, under
det att Johan Banér skämtsamt underhöll sig med
öfverste Stenbock. Hertig Bernhard af Weimar
stod vid konungens vagn, med ena foten upplyftad
på vagnshjulet.

Konungen tycktes vara vid godt mod, men
jag kunde dock icke undgå att märka, att hans själ
var genomträngd af en aning om någonting vigtigt,
som stundade. Mången gång blickade han med ett
drömmande ansigtsuttryck ut i rymden, liksom om
han hade velat der läsa framtidens dunkla
innehåll, eller som om hans öga hade skådat syner,
hvilka voro dolda för andra dödliga ögon.

Jag hörde hertig Bernhard säga:

»Nej, herre konung, hvad helst än må hända,
så bören I icke blottställa edert lif.»

»Mitt lif? Ack, jag skulle gerna gifva det tusen
gånger, om det kunde gagna Guds sak och
evangelii rena lära.»

»Dock bören I besinna, att edert lif just för
Guds saks skull är mera värdt, än en hel armé.
Så länge Gustaf II Adolf lefver, är ingenting
förloradt, äfven om vi icke vinna denna drabbning,
men med hans död vore de evangeliskes träldom 
en gifven sak. Det finnes näppeligen någon, som
kunde träda i edert ställe.

»Ah, min tappre hertig, I öfverskatten dock
min ringa förmåga. Jag vet att, äfven då något
dödligt vederfares mig är Gud mägtig att framkalla 
andra, som kunna vara redskap i hans hand.»

I detta ögonblick nalkades doktor Fabricius
till konungens vagn, och Gustaf Adolf började  
genast med honom samtala om själens odödlighet och
lifvet efter detta. Jag åhörde en stund detta tal
och kände mig rörd af konungens lifligt uttalade
öfvertygelse om goda menniskors belöning i en
annan och lyckligare verld.

»Förvisso», sade han, »har Gud icke frambringat
oss och begåfvat oss med alla goda och förträffliga
egenskaper, gifvit oss förmågan att tänka och
begrunda hans dråpliga verk samt förlänat oss kraft
att här i tiden stiga ju mer och mer i andlig
fullkomlighet — förvisso har icke Gud gjort och gifvit
allt detta, för att sedan plötsligen förstöra sitt eget
härliga verk och tillintetgöra det, när det står på
höjden af uppnådd förträfflighet. Gud vore då i
sanning icke en kärleksrik fader, såsom jag alltid
älskat att tänka mig och tro på honom, och
menniskolifvet vore då blott ett gyckelspel, i hvilket
en högre magt först gifver oss alla anledningar att
om oss sjelfva hafva höga tankar och sedan
oförväntadt gäckar våra förhoppningar om en dermed
öfverensstämmande sällhet. Nej, jag tror fast och
visst, att Gud efter min död upptager mig i sin
härliga himmel och gifver mig tillfälle att i
evighet framgå från den ena godheten och fullkomligheten 
till den andra. Jag tror, att förädling,
försköning och förbättring är evighetens mål, lika visst 
som det är tidens. Gifve mig Gud så visst, att
jag må finnas dertill värdig!»

Tårar af rörelse framträngde i mina ögon och
jag aflägsnade mig, för att icke visa dem, ehuru
det visserligen skulle hafva gjort mig godt att ännu
en stund åhöra samtalet mellan den lärde doktorn och
den i bokliga konster och särskildt i theologien icke
mindre lärde konungen. Såsom jag sedan erfor,
tillbringade konungen äfven de återstående
timmarna af natten i sin vagn under omvexlande
samtal med sin omgifning.

Slutligen randades morgonen och det blef lif
och rörelse i de båda lägren, men icke heller nu
kunde man tänka på att låta sammandrabbningen
börja. En tjock, ogenomtränglig dimma hindrade
all utsigt. Man kunde icke se ett föremål, om det
icke låg inom ett par alnars omkrets. Om man nu
i detta töcken hade börjat striden, skulle den ene
icke kunnat urskilja den andre och man kunde lätt
hafva tagit sin vän för en fiende, hvarigenom stor
oreda hade kunnat uppkomma.

Man måste derför dröja.

Detta uppskof begagnade jag mig af på det sätt,
att jag närmade mig de fiendtliga linierna, som
tycktes redan vara uppstälda i slagordning. Ehuru jag
icke kunde se någonting, förnam jag dock en del
af hvad som förehades. Jag hörde nämligen en
röst, hvilken talade till soldaterna, men talet var
icke af samma slag, som de, med hvilka den
svenske konungen plägade uppmuntra de sina. Här
hörde jag blott grymma hotelser om straff för hvar
och en, som icke gjorde sin pligt, och löften om
guld och gröna skogar åt den, som kämpade
manligen. Nu kallades emellertid svenskarna 
tillsammans till morgonbönen, och som jag icke ville
försumma en så vigtig och dertill högtidlig akt, måste
jag aflägsna mig och fick icke höra mera. Men det
hörda var nog för mig till att bilda mig ett
omdöme om Wallenstein såsom menniska, ty jag antog
såsom visst, att han sjelf hade varit den talande.

Härligt klingade nu svenskarnes sång,
beledsagad af pukor och trumpeter. Aldrig någonsin
har jag känt min själ så rörd, som nu, då jag
deltog i den härliga psalmen:

<poem>	»Vår Gud är oss en väldig borg,
	»Han är vårt vapen trygga;
	»På honom, i all nöd och sorg,
	»Vårt hopp vi vilja bygga.
	»Mörksens förste stiger ned,
	»Hotande och vred;
	»Han rustar sig förvisst
	»Med våld och arga list;
	»Likväl vi oss ej frukte.» </poem>

Konungen knäböjde framför fronten. Alla följde
hans exempel.

Detta var, syntes mig, ett annat sätt att
bereda sig till striden, än det, som jag nyss hade
bevittnat i Wallensteinska lägret. Icke ett enda
löfte, icke en enda hotelse uttalade konungen. Han
visste, att hvar och en ändå skulle göra sin pligt.
Men han bad ödmjukt Gud om hjelp och bistånd,
vetande, att Gud förutan kan man intet göra.

Inemot klockan elfva började solen skingra
dimmorna. Då besteg konungen sin rödbrune
gångare. Som jag stod i närheten, hörde jag honom
i denna stund utropa:

»Nu vilja vi deran under Guds älskliga 
beskydd! Jesu! Jesu! Jesu! Hjelp mig i dag att
strida till ditt heliga namns ära!» <footnote>Historiskt. </footnote>

Så snart han yttrat dessa ord, sprängde han
in på landsvägen, under det hans kanoner började
låta sin åska rulla. Jag följde honom och
derjemte en stor skara ryttare.

Striden var nu börjad. Gud allena visste i
denna stund, huru den skulle sluta. Min själ var
dock intagen af mörka aningar.

Naturligtvis var det mig under slagtningens
hvimmel omöjligt att iakttaga stridens gång på hvarje
punkt af slagfältet. Jag kan derför endast förtälja
om hvad som tilldrog sig i min närhet och hvad
jag för öfrigt kunde se, när jag någon gång för ett
ögonblick hade någon hvila.

Knappt hade vi inträngt på landsvägen, förrän
vi möttes af en förfärande eld från de i grafvarna
förskansade musketörerna. De der bakom uppstälda
kanonerna började äfven utsända bland oss sin
mördande eld. Utefter hela linien stormade svenskarne
och de med dem förenade tyska trupperna fram
mot grafvarna. Jag förlorade konungen ur sigte.

Manspillan på vår sida var stor, men ingenting 
kunde hejda vårt framträngande. Jag såg en
musketör sigta på mig, men innan han aflossat
skottet, hade min häst redan trampat honom under
sina hofvar. En annan fiende, som rusade fram,
kastade jag till marken med klufvet hufvud. Der
kom en kanonkula.... ah! oredan och förvirringen
är redan så stor, att de kejserlige kanonerna icke
mera kunna urskilja vänner och fiender från
hvarandra. Denna kula förpassade ett halft dussin af
fiendens egna krigare in i evigheten. 


Min häst stod med ett väldigt språng på
andra sidan den graf, i hvilken många af mina
kamrater funnit döden. Utefter hela linien trängde
svenskarne fram och fingo landsvägen bakom sig.
Men här mötte oss nya mödor, nya faror.

Den första af de fem Friedländska brigaderna
hade vi inom en halftimma öfverändakastat. En
annan mötte oss och delade snart den förras öde.
Striden var vild, obändig, fasaväckande; ingen fiende
skonades och ingen begärde försköning. Framåt
kommo vi, sakta, men oemotståndligt.

Åter mötas vi af en tredje fiendtlig brigad.
Ropande »Gud med oss!» gjorde vi anlopp mot dess
fasta linie. De kejserliga svarade »Jesus Maria!»
och mottogo oss med eld och svärd. Redan äro
fienderna nära att vika, redan hafva de vändt sig
till flykt. Då såg jag Wallenstein ila fram. Med
sitt svärd högg han ned den främste af sina flyende
krigare och tvingade dem genom hotelser och grofva
ord att ännu en gång vända sig emot oss. Vi voro
hvarandra redan så nära och så sammanblandade,
att det nästan blef omöjligt för någon af parterna
att bruka sina vapen. Jag ryckte en musköt ur
handen på en Wallensteinsk soldat och afsköt dess kula
mot egarens egen panna. Det var i trängseln omöjligt 
att ladda den ånyo, ehuru jag hade både kulor
och krut. Icke heller kunde jag draga mitt svärd,
som jag stuckit i skidan, då jag nyss såg fienden
i begrepp att fly. Snabbare än tanken, vände jag
skjutvapnet i min hand, grep kring dess pipa och
begagnade det såsom en klubba, för hvars väldiga
slag mer än en fiende segnade ned. Det var
numera icke fråga om att slåss efter konstens regler
— förbittringen, trängseln, oredan lade derför hinder 
i vägen. Det gälde blott att döda sin motståndare,
lika godt på hvad sätt det skedde.

Oemotståndligt blef jag af den kringvältrande
menniskomassan förd till en annan del af slagfältet, 
hvilken låg närmare konungens högra flygel.
Här fick jag ett ögonblicks andrum, så att jag kunde
öfverskåda slagtningen. Nu såg jag att Wallenstein 
hade låtit antända staden Lützen, säkerligen
för att icke blifva kringränd på denna sida. Den
arma staden förhärjades af en eld, hvars rasande
flammor uppstego mot himlen. Öfverallt, hvarthän
jag blickade, såg jag »förödelsens styggelse».

Då varsnade jag konungen. Han hade, genast
efter det jag förlorat honom ur sigte, ilat bort att
ställa sig i spetsen för sin högra flygel. Med lycka
tycktes han hafva fört den i striden mot fiendernas
venstra. De finska ryttarne hade öfverändakastat
det polska rytteriet och de vilda kroaternes tygellösa 
ryttarehopar. Det dröjde icke länge, förr än
de befunno sig i vildaste flykt och hela Wallensteins 
venstra flygel var upprifven. Just i detta
ögonblick var det som jag såg konungen, hvilken i
spetsen för sitt folk stod i begrepp att förfölja de
flyende.

Knappt hade jag varseblifvit konungen, förr
än jag beslöt att bringa honom underrättelse om
den fara, hvari hans venstra flygel, som jag nyss
lemnat, nu sväfvade, sedan Wallenstein tvingat
den tredje brigaden att stanna och redan skickat
en fjerde till dess hjelp. Omkring mig hade jag
vid pass tjugo af mina ryttare.

Vi sprängde bort öfver stock och sten, öfver
vattenpölar och grafvar, öfver lik och kringvräkta,
sönderbrutna vapen. Då märkte jag, att någon 
annan månde hafva bringat konungen den sorgliga
tidningen eller att han sjelf hade varsnat faran, ty
jag såg honom yttra några ord till Gustaf Horn,
hvilken genast öfvertog befälet öfver de förföljande
trupperna, under det konungen i spetsen för de
Stenbockska ryttarne sprängde mig till mötes.

Konungens häst utvecklade en underbar
snabbhet, så att han snart lemnade nästan hela
regementet långt bakefter sig. Jag såg, att endast 
några få förmådde följa honom och bland dessa
igenkände jag lätt Hertig Frans Albert af
Sachsen-Lauenburg.

Jag påskyndade min ridt för att möta konungen
och med mina ryttare skydda hans dyrbara lif.

Då såg jag en afdelning kejserliga kuirassierer
med stor hastighet framstorma från Wallensteins
sida och taga en sådan rigtning, att de ovilkorligen
måste sammandrabba med den nästan ensamme
konungen, innan jag med de mina kunde hinna
fram. Hvad som dock ännu mera förfärade mig,
var det, att jag främst bland den kejserliga skaran
såg en munkklädd gestalt, i hvilken jag utan
svårighet igenkände Ulrik Apfelbaum. Han utpekade
för den fiendtlige befälhafvaren öfver ryttarne den
i omedvetenhet om faran framsprängande konungen.
Det var tydligt, att han underrättade kuirassierhöfdingen 
om hvem den snabbe ryttaren var.

Utom mig af vrede och fasa — ty jag anade
hvad som ovilkorligen måste inträffa — sporrade
jag min häst, hvilken snarare flög än sprang öfver
fältet. Dock kom jag försent.

Redan på afstånd såg jag konungen vackla och
falla ur sadeln. Ännu tjugo famnar ilade jag, men
då hade konungen redan fallit till marken och hans 
blodiga lik trampades af kuirassierernes hästhofvar.
Hans häst aflägsnade sig utan ryttare.

Stenbocks ryttare hade nu hunnit fram och
höggo med raseri in på de kejserliga, under det att
ett smärtsamt rop gick öfver deras läppar.

»Konungen blöder! — Konungen är skjuten!»

Sorg uppfylde min själ, men jag lät mig af
ingenting förhindras att i stridens hvimmel
uppsöka Ulrik Apfelbaum. Ah! Der såg jag hans
munkhätta bland kuirassierernes blänkande
hufvudbonader. Han varsnade måhända äfven mig.
Måhända såg han mina af hämndlust glödande blickar.
Jag vet det icke, men hvad jag vet, det är, att
han flydde och att jag förföljde honom samt att jag
med ett kraftigt hugg gjorde slut på hans eländiga
och brottsliga lif. Han föll, och hästen, som hade
burit honom, sprängde utan ryttare bort öfver fältet.

Nu drog sig striden plötsligt åt detta håll.
Kuirassiererne hade blifvit bringade i oordning och
flydde, förföljde af mina egna och de Stenbockska
ryttarne. Jag befann mig i de flyendes väg.

Jag varsnade, att en af de flyende rigtade sitt
skjutvapen mot mitt bröst. Jag hörde knallen af
skottet och kände i samma ögonblick en stickande
smärta i bröstet. Såsom genom en dimma såg jag
de förföljde och de förföljande ila förbi mig.
Derefter vacklade jag, föll och förlorade medvetandet.

<tab><tab><tab><tab> ———

När jag åter vaknade, var det natt och
fullkomlig tystnad herskade rundtomkring mig.

Den vilda slagtningen hade slutat. Stridens
demon hade för denna gång lagt sina becksvarta
vingar tillsammans och satt sig till ro, men ännu
rufvade han öfver slagfältet, der de blodiga kalla
offren för hans raseri hvilade vid hvarandras sida,
vänner och fiender om hvarandra, och bland dem
den störste, den ädlaste man, som jorden någonsin
fostrat — Gustaf II Adolf.

Min första tanke, då jag vaknade upp ur min
domning, gälde den stupade konungen. Den andra
var en undran, hvilkendera parten väl hade
behållit segren.

Fåfängt försökte jag stiga upp. Genom
blodförlust var jag så matt, att jag icke förmådde röra
en lem, och jag kände äfven en smärta i bröstet,
hvilken tvingade mig att ligga stilla.

Länge låg jag så, täljande de långsamma
minuterna. Då varsnade jag plötsligt ett ljus,
hvilket flyttades af och an, liksom om dess egare sökte
någonting. Derefter stannade det en stund stilla,
innan det åter började röra sig af och an.

Vid första åsynen af detta tecken till menniskors 
närvaro hyste jag hopp om räddning. Jag
hade redan föresatt mig att ropa efter hjelp, på det
att den kringvandrande menniskan, hvem han än
månde vara, måtte blifva underrättad om mitt
tillstånd och mitt behof af omvårdnad. Men ju
närmare ljuset nalkades till den plats, der jag låg,
desto mera blef det mig tydligt, att ingen hjelp vore
från det hållet att vänta. Hvad han uträttade på
slagfältet, denne nattvandrare, det kan man lätt
förstå, då jag förtäljer, att hans beteende föranledde
mig att frammumla ett:

»Ah! En likplundrare!»

Jag egde endast en enda dyrbarhet, hvilken 
jag fruktade att se mig beröfvad. Det var en 
liten ring — en gåfva af min trolofvade. Heldre
hade jag velat dö, än förlora den.

Med ansträngande af alla mina krafter lyckades 
det mig att draga ringen af fingret och lägga
honom under min kropp, der jag hoppades, att han
skulle vara fördold.

Dock — det gälde icke blott mina dyrbarheter,
det var äfven fråga om mitt lif, ty jag visste, att
likplundrare icke pläga skona de sårade, men ännu
lefvande menniskor, som de påträffa under
utöfningen af sitt gemena handtverk. Heldre krossa
de deras hufvud med sina tunga stöflar eller gifva
dem ett dödshugg, än att de skulle lemna efter sig
ett lefvande vittne till sin uselhet.

Derför tillslöt jag ögonen, så snart jag såg, att
karlen stälde sina steg emot mig, och antog äfven
i öfrigt så mycket som möjligt utseende af att vara
död. Han lyste mig i ansigtet med sin lykta och
började derefter undersöka mina fickor — en
operation, hvilken han med öfvad hand utförde och
hvilken derför icke upptog lång tid. Min börs och
öfriga saker af värde öfverflyttades till hans egna
fickor, hvarefter han lemnade mig.

Under hela den tid, han låg på knä bredvid
mig, hade jag hållit andedrägten tillbaka, och man
kan lätt tänka sig, att detta icke kunde ske utan
den mest våldsamma ansträngning. Min redan
försvagade kropp uthärdade icke denna möda. Jag
förlorade åter medvetandet.

Denna gång räckte mitt sanslösa tillstånd icke
så länge, efter hvad jag kunde tycka, ty då jag
vaknade, var likplundrarens lykta ännu synlig,
ehuru på längre afstånd. Med hvarje ögonblick 
förvärrades emellertid mitt tillstånd och jag kände
mig allt svagare, ju längre det led framåt natten.

Likplundrarens lykta hade längesedan försvunnit, 
då jag å nyo varseblef ett ljus, men denna gång
dröjde den, som bar ljuset, icke så länge vid hvarje
lik. Han blott lät skenet falla på de kalla
ansigtena och gick derefter vidare. Det tycktes denna
gång vara en hederlig menniska, och i denna
förmodan uppgaf jag ett svagt rop om hjelp.

Lyktan stannade. Den person, som bar henne,
hade tydligen hört ljudet af min röst, men
möjligen icke kunnat uppfatta, hvarifrån ropet kom.
Med ansträngande af mina sista krafter ropade jag
äunu en gång:

»Hjelp!»

Jag hade nu den outsägliga glädjen att se,
huru ljuset nu skyndsamt kom mig närmare.

Två personer lutade sig ned öfver mig och jag
hörde dem båda på en gång utropa med oförstäld
glädje:

»Fänrik Flink!»

Jag var således bland menniskor, som kände
mig, bland personer, som skulle förbarma sig öfver
mig, föra mig från denna hemska plats, ja, hvad
som var ännu mera glädjande, jag var bland
vänner, ty på rösterna igenkände jag Hans Färdig och
Heinrich, min trolofvades tjenare. Sedermera, när
jag blef återstäld till helsan, fick jag veta, att
Aurora, då ryktet om en stundande strid hade trängt
fram till bergfästningen, hade utskickat Heinrich
att inhemta underrättelser om mig. Heinrich hade
förgäfves sökt mig i hären bland de lefvande och
derför tillsammans med Färdig begifvit sig ut för
att leta efter mig bland de döda.


»Och du lefver, min bäste vän! utropade Hans
Färdig. Vi skola nog läka dina sår och gifva dig
helsan åter.»

Heinrichs glädjeutbrott voro temligen
bullersamma, så att Färdig måste förmana honom att
vara tyst, emedan tystnad bekomme mig bäst.

»Hafven tack,» sade jag, för eder möda att
uppsöka mig, men säg mig nu, Färdig, hvems blef
segren?»

»Vår,» svarade han, »vi behöllo slagfältet. Hertig 
Bernhard öfvertog befälet, då konungen stupade,
och ledde oss till hämnd och seger.»

»Nå väl, då kan jag lugnt dö, om så är Guds
vilja.»

»Hvem talar om att du skall dö? Nej, min
vän, vi skola föra dig till din trolofvade, och under
hennes vårdande hand skall du säkerligen snart
hemta dig igen.»

»Kanske,» svarade jag med matt röst, »kanske,
nämligen om Gud vill.»

»Förmår du gå?»

»Nej!»

»Nå, då vilja vi bära dig.»

»Skall jag kanske ila efter en bår?» frågade
Heinrich.

»Gör det!» befalde Hans Färdig. »Men låt se,
att du skyndar dig!»

»Så mycket det står i min förmåga!»

Heinrich aflägsnade sig för att hemta en bår,
på hvilken jag kunde föras från platsen. Under
tiden samtalade jag med Hans Färdig, ehuru rösten
alltmera började försvagas på grund af den tilltagande 
mattheten. Hans Färdig förmanade mig att
vara tyst, men jag hade så många frågor på mitt 
hjerta, att jag omöjligen knnde förmå mig till att
nedtysta alla.

»Tala då åtminstone så tyst och så sakta du
kan!» varnade han.

Jag nästan hviskade fram hvad jag önskade
säga, ty jag insåg, att Hans Färdigs råd var godt
och att det skulle skada mig att anstränga rösten.
Min omtänksamme vän svepte sin egen kappa
omkring mig, på det att nattkölden skulle i någon mån
utestängas från såret.

»Hvar är hären nu?» hviskade jag.

»Den är qvar på slagfältet, men närmare Lützen.»

»Hafven I då icke förföljt fienden?»

»Nej, mörkret hindrade oss.»

»Lefver Wallenstein?»

»Ja!»

»Hann Pappenheim komma tillbaka, innan striden 
slutade.»

»Ja! De bud, som Wallenstein sände efter
honom, upphunno honom i Halle, och på
eftermiddagen kom han Wallenstein till hjelp.»

»Och I segraden ändå!» hviskade jag.

»Ja, all hans tapperhet var förgäfves och dessutom 
stupade han.»

»Hvem?»

»Pappenheimaren!»

»Ah!»

Nu återkom Heinrich med båren och Färdig
yrkade på, att jag ofördröjligen skulle bortföras.
Jag måste derför uppskjuta med vidare frågor om
de ting, som intresserade mig, till dess jag funne
ett mera lägligt tillfälle dertill.

Heinrich hade medtagit kuddar och täcken,
hvilka lades på båren. Derefter upplyftade de mig 
och lade mig på båren. Derunder kände jag en
olidlig smärta i bröstet. När de sedan lutade sig
ned för att upplyfta båren, hviskade jag:

»Min ring!»

Naturligtvis blefvo de förvånade öfver detta
utrop, men sedan jag med få ord hade förklarat
sammanhanget, blef den för mig dyrbara klenoden vid
lyktans sken snart uppsökt. Med glädje öfver att
hafva fått behålla den tryckte jag den till mina
läppar upprepade gånger.

Jag fördes till Lützen och inqvarterades i ett
af de få hus, som den af Wallenstein anstiftade
eldsvådan hade skonat. Der erhöll jag en beqväm
säng och en varm kammare samt all den hjelp,
som det beskedliga värdfolket kunde lemna mig.
Hans Färdig ilade ut att söka en fältskär eller
läkare.

Smärtorna i mitt bröst ökades med hvarje
stund och blefvo till slut så outhärdliga, att jag
för tredje gången förlorade medvetandet om mig
sjelf och hvad som tilldrog sig omkring mig.

Huru länge mitt sanslösa tillstånd nu räckte,
det vet jag icke, men troligen var det flera dagar,
ty då jag åter öppnade ögonen, fann jag Aurora vid
min sida, och det hade ovilkorligen åtgått ganska
lång tid, innan bud kunnat hinna till bergfästningen
och innan min trolofvade sedan kunnat hinna hit.

Jag ville tala, men Aurora lade sin lilla hand
på min mun och sade med ljuf och smekande
stämma:

»Läkaren har sagt, att du icke får tala ännu
under några veckor. Han säger äfven, att det är
ingen fara för ditt lif, om du blott får vara i ro
och stillhet. Du kan icke tänka dig min glädje
öfver att se dig åter vakna till sans, men du kan
öka min lycka, om du nu lydigt rättar dig efter
läkarens råd.»

Hon höjde sig ned och kysste mina läppar.

<tab><tab><tab><tab> ———

Under Auroras och gamla Gretchens vårdande
händer skedde mitt tillfrisknande småningom och
efter sju veckor kom en dag, då läkaren tillstadde
mig att både tala och stiga upp. Då först fann
jag, att jag icke hade min fordna förmåga att fritt
röra mig.

»Ah!» utropade jag, »jag är lam!»

»Ja, min älskling,» svarade Aurora, i det hon
slöt mig i sina armar. »Men äfven såsom lam är
du mig lika kär och dessutom är du oförhindrad
att röra benen och den högra armen. Det är blott
den venstra sidan och armen, som äro oböjliga.

»Och skola de alltid förblifva sådana? Jag får
då aldrig mera föra svärd?»

»Kanhända!» svarade hon med ett skälmaktigt
leende.

»Du menar således ....»

».... att du en gång blifver fullkomligt
återstäld? Ja det menar jag verkligen, min älskade!»

»Men, min egen älskade, det synes dock omöjligt.»

»Så säger icke läkaren.»

»Hvad säger han då, dyra Aurora?»

»Han menar, att du efter ett par tre års förlopp
skall vara befriad från detta men.»

»Du skämtar väl icke?»

»Nej, i sanning!»

»Lofvad vare Gud!» utropade jag. »Då kan jag
hoppas att ännu en gång få kläda blodig skjorta
för konung och fädernesland. Näst Gud är det dig,
min dyra, älskade mö, min sköna brud, som jag
har att tacka för min räddning.»

»Låtom oss tillsammans hembära åt Gud våra
tacksägelser för hans nåd! Jag vill emellertid
särskildt tacka honom för hoppet om att få ostördt
ega dig åtminstone under ett par eller tre år. Vi
qvinnor skulle helst se, om en evig fred blef
rådande på vår sköna jord.»

*
</chapter>
<chapter name="Slutord">

<h2>Slutord.</h2>

Jag har nu framstält för läsaren fänrik Flinks
minnen från hans deltagande i det trettioåriga
kriget under Gustaf II Adolfs befäl. Till deras tjenst,
som möjligen hafva funnit dessa skildringar icke
sakna intresse och som derför hafva haft den
godheten att genomläsa dem till slutet, vill jag
emellertid med några ord omnämna hvad jag i
närvarande stund vet om den modige mannens senare
öden. Äfven torde det möjligen finnas en eller
annan läsarinna, som önskar framställa till mig en
blygsam fråga angående Aurora. Skulle sådant
verkligen inträffa, beder jag henne vördsamt, att
hon genomläser dessa slutord.

Enligt hvad jag af fänrik Flinks egenhändiga
anteckningar har kunnat inhemta, återvände Flink,
så snart hans helsotillstånd tillät färden, till sitt
aldrig glömda hemland. Aurora Strahl följde
honom dit och blef der genom kyrkans heliga band
hans maka. Äfven Heinrich och gamla Gretchen
fingo en fristad i den höga norden och funno till
sin förvåning, att här finnes annat än snö, is och
björnar, att våren äfven här framkallar gräs, löf
och doftande blommor och att äfven här trifvas,
åtminstone i sommartid, de små bevingade sångare,
hvilka de vid afskedet från Tyskland hade trott
sig aldrig mera skola få höra. Som de nordiska
drifvorna smälta för vårsolens värme, så smälte ock
deras fördomar mot de svenske hjeltarnes land, 
»frihetens stamort på jorden». Både de båda
tjenarne och deras husmoder lärde sig snart att älska
det nya hemlandet.

Fänrik Flink och hans maka inköpte en större
gård, i samma trakt, der Thomas Flink engång
hade skådat dagens ljus och himmelens fagra sol
för första gången, men om detta inköp skedde för
penningar, som fänriken medförde från kriget, eller
för de stora skatter, som Aurora införde i det
gemensamma boet — derom lemna fänrikens anteckningar 
ingen upplysning. Åtminstone har jag ännu
icke kunnat finna någon sådan.

Stor var föräldrarnes och syskonens glädje och
fröjd, när de en dag sågo sin länge bortovarande
Thomas inträda i stugan. Fänriken medförde
naturligtvis sin sköna brud och äfven hon fick sin
del af välkomsthelsningarne. Sjelf skildrar Flink
i sina anteckningar inträdet i föräldrahemmet med
dessa ord:

»Då jag trädde inom dörren och öfverskådade
rummet och dess invånare, fann jag allting vara
sig likt. Min mor satt vid spiseln och förehade
något handarbete. Äfven min far och syskonen
voro icke sysslolöse. Till en början kände de icke
igen mig, men då jag helsade, kunde modershjertat
icke längre misstaga sig.»

»Min son! Min Thomas! utropade hon, kastade
handarbetet ifrån sig och ilade att omfamna mig.
Derefter brast hon ut i glädjetårar. Min fader och
syskonen kommo till. Jag gick ur den ena famnen 
i den andra, liksom ett mynt eller en handelsvara, 
och det tycktes, som om hvarken de eller jag
någonsin hade kunnat få nog af hvarandra. Jag,
som icke fält en tår under de största umbäranden, 
lidanden och faror, jag grät nu såsom ett barn.
Oändligt mycket hade sedermera, när vi slagit oss
till ro, de gamle att spörja om kriget, om den döde
konungen och om mina egna äfventyr. Under det
Aurora ingick bekantskap med mina systrar, måste
jag tillfredsställa de gamles önskan att få höra något
om den långa fejden.»

Hos Flinks föräldrar qvarstannade de båda
unga, tilldess de fingo inflytta i den inköpta
gården och i det egna hemmet. Hos föräldrarne stod
äfven det ståtliga bröllopet, som efter tidens
sedvänja räckte i åtta dagar och säkerligen länge
utgjorde ett samtalsämne i nejden.

Lyckliga framlefde de nu sina dagar i det stilla
hemmet, och om någon gång Flink brummade öfver
lamheten, som tycktes vara envisare än den tyske
doktorn förutspått, så lugnade han sig snart, när
Auroras armar smekande lade sig kring hans hals
och hviskade ljufva smeknamn i hans öra.

Äfven anser jag mig böra anförtro läsaren, att
Flinks och Auroras äktenskap icke blef barnlöst
och att den förstfödde naturligtvis fick bära den
store hjeltekonungens namn.

Då jag nu meddelat detta, så har jag i
sanning nämnt allt hvad jag i denna stund sjelf vet
angående Flink och hans maka. Dock måste jag
bekänna, att det återstår en diger lunta af fänrikens
anteckningar, hvilken ännu är för mig en
hemlighetsfull bok, alldenstund jag icke hunnit genomläsa
den. Det är möjligt, att jag, då tiden framdeles
tillåter mig att sysselsätta mig dermed, finner dessa
anteckningar innehålla, att Flink blifvit fullkomligt 
återstäld och ännu en gång gripit till svärdet,
genomlefvat nya äfventyr och nya faror. Men allt 
detta är mig ännu en hemlighet. Dock lofvar jag,
att framdeles, om de återstående anteckningarne
verkligen skulle befinnas innehålla slikt, icke
försumma deras offentliggörande.

Endast ett enda poetiskt försök har jag funnit
bland Flinks papper. Det är ingalunda felfritt,
men jag meddelar det likväl, vördsamt anhållande,
å fänrik Flinks vägnar, om öfverseende med dess
brister:

<poem>
Vår gamla, fria, svenska bygd,
Vårt hem, vår moders land!
Vi älska dina furors skygd
Och böljan vid din strand.

Vi vuxit här på berg, i dal,
Bland sjöar och bland skär.
Vi derför älska dig, hur’ kal,
Hur’ fattig du än är.

Du sköna, ädla, fria jord,
Som bär vår lugna härd,
Du hjelteland, du starka Nord,
Du är vår kärlek värd.

Må frid och endrägt sammanbo
I våra fäders land!
Må goda englar sprida ro
Bland oss med gifmild hand.

Men sätter ovän trotsig fot
Uppå vår fria strand,
Vi honom ta’ med svärd emot
Och värja käckt vårt land.
</poem>
<img></img>
</chapter>
<chapter name="Innehållsförteckning">

Innehållsförteckning:

							 Pag.

Inledning ............................................	   3.

    I.	Blå tornet i Stettin .........................	   6.

   II.	Hvad jag uträttade i Penkun ..................	  21.

  III.	Räddning i dödsfara ..........................	  34.

   IV.	I fiendens läger .............................	  47.

    V.	På yttersta förpostlinien ....................	  68.

   VI.	En konspiratörs ändalykt .....................	  83.

  VII.	Fiendtliga anslag, som misslyckas ............	  98.

 VIII.	Mannen i munkkåpan ...........................	 111.

   IX.	Det nya citadellet ...........................	 149.

    X.	En äfventyrlig färd ..........................	 200.

   XI.	Huru Gustaf Adolf gick öfver Lech ............	 260.

  XII.	Framför Ingolstadt ...........................	 285.

 XIII.	Qvinnolist ...................................	 320.

  XIV.	Jag återfinner Aurora ........................	 340.

   XV.	En utflykt till Tyrolen ......................	 360.

  XVI.	På rekognoscering ............................	 381.

 XVII.	Ett ströftåg .................................	 400.

XVIII.	På spår ......................................	 420.

  XIX.	En eröfrad borg och en återfunnen brud .......	 441.

   XX.	»Konungen blöder! — Konungen är skjuten!» ....	 467.

Slutord ..............................................	 493.

*
</chapter>

