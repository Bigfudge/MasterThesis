



<h1>Strödda
ANTECKNINGAR
UNDER EN
<big>RESA I SVERIGE
ÅR 1831.</big></h1>
AF
<i>T. G. R.</i>

På L. Öbergs Förlag.

<i>STOCKHOLM</i>,
<sc>Elméns & Granbergs Tryckeri</sc>.
1833.

<chapter name="Förord">

<h2>Förord.</h2>

<i>Må ej Läsaren, vid åsynen af den titel dessa
blad bära, förmoda dem innehålla några</i> 
Vandringar eller Promenader genom Fäderneslandet.
<i>Långt derifrån. Hvarken några gigantiska idéer
eller någon djup philosophie återfinner läsaren här;
blott några lätta esquisser, utkastade af en ännu
osäker hand är det enda Författaren har att  erbjuda. 
Men då erfarenheten lärer att crême, blanc
manger och dylika lättsmälta anrättningar  merendels, 
efter en stark kötträtt med nöje pläga  emotses 
och njutas, ehuru till sitt innehåll hvarken så
enkla eller födande, som den sednare, har 
Författaren nu efter sin inskränkta förmåga sökt att 
fylla detta behof. Om han vågat sig in på samma
fält som Förf. till Vandringarne, må denne 
förlåta det, emedan han tror det vara vidsträckt nog
för Jetten att der obehindradt kunna röra sig, om
än några dussin Pygméer, sådane som Författaren
till denna obetydliga brochure, der nedsloge sina
bopålar. Men Jetten tillhörer det dock nu, så väl
för anrättningens fullständighet som emedan 
detta vida öfverstiger Författarens krafter, att 
ombesörja deserten.</i>

*
</chapter>
<chapter name="INNEHÅLL">
<h2>INNEHÅLL:</h2>

<table>
<td>                                           <td>Sid.
<td>Förord                                     <td>
<td>Södertelje                                 <td r> 1.
<td>Eskilstuna. Hålstaflickan                  <td r> 2.
<td>Wingåker                                   <td r> 4.
<td>Sköfde                                     <td r> 8.
<td>Skara                                      <td r>10.
<td>Warnhem                                    <td r>12.
<td>Kinnekulle                                 <td r>15.
<td>Martorps Qvarnar, samt lilla och stora
Bratteforss                                    <td r>23.
<td>Lidköping och Villa Giacomina              <td r>25.
<td>Högkullen                                  <td r>27.
<td>Falköping. Wenersborg                      <td r>32.
<td>Trollhättan. Götheborg. Kongelf            <td r>37.
<td>Wisingsö. Grenna. Brahehus                 <td r>49.
<td>Hjo. Wanäs                                 <td r>58.
<td>Jönköping. Diligence-resa derifrån till 
Stockholm                                      <td r>61.
<td>Westerås                                   <td r>72.
<td>Sala. Silfvergrufvan. Gröna Gången. Hyttan.
Återresa                                       <td r>79.
</table>

*
</chapter>

<big><big><big>F</big></big></big>ör att ej helt och hållet uttrötta Läsarens 
tålamod med den vanliga Dagbokslitanian, ej tvinga
honom att följa den resande dag och natt, steg för
steg, har Författaren här tagit sig friheten att blott
föra Läsaren på de ställen, han ansett värde dess
uppmärksamhet och hvars okonstlade beskrifning
han förmodat antingen skulle intressera dem,
hvilka ännu ej besökt dessa eller väcka ljufva minnen
hos dem, hvilka redan varit i tillfälle dertill. I
följe häraf tvekar han ej eller ett ögonblick att
genom Södermanlands täcka dalar direkte föra 
Läsaren till

<chapter name="Södertälje">

<h2>Södertälje</h2>

såsom den första stad Förf. efter sin afresa från
Stockholm passerade. Denna stad tyckes endast
lifnära sig af Kanalen och den trafik denna 
åstadkommer, men för öfrigt närma sig hvad Tyskarne
kalla <i>Flecken</i> eller ett medelting mellan by och
stad, samt har derjemte det karakteristiska 
dermed, att den blott har en enda gata, som på 
längden genomskär staden. Rådhuset tyckes vara en
relik ifrån urminnes tider, så förefaller det
åtminstone en resande, som första gången ser det, för
dess gammalmodiga architektur och bofälliga
utseende skuld, i fall ej invånarne vilja prunka
dermed såsom en raritet, ty, förskrifver det sig från
en sednare period, tycker jag stadsboernes
ambition skulle förbjuda dem att hafva ett uggelbo till
Rådstufva. Kanalen är bred och en verklig
prydnad för staden, utom den nytta den medför för
en stor del af riket. Bron deröfver, vid sjelfva
staden, är, torde hända, den enda uti sitt slag i
Sverige, och isynnerhet då man sjövägen anländer
hit, tror man sig nästan genom en förtrollning se
den vända sig på en cylinder, anbragt midtinunder
densamma och inom få ögonblick lemna fri
passage för seglaren, der man förut ej såg någon
vindbrygga eller någon annan möjlig genomfart.

*
</chapter>
<chapter name="Eskilstuna. Hålstaflickan.">

<h2>Eskilstuna. Hålstaflickan.</h2>

Genom sina manufakturer, namnkunnigt i hela
Sverige, är Eskilstuna äfven, hvad vidden beträffar,
en ibland våra större småstäder. Tiden tillät
mig olyckligtvis icke att få se dess berömda
verkstäder, men jag talade dock en längre stund vid
Tunafors med en gammal, förståndig arbetare,
hvilken säkert tillbragt hela sin lefnad här, med
så mycken sakkännedom talade han åtminstone om
alla hithörande ämnen. — Skulle läsaren ej
förebrå mig för mycken förkärlek för krogar och
värdshus, så skulle jag vara frestad att i detta
afseende göra en anmärkning, den nemligen, att denna
stad troligen är ett ibland de svåraste ställen för
upprättandet af Nykterhets-föreningar, då
Borgerskapet tyckes vara så enigt, hvad källare beträffar,
emedan, utom Stadskällaren, ej mindre än tvenne
källare finnas med namnet Enigheten. För öfrigt
synes välmåga och trefnad råda här, en vanlig
följd af idoghet och konstflit.

Det vattenfall Hyndevadsström här bildar, är
ganska romantiskt. I denna ström skall fångas en
förträfflig Karp, ditplanterad, såsom det berättas,
af Konung Carl XI, och hvilket, efter hvad
kännare påstå, skall vara en ibland de största
gastronomiska märkvärdigheter i riket. — Vid Hålsta
gästgifvaregård intogs middagen. En verkligen i
sitt slag högst märkvärdig person anträffades här,
neml. en Improvisatrice, ett 27 års gammalt
qvinnfolk, som ifrån sitt femte år varit blind, och som
nu föder sig och sin gamla moder med att <i>dikta
visor</i>, såsom hon kallade det, vid namns- och 
födelsedagar, samt att sjunga för resande, hvilka
passera gästgifvaregården. Då man känner, att hon
ej kan läsa eller fått något slags undervisning,
utom den kristendoms-kunskap hon af presten
inhämtat före sin första nattvardsgång, så måste man
verkligen medgifva, att hon är högst ovanlig, ty
i allmänhet är det både vackra, rena tankar, god
meter och riktiga rimslut i hennes kompositioner.
Att de nästan alla äro andlige, faller af sig sjelft,
då hon är född och uppfostrad i en enstaka
bondgård, der hon ej haft tillfälle att höra annat än
Psalmboken sig föreläsas eller hört någon annan
talare än Presten i församlingens kyrka, hvarföre
hon äfven diktat mest psalmer. Hennes namn är
Anna Lisa från Backstugutorpet Skansen.

*
</chapter>
<chapter name="Wingåker">

<h2>Wingåker.</h2>

Söndagsmorgonen var skön. Klockorna 
skallade från Vestra Wingåkers kyrka; i sina
mångfärgade drägter ditströmmade landtfolket från alla
håll och ovillkorligt medföljde jag äfven. Från
den fria höjd der den stora, prydliga landskyrkan
är belägen, har man en den skönaste utsigt åt sjön
Kolsnaren och på andra stranden bland täta
lunder af aspar och björkar, upptäcker man de båda
prägtiga Bondiska herregodsen Säfstaholm och
Kesäter. Men hvad som dock mest intresserade mig
var att kunna få i grund studera den äkta
orientaliska klädedrägt här bäres. I en af de främsta
bänkarna i kyrkan, utmärkte sig några qvinfolk
genom den stora högtidsdrägten, en röd kjol, svart
åtsittande tröja och ett merändels förgyldt
silfverbälte, samt den vanliga höga, hvita, ofta veckade
hufvudbonaden. Denna drägt nyttjas blott vid
bröllopp, fadderskap och dylika högtidliga tillfällen.
Dessa voro faddrar. Hemskt kontrasterade
deremot några sörjande qvinnor, klädda i sina svarta
kappor, igenfästade öfver bröstet med stora
silfverspännen. Hela den öfriga qvinnliga delen af
församlingen bar sina hvita, tveklufna mössor,
uppfästade rockar af samma färg, samt gula
kjortlar och röda förkläden, eller sådana som man ser
dem kringvandra öfver allt i hela Svea rike.
Ingenstädes i någon af våra provincer har man
troligen så lätt att skilja fästmön ifrån flickan eller
hustrun ifrån fästmön, som här, ty genom
särskilde, ehuru för en främling nästan omärklige
prydnader, är denna skilnad bestämdt angifven.
Flickorna hafva utslagit hår och baktill synes en del
af ett mångfärgadt band, lindadt omkring
hufvudet; fästmöerna deremot bära baktill tvenne
sådana, långa, nedhängande band, hvilka fladdra för
vinden vid den minsta deras rörelse, men
hustrurna se sig tvungna att aflägga denna prakt och få
ej en gång visa en enda lock af sitt, ofta sköna
hår, som helt och hållet betäckes af
hufvudbonaden. Skälet till denna försigtiga sedvana
återfinner man troligen i den store Skaldens ord:

<poem><i>Och ett nät är den flygande lock.</i></poem>

Så väl denna orientaliska drägt, som socknens
ursprungliga namn: <i>Vikingakr</i>, såsom man ser det
skrifvet på en åldrig oblatask af silfver, hvilken
ännu nyttjas i kyrkan, tyckes gifva anledning till
den förmodan, att en af våra hedniska förfäder
från någon af Archipelagens öar hemfört sin brud,
nedsatt sig i sin förtjusande hembygd och att hon,
som förmodligen här trott sig återfinna sitt
hemlands leende omgifningar, i en renare, ehuru ej
praktfullare stil, ej kunnat förmå sig att aflägga
sin hemlands drägt; att han, numera endast
lefvande för sin maka och sina barn, aflagt
rustningen, hvars outplånliga råstfläckar blott påmint
honom om sina blodiga härfärder och påtagit den
hvita rocken med blå uppslagen, odalmannens
enkla, anspråkslösa klädnad, samt att denna drägt,
såsom ett vördadt minne, burits af deras
efterkommande led ifrån led, till dess slutligen tidens
oemotståndliga vattenhvirfvel äfven neddragit
deras namn i djupet och blotta drägten de infört,
ännu qvarstår.

Skada var, det jag ej fick tillfälle att se
något brudpar, ty den drägt de bära, skall äfven
vara ganska anmärkningsvärd och förskrifver sig
säkert från en sednare tid. Först inträder
brudgummen i kyrkan, klädd i gula skinnbyxor och
blå jacka, elghudshandskar, hvilka räcka honom
upp till armbågen och öfver venstra armen en
piska med en respektabel snärt. Nu skall dock detta
sednare barbariska bruk vara aflagdt, emedan
männerne troligen insett otillräckligheten af detta
medel för att styra en ung hustru eller också
kanhända sjelfva alltför ofta fått smaka den. Vare
härmed huru som helst, allt nog, denna sed är
nu aflagd. Derefter kommer bruden, och till och
med för några få år sedan var det hennes största
besvär att komma in och ut ur kyrkan, ty, då
nyttjade alla brudar ännu styfkjortlar, och det
lärer varit ibland de så kallade hofriddarnes
förnämsta åligganden att lyckligt hjelpa henne genom
denna svåra passage. För öfrigt belastas
brudarna här, liksom i hela det öfriga Sverige, med all
upptänklig bjefs och grannlåt.

Men, liksom i det allmänna lifvet oftast blott
ett enda steg förer oss från glädje till sorg, så ser
jag mig nu äfven tvungen att här göra, då jag ur
bröllopps-gästernas hvimmel förer läsaren ut med
mig på Kyrkogården för att bese de ovanliga
prydnader, hvarmed folket här smyckar sina
bortgångne anhörigas grafvar. Dessa tyckas vara af
samma ursprung, som den ofvanbeskrifne
klädedrägten. De äro af träd och bilda en spetsvinklig
triangel, målad med de grannaste, mest
kontrasterande färgor, vid hvars bas en fyrkantig
brädlapp är fästad, hvarpå ej allenast den dödes namn
utan äfven en liten parentation öfver honom är
anbragt. Sådana äreminnen läsas troligen oftare än
månget af Svenska Akademiens. Denna skog af
kors gör äfven på längre afstånd ett behagligt
intryck på ögat, ty då liknar den en blomsteräng,
betäckt med mångskiftande tulpaner.

*
</chapter>
<chapter name="Sköfde.">

<h2>Sköfde.</h2>

På vägen dit passerades en så nyligen
nedbränd by, att brandlukten ännu kändes.
Anblicken var förfärlig. Härvid tänkte jag ovilkorligt på
de kriget åtföljande rysligheter och tackade Gud
för freden. På båda sidor om landsvägen, der
trefliga boningar förut hade stått, syntes nu
endast hvita eldstäder, omgifne af svarta grushögar,
en verklig bild af ett ställe der döden och
förödelsen för några timmar slagit sitt läger, för att
sedermera härjande fortsätta sitt kretslopp öfver
jordklotet under tusen olika skepnader. De flitige
invånarne arbetade dock med rastlös ifver på att
åter upptimra ett par större hus, för att
åtminstone till en början hafva tak öfver hufvudet för
sina hustrur och barn. Med beklämdt hjerta
lemnade jag dessa olyckliga menniskor, hvilka inom
några få timmar sett allt hvad de ägde uppgå i
rök. Ankommen till Sköfde, der nattlägret togs i
ett patriarkaliskt hus, (jag säger patriarkaliskt,
emedan ägarens, jemte hans frus och svägerskas
sammanlagda ålder utgjorde nära 250 år), begaf jag
mig genast ut att bese staden. Vore ej Kyrka och
Rådstufva här skulle jag nästan föredraga Blacksta
framför denna stad, i synnerhet hvad byggnader
beträffar, men dess belägenhet är täck vid foten
af det skogbeväxta berget Billingen. Här funnos
ej några stenlagda gator, hvilket jag dock nästan
ansett såsom ett ibland de förnämsta kännetecken
af en stad.

Kyrkogården är ganska vacker, med sitt
frodiga gräs och sina skuggrika alléer, men kunde
dock mycket embelleras, om sandgångar ledde till
alla kyrkans ingångar, ty nu är man tvungen att
leta sig fram på små, öfvervuxna gångstigar,
hvilket är rätt obehagligt, i synnerhet om det nyss
regnat. Det inre af sjelfva kyrkan motsvarar ej
dess yttre, ty den är mörk och har den
gammalmodigaste altartafla och predikstol jag hittills
upptäckt i någon stadskyrka. Orgelverket tager sig
dock något bättre ut.

*
</chapter>
<chapter name="Skara.">

<h2>Skara.</h2>

En ibland de vackrare i Sverige kan denna
stad väl ej kallas, men embelleras dock dagligen
och stundligen så mycket i den nye Biskopens,
Theol. Doctorn m. m. Lundblads makt står, emedan
så väl ett ganska skönt Gymnasie-hus uppföres midt
emot Domkyrkan, som kyrkogården prydligt
omgifves med stenpelare och jernlänkar, i stället för
den gamla, förfallna stenmuren. Domkyrkan,
hvilken med sina båda tvärhuggna torn mycket
liknar Notre Dame i Paris, är onekligt ett af våra
dyrbaraste, göthiska fornminnen, med sina vackra
fasader, de tvärhuggna tornen öfver
hufvudingången och de båda små, spetsiga kopparbeslagna
öfver choret. Inuti herrskar en vördnadsbjudande
skymning, såsom i alla våra äldre kyrkor, men
det som hos åskådaren väcker en högst oangenäm
känsla, är att ej någon altartafla finnes, icke ens
ett kors, utan att detta enda, ofantliga fönster
bakom altaret liksom gapar emot fremlingen för
att uppsluka honom. Hvad som äfven vanställer
kyrkan är ett epitafium i marmor öfver den Soop,
hvilken i slaget vid Stum räddade Gustaf II Adolf,
emedan det nästan upptager halfva choret. Detta
skulle annars vara kyrkans förnämsta prydnad, ty
i och för sig sjelft, är det ett mästerverk. En
omständighet, hvilken i sitt slag är anmärkningsvärd,
är, att på alla taflor jag sett föreställa denna
Gustaf Adolfs räddning, han ännu är till häst, ehuru
barhufvad och med afbruten värja, men att här,
på en basrelief af alabaster, anbragt i fonden af
grafvården, han föreställes till fots emellan fyra
ryttare i samma ögonblick Soop i fullt sporrstreck
anländer till hans räddning och nedskjuter en af
dem. Fången vid detta tillfälle, blef denne, efter
sin utlösen, af den tacksamme Monarken utnämnd
till Öfverste för Westgöthiska kavalleriet, såsom
det heter i inscriptionen på grafvården. Att han
tillika här i länet ägde en mängd egendomar och
ibland andra stora Bjurum, synes äfven häraf. Till
kyrkan har han donerat en guldkalk om 55 lods
vigt, besatt med ädla stenar, hvilken han, efter
klockarens berättelse, skall hafva tagit i Rom, men
som troligen i stället är ett byte ur trettioåra
kriget. Såsom i lifvet följde han äfven sin Konung
i döden. Han dog 1632. Utom tvenne
Konungabänkar för Gustaf Adolf och hans gemål Maria
Eleonora, finnes för öfrigt intet anmärkningsvärdt
här.

*
</chapter>
<chapter name="Warnhem.">

<h2>Warnhem.</h2>

Fordom tillhörde denna kyrka ett
Munk-kloster, uppbyggdt jemte kyrkan af Inge den Tredje
år 1050, enligt den öfver Vestra Kyrkdörren
befintliga inscriptionen, men enligt sednare
upplysningar först 100 år sednare eller år 1150, af
Konung Sverker d. ä. för Berhardiner-Munkar,
hvarföre det äfven först hetat Bernhardshem, men
sedan, för lättare uttal skuld, blifvit kalladt
Warnhem. Hvad kyrkans yttre beträffar påminte den
mig om anblicken af den beryktade vallfartsorten
Mariaschein i Böhmen, så majestätisk och högtidlig
lyfter äfven denna sina göthiska spiror mot himlen,
såsom sträfvade de, ehuru fåfängt det är för allt
jordiskt att hinna den. Det spånbeslagna taket och
tornen, här och der mossbelupna, gifva den ett
åldrigt, vördnadsväckande utseende. Något högst
ovanligt är anordningen af de sednare, ty, i
stället att vanligtvis det stora tornet reser sig öfver
hufvudingången, höjer det sig här öfver choret,
såsom en brinnande bönesuck utur helgedomens
innersta. Troligen är Upsala Domkyrka, ehuru i
mycket större stil, byggd efter samma modell som
denna, så lika äro åtminstone dessa båda kyrkor
till sin arkitektur, tornen likväl undantagne.
Högtidligt stämd, såsom vid inträdet i en graf,
öfverstiger man tröskeln till detta, nära sju
århundraden gamla tempel, hvars dystra pelargångar för
vandraren öppnar sina kalla armar. Af ålder och
fukt äro pelarne ända upp till hvalfvet beklädde
med en ljusgrön färg, men hvilken i choret äfven
följer alla lister ända upp till den högsta punkt,
der de skiljda grenarne förena sig i en enda
blomma. Birger Jarl och de fleste Konungarne af
Erikska ätten äro här begrafne och deras grifthvalf
rundtomkring sjelfva choret. En underbar känsla
bemäktigar sig främlingen vid inträdet i dessa
fuktiga grafchor, med sina små, djupa fönster, blott
ett för hvarje af dem, då man ser den ifrån
taket nedhängande förgyldta kronan öfver den oftast
spruckna grafstenen. Till höger om altaret är De la
Gardiska familjegrafven. Aftonsolen kastade sitt
darrande sken på de skimrande vapensköldarne,
hvilka beklädde hela den ena väggen af
grafchoret och bröt sig öfverst emot De la Gardiska
vapnet, hvilket i storlek och prakt lika mycket
öfverglänste de öfriga, som ättlingarne af denne
namnkunniga familj i storhet och ära öfverglänst de
flesta öfriga af de dermed beslägtade. Till höger och
venster om en lång, prunkande Latinsk inscription,
hvilken tiden ej tillät mig att afskrifva, stå under
sorgfanorne de kolossala bildstoderne af Jacob De
la Gardie med sin ryktbare son Magnus Gabriel
De la Gardie, hvaraf den sednares är gjuten af
bly. I dennes särskilda grifthvalf till höger stå hans
och hans Furstliga makas bröstbilder af hvit
marmor. Den åldriga kyrkan, fukten, de ofantliga
grafstenarne med sina Konungabilder, allt
erinrade mäktigt om vanskligheten af hvad vi här i
tiden kalla skönt, stort och afundsvärdt, och
genomträngd af denna högtidliga känsla, lemnade
jag kyrkan. Vid ditresan besågs äfven en
Kungsgård, vid namn Höjentorp, namnkunnig för sin
belägenhet i hela Vestergöthland, hvilket annars
öfverflödar af naturskönheter. Från fönstren ser man
sjön terassvis framblixtra emellan näs och holmar,
beväxte med löfskog, en anblick lika ovanlig, som
skön. Trädgården är stor och vacker samt
erbjuder på sina ställen utsigter i högsta grad
romantiska, såsom den af Warnhems kloster öfver sjön,
liksom inbäddadt i löfskog, och vid horizonten,
såsom bakgrund i taflan, berget Billingen. Det
märkvärdigaste på detta ställe är dock fyra
majestätiska lindar, planterade af Carl IX och under
hvilka Carl XI sedermera med ett enda penndrag gaf
vår armé sin nuvarande form genom
indelningsverket.

*
</chapter>
<chapter name="Kinnekulle.">

<h2>Kinnekulle.</h2>

Ett gammalt ordspråk säger: den, som varit i
Rom och ej sett Påfven, har ej sett något. Så
äfven här. Den, hvilken varit i Westergöthland och
ej besökt Kinnekulle han kan med rätta sägas ej
hafva sett en af de största märkvärdigheter denna
provins innehåller. Med enthusiasm omfattade jag
således första tillfälle som erbjöd sig och som man
ej gerna på en dag kan hinna bese hela kullen,
så väl dess krans som krona eller så väl de vid
foten af densamma liggande egendomar, som dess
spets, beslöts det serskildta dagar borde ägnas för
uppnåendet af detta ändamål. Första dagen
användes derföre blott att plocka några blad utur
den rika kransen, innan man vågade närma sig
kronan. I sällskap med några vänner begaf jag
mig en skön sommarmorgon på väg, men som
något anmärkningsvärdt ifrån foten af kullen ej
anträffas förrän vid Råbeck, (i händelse man ej
dertill vill räkna det genom Novellen: Blomman på
Kinnekulle kända Medelplana, der man ej ser
annat än hus, byggde af skiffer, ej under sina fötter
upptäcker annat än ofantliga skifferhällar) så
uppehöllo vi oss ej, förrän vi kommit dit. Denna
egendom tillhörer nu en Baron Silfversköld, som
nyligen köpt den, endast för dess tjusande
belägenhet vid stranden af Wenern med utsigten åt
Lidköping till venster och Kållandsö med sitt
urgamla slott till höger. I trädgården, som är
anlagd i den gamla Fransyska smaken med klippta
häckar och träd, hvilket bildar en sällsam
kontrast emot den omgifvande leende naturen,
öfverraskas man först med anblicken af en uråldrig ek,
så stor, att den af naturens egen hand urholkade
stammen rymmer 8 à 10 personer. Sedan man en
stund uthvilat och svalat sig i denna ek, fortsattes
promenaden nedåt stranden, der vi nedstego utför
en liten stentrappa, hvilken jag blott trodde skulle
leda till en lägre terrass. Men hvilken anblick!
jag trodde mig förflyttad till en trollverld. Likt
hemliga domstolarnes doldaste gömställen, resa sig
här klipphällar i de mångfaldigaste former
rundtomkring. Ur deras remmor framspira här och der
löfträd. Runda stensäten äro öfverallt anbragte
och i den enda större fördjupning der finnes,
något upphöjdare än de öfriga, ett för den
regerande Riksgrefven, Domstolens Ordförande. Redan
tycker jag mig se de beställsamma väktarne
springa fram och tillbaka för att iordningsställa allt till
den högtidliga akt, som skall i ljuset framdraga
grånade uslingars illbragder eller någon tjusande
Circes hemliga brott. Se; redan anlända
fridomrarne, tyste som grafven, klädde i dess färg, med
nedsläppta visirer och hvita dödskallar utsydde
frampå bröstet. Tyste intaga de sina platser. Se,
vid det darrande fackelskenet upptäcker ögat i en
af bergsskrefvorne en reslig, ankommande gestalt,
doft genljuda hans pantsarklädda steg i hvalfven.
Han nalkas, alla fridomrarne uppstiga, han
intager högsätet, dolken blixtrar i hans hand, han
gör förbundstecknet och meddelar hviskande lösen
åt den honom närmast stående; den upprepas från
mun till mun. Ordföranden nedsätter sig. Alla
följa hans exempel. En graflik tystnad. Nu
framropar han åklagaren och en af fridomrarne
framträder till stenaltaret hvarpå blodsboken, repet
och dolken ligga. Åklagaren uttalar den
fruktansvärda anklagelsen. Ordföranden gifver
befallning om den anklagades införande. Redan
synes en hvit slöja framskymta ner vid stranden
emellan fackelskenet och de svarta gestalterne,
tåget nalkas — en skön, välklingande
fruntimmersstämma skallar plötsligt öfver mig och — hela
synen var försvunnen. Jag såg mig, kan man
tänka, förskräckt omkring, vid detta hastiga
uppvaknande utur fantasiens hemska drömmar; och
upptäckte slutligen högt öfver mig i kronan af ett
träd en flicka, hvars yttre fullkomligt
harmonierade med den ljufva tonen af hennes röst. Att
uppleta uppgången var ett ögonblicks verk. En stor
alm följer en af grottans väggar uppåt och
utbreder der sina grenar på klipphällen så rikt, att de
bilda en löfsal, hvilken sedermera blifvit försedd
med golf och säten rundtomkring. Härifrån
njuter man en förtrollande utsigt öfver Venern och
på sidan ser man Hellekis höja sig öfver
Ekskogen. Men vi måste skynda om vi ville bese de
öfriga naturmärkvärdigheter detta ställe erbjuder.
Vi läto således en vägvisare föra oss genom en
skuggrik park, emellan bördiga ängar och
svallande sädesfält ända till det stället der trapporne
börja, som leda till Myrkeklefs grotta. Allt tjockare
och tjockare blifver skogen till dess man
slutligen, omgifven af en magisk aftonskymning, efter
en väg af 170 trappsteg, hinner till grottan, af
naturen urholkad i täljstenslagret. En kristallklar
källåder öppnar sig derinuti, nedströmmar i en
ihålig stenvas och banar sig väg under den plats,
hvarpå man står, ned i bråddjupet, som är
öfvervuxet med löfträd, men genom hvilkas kronor dock
Venern framblixtrar.

Svalkan är här skön och uppfriskande och
vattnet utmärkt godt, men dock så kallt att den
echaufferade vandraren får vara högst försigtig vid
njutningen deraf. På båda sidor om grottan leda
vägar upp till dess tak, hvarest den skönaste
anblick slår det häpna ögat. Venerns omätliga
spegel ligger der i hela sin prakt framför åskådaren
och holmar, kyrktorn, slott och städer spegla
sig tjuste deruti. Stolt uppreser Leckö sina
tornspiror på Kållandsö, såsom beherrskade det
kringliggande vatten eller såsom erinrade det sig ännu
fordna dagars glans, då mäktiga Prelaters
elfenbenskräklor villigare åtlyddes än mången
kommandostaf. Numera står det helt och hållet obebodt,
rummen tomma, allt husgeråd försåldt, alla taflor
förda till Gripsholm eller äfvenledes bortsålde, till
och med ekskåpet, bordet och stolarne i Biskopp
Brynolfi lilla kammare lära för några skillingar
bortgått vid den sednast der hållne auktion.
Slottet innehåller trenne kringbyggda borggårdar och
har i fordna dagar varit ett ibland de fastare
Biskoppsäten, hvilka, såsom bekant är, under
Katholska tiden voro de starkaste fästningar vi ägde. På
en af borggårdarne visas ett aflångt hål, hvaruti,
såsom traditionen förmäler, en Biskopp låtit vid
en belägring nedhissa sig i en båt och derifrån
rodt ut till sjön genom en underjordisk gång, som
han på bottnen af hålan låtit gräfva och på detta
sätt lyckligen undkommit.

Med våld måste vi slita oss ifrån denna
herrliga utsigt man från Myrkeklef njuter, för att
fortsätta resan på kullen. Vägen togs förbi Hellekis,
tillhörigt en Fröken Posse, inom hvilken familj
det i flere århundraden varit, utom ett enda år,
då det genom gifte öfvergick till en Ulfsparre,
men vid dennes död återföll till familjen. Detta
åldriga herresäte presenterar sig förträffligt åt
landsvägen med sin rundmur och sitt sköna, tre
våningars stenhus med vidhängande flyglar i Italiensk
smak, försedde med platta tak och omgifne af
balustrader. Traditionen om Jätten Hälle och
Trollqvinnan Kisa eller om anledningen till denna
egendoms namn, är för väl bekant af Mellins
förromnämda Novell, att jag här, ehuru intressant den
är, skulle behöfva upprepa den. Ej långt härifrån
ned vid sjöstranden ligger dock kronan af de
herresäten Kinnekulle i sin famn innesluter, jag
menar det förtrollande Hönsesäter, ej så mycket
hvad sjelfva åbyggnaden beträffar, som för dess
belägenhet. Den förre är dock uppförd i lika ren
och ädel stil, som den vid Råbeck. Grefve H.
Hamilton är för närvarande ägare härtill. Från
fönstren har man den mest förtjusande,
omvexlande utsigt. Under sina fötter ser man trädgården,
längre fram alunbruket, som ger lif åt den
hänförande taflan och deröfver Venern med sina
löfrika holmar och näs, utskjutande mot hvarandra
och liksom bildande otaliga små, särskilda sjöar;
längre bort Lurön, här och der öfver
skogstopparne, kyrktornen på Kållandsö, de glänsande
tornspirorne på Leckö, vid klart väder tornen i
Mariestad och längst bort vid horizonten, likt en
blånande strimma, Wermlands och Dahlslands kuster.
Föreställe man sig nu allt detta i sommarens friskaste
grönska, omgjutet af den azurblåa himlen och
bestråladt af det klaraste solsken, och man kan någorlunda
göra sig begrepp om den upplyftande känsla
åskådaren vid denna syn erfar. Sedan middagen
här blifvit intagen, gjordes en liten promenad till
den så kallade Ekhagen, emedan lummiga ekar
der bilda ordentliga alléer, i hvars skugga den
sköna boskapen betade, vaktad af den trogne
vallhunden. Ett skifferbrott besöktes äfven och der högst
märkvärdiga krystallisationer förefunnos. I sjelfva
lagret ser man ofta liksom förstenade snäckor och
på bottnen af schaktet funnos otaliga sådana.
Såsom ett verkligt naturunder förekom mig dock en
stor, rund sten, så hög, att jag knappast stående
kunde öfverse den. De förunderligaste petrificater
syntes på dess yta, med ett ord, den liknade
fullkomligt en så kallad <i>sjöborre</i>.

Sent omsider lösryckte vi oss från denna
förtjusande egendom, der naturen, så inom som
utom hus, slösat sina skatter och återvände hem,
förbi Husaby kyrka, uppbygd för Åttahundrade
trettio år sedan af Olof Skötkonung till ett minne
af hans dop i den närbelägna källan af samma
namn. Härom förtäljer en uti vapenhuset
befintlig inscription i följande kostliga ordalag:

<poem><i>När ett med nullor två och ett till them blir skrifvit,
Är rätta åratal, då denna Kyrka anlagd blifvit.</i></poem>

Tornet med sin hufvudspira och sina
tvenne mindre derbredvid, gifver en liflig
föreställning om Tempeltornet i Paris, ty någonting
likare i arckitektoniskt hänseende än dessa båda,
kan man knappast tänka sig. Till höger om
kyrkan på en höjd, ligger en ganska vacker ruin af
det fordna klostret, som dock i början af
Lutherska tiden förvandlades till Biskoppsäte och
hvarifrån kyrkans fäder säkert ofta med andeligt
välbehag skådat utöfver kringliggande bördiga nejd
och de böljande sädesfält, af hvars afkastning de
skulle inberga tiondedelen i sina lador.

*
</chapter>
<chapter name="Martorps Qwarnar, samt Lilla och stora
Bratteforss.">

<h2>Martorps Qwarnar, samt Lilla och stora
Bratteforss.</h2>

Belägne vid foten af Kinnekulle åt
Westgöthasidan, ankommer man först till de omnämnde
tvenne qvarnarna, hvilka ligga inunder hvarandra och
drifvas med ett och samma vattenfall. Föreställe
man sig nu skifferlager, tornade på hvarandra till
en betydlig höjd och emellan dem små vattenfall,
hvilka bana sig väg ned i djupet, samt på sidan
qvarnarne högt öfver våra hufvuden, liksom
hängande i luften, och man tror sig vara i Schweitz,
ej i Sverige. Från lilla Bratteforss, som gifver den
fullkomligaste föreställning om våra åldriga
ättestupor, slingrade sig en brannt, skogbevuxen
gångstig ned i bråddjupet ända till bottnen deraf,
hvarifrån sedan nedre vägen till stora Bratteforss leder,
dit vi äfven efter ett par timmars svår vandring
genom skog och moras, anlände. Förunderligare
forma sig nu klippmassorne. Like pelarne i de
Ost-Indiska Tempelgrottorna på ön Elefantine<footnote>Ej långt ifrån Bombaij; har sitt namn af en ofantlig,
i sten uthuggen, Elefant.</footnote>


resa sig här täljstenslagren bredvid hvarandra och
bilda på detta vis ofantliga pelare, hvilka dock ej
lemna några öppna mellanrum, men till sin form
för öfrigt fullkomligt öfverensstämma med de förra,
vidare upptill och allt mer och mer i vidd
aftagande nedåt. Olyckligtvis var sommaren allt för
långt framskriden, så att vattnet nu var uttorkadt
och vi således ej på någondera stället, hvarken vid
lilla eller stora Bratteforss fingo se något
vattenfall, ty jag föreställer mig den sköna effekt ett
sådant, af 12 famnars lodrätt höjd, skulle frambragt
i denna vilda, underbara natur. Ett ögonblick
trodde vi oss till och med se bergets nymf, ty
uppblickande ur djupet, varseblefvo vi en sorgklädd
flicka högst upp emellan tvenne bergspetsar, och
utropet: ”hon sörjer säkert sin nedstörtade
älskling!” undföll mig ovilkorligt, då någon af de
omkringstående uti henne igenkände en liten 10-årig
flicka af vårt sällskap, som med sin moder på en
annan väg förr upphunnit spetsen. En vida mera
skakande syn väntade oss dock, ty nu kom äfven
hennes äldre syster, en flicka af omkring 18 år,
utklättrade på en särskild platå, som utgjorde
capitelen på den högsta af jättepelarne och
nedböjde sig emot oss, knäböjande vid kanten af
bråddjupet. En den minsta rörelse framåt, en den
minsta svindel och hon hade legat krossad vid våra
fötter.

I hela min lefnad skall jag med rysning tänka
på detta ögonblick. Utom mig, skyndade jag
uppför den branta gångstigen, som förde ditupp, men
innan jag han dit hade hon längesedan lyckligt
lemnat den farliga platsen och vi återvände nu med
det glada medvetandet, att rikligen hafva blifvit
belönade för den möda vi gjort oss.

*
</chapter>
<chapter name="Lidköping och Villa Giacomina.">

<h2>Lidköping och Villa Giacomina.</h2>

Denna stad är vidsträcktare än man vid
första anblicken föreställer sig, hvarföre den äfven är
indelad i gamla och nya staden och är i
allmänhet väl bebyggd, ehuru endast trädhus här finnas,
sjelfva Rådstufvan ej undantagen, men hvilken just
derföre förtjenar långt större uppmärksamhet än
de flesta af sten, såsom man vanligtvis ser dem i
andra städer, ty denna är bit för bit flyttad ifrån
Leckö, der den förut skall hafva tjenat till
jagtslott och skänkt till staden af Magnus Gabriel De
la Gardie der den förvandlats till Rådhus
derigenom att man uppsatt rättvisans bild med sitt svärd
och sina vågskålar på dess spets. Måtte denna
Gudinna vara lika synlig inuti, som utanpå, men
måtte den dock icke, såsom der throna med
förbundna ögon! — Då, såsom jag förut nämt,
denna byggnad, från att vara Pans tempel
förvandlats till Themis’ helgedom, kan man ej förundra
sig öfver dess besynnerliga architecture, men den
som ej känner detta måste blifva högst frapperad
att, vid åsynen af en byggnad, liggande isolerad
midt på ett torg och mera liknande en kyrka,
höra att detta är stadens Rådhus. Detta heliga
yttre trodde kanhända gifvaren inverka på
Rådsherrarnes sinnesstämning. Var detta anledningen,
så var afsigten ganska ädel. Några andra
märkvärdigheter, utom Stadskyrkans på en gång
gammalmodiga och nymodiga inre<footnote>Ty den är nyligen reparerad.</footnote> samt en uppsatt
mössa, kunde jag under mitt korta vistande i
staden ej upptäcka. Vägen fortsattes derifrån till Villa
Giacomina, tillhörig Grefve Piper, och oaktadt jag
inom den korta tiderymden af milt vistande här
i nejden redan sett så många naturskönheter,
kunde jag dock ej tillbakahålla min förvåning vid
anblicken af detta förtjusande ställe, så täck, så
leende är dess belägenhet. Föreställe man sig ett
tvåvånings-stenhus med nästan platt tegeltak eller
alldeles i samma form som de vanliga Italienska
Villorna, liggande i en löflund vid stranden af
Wenern och omgifvit af en trädgård med de
utsöktaste sydländska trädslag, såsom idegranar,
lärkträd etc., prydd med Etrusciska vaser och
doftande blomsterparterrer och man har dock en högst
ofullkomlig bild af det hela. Det inre motsvarar
fullkomligt det yttre; och är här lika smakfullt
som elegant. Men utsigten härifrån är dock den
mest förtrollande. Midt emot öfver viken, hvars
stränder bekransas af löfskog, har man staden med
sitt torn, som genom sin bländande hvithet skönt
kontrasterar emot den mörkgröna skogsmuren,
hvilken höjer sig i bakgrunden, och nu följer ögat med
tjusning den bördiga Vestgöta-stranden till dess
det slutligen stannar vid Kinnekulle, som ligger
der längst bort i fjerran med sina herresäten och
kyrkor, lik en jettestor ättehög, omkransad af
minnesstenar.

*
</chapter>
<chapter name="Högkullen.">

<h2>Högkullen.</h2>

Så kallas den högsta punkten af Kinnekulle åt
Wennern och der en stor, huggen sten är upprest
med följande inskription:

<i>År 1814 den 23 Juli, klockan 5 eft. m.</i>
Uppsteg Svea Rikes Drottning,
<sc>Hedvig Elisabeth Charlotta</sc>
<i>På detta ställe, uti dess 56:te ålders år.</i>

———

<i>Till åminnelse häraf har dåvarande ägaren af
Hellekis, H. E. m. m. Grefve Nils Posse
låtit uppresa denna sten.</i>

———

Till följe häraf kallas den äfven Drottningstenen, 
hvarifrån man har den skönaste och friaste
utsigt öfver kringliggande nejd, hvilken lik en
landtcharta ligger utbredd djupt under ens fötter. Vuen
är densamma som ifrån taket af Myrkeklefs grotta,
ehuru i större skala. Lyckan syntes denna dag
vara mig ovanligt nådig, ty, ehuru himlen hela
morgonen var öfverdragen af tunga moln och
mycket regn fallit föregående natten, klarnade det dock
vid min afresa, en svalkande blåst lättade den
besvärliga uppgången till kullen och — hvad tycker
läsaren väl? — upphunnen till dess spets och
betagen af den mest brinnande törst, utan att hafva
något vatten att släcka den med, finner jag hela
den väg jag skulle anträda rundtomkring kullen
besådd med körsbär, hvilka Försynen likasom
tycktes velat att en föregående resande skulle
tappa endast för att vederqvicka mig. Denna lyckans
anvisning försummade jag ej heller att honorera.
Återkommen till Lukastorp, det ställe, der vanliga
körvägen slutar och våra hästar stodo, gick jag in
i den lilla stugan för att svala mig. Det var
afton. Den stora spiseln af ofantliga stenhällar och
det enkla husgerådet, samt hela den öfriga
omgifningen försatte mig ovilkorligt till de ensliga
värdshusen bland Alperna, och än utblickande genom
det ena fönstret med utsigten åt Wenern djupt
under mig, tyckte jag mig se de fredliga hjordarne
återvända från betet, eller höra herdarnes flöjter
och bönklockans klang, än utblickande genom det
andra med utsigten åt den lilla trädgården,
hvaröfver berget höjde sina massor eller kringseende
mig i rummet tyckte jag mig se märken efter
blodfläckar på de rena lakanen, hvarmed sängen var
betäckt, eller genom den halföppna dörren en
gestalt med afgrundsmärket på sin panna och det
blixtrande stålet i hand, inblicka. För att befria mig från
dessa obehagliga fantasiens gyckelspel, fattade jag
den bok, hvaruti alla resande inskrifva sina namn
och började nästan medvetslöst att bläddra deri.
Men snart väcktes min uppmärksamhet af de
anteckningar åtskilliga personer deri gjort, vanligtvis
försedde med några sednare resandes sarkastiska
anmärkningar, hvilka ofta voro roliga nog, men
äfven ofta af lika halt med det kritiserade,
oaktadt man i dem upptäckte samma stilar, som
förut utkramat sin gymnasist-lärdom i några rader
utur Cicero eller någon annan latinsk auctor.
Ibland de roligaste utbrott så väl af känsla, som af
kritiserings-begär, vill jag blott anföra följande:

<poem><i>Kall och tjulen är natturen
Himlen mulen Luften går
Siskan sorglig Tust i Buren
Och jag Skälf är Lika Så;
Men ändå för årets stund
Sökte jag i denna Lund
Friheten och Sällhet njuta,
Se hur fritt natturens gåfvor fluta.</i></poem>

<i>Anm.</i> Goda anlag!

En annan anteckning kunde jag äfven ej
underlåta att afskrifva. Den var af följande innehåll:

<poem><i>1831 Mars den 3:dje
Eric Lund Corpral vid Gustafs Compag.
N:o 13 Kongl. Dal. Regem.
Naturens under i Svea Rike.</i></poem>

Men den sjunkande solen manade till återfärd,
hvilken äfven på det skyndsammaste anträddes,
för att vid förbifarten få bese Husaby.
Kyrkogården med sina lummiga, skyhöga träd och
mosslupna stenmonumenter gifver en den högtidligaste
anblick, det är som framstodo åter den katholska
tiden ur forntidens natt med sina munkar och sin
helgondyrkan. Se, der längst bort i trädens dystra
skymning rörer sig en mörk gestalt, det är säkert
en klosterbroder, som ämnar sig till aftonbönen,
han har något i handen, det är säkert
rosenkransen, han nalkas — men nej, det var endast den
svartklädde klockaren med kyrknycklarne, som
bugande till oss framträder med förfrågan om han
ännu en gång får upprepa sin utanlexa eller med
andra ord, om han får visa oss kyrkan. Det
yttre har ett långt åldrigare utseende än det inre af
denna kyrka, ty inuti är den nyligen hvitlimmad
och upputsad. Ibland annat visade oss klockaren
här ett fyrkantigt hål högt upp i sjelfva muren,
som troligen förut varit betäckt af en tafla och
som föregafs vara ingången till en underjordisk
gång, som förenat härvarande munkkloster med
nunneklostret vid Edsgärdet, beläget ett litet
stycke härifrån, och hvilken säkert anlagts för att
förekomma dylika obehagligheter, som t. ex. hände en
helig klosterbroder, hvilken af en svartsjuk man
fångades i ett giller, men dock lyckligt undkom
med förlusten af sin kåpa, som nu, till ett
evärdeligt minne af denna händelse, förvaras i sakristian
jemte flera andra af sammet med stora silkestofsar
på ryggen och hvilka sednare säkert burits af
Abboterne i klostret. Några näsdukar, broderade af
nunnehand samt några theologiska skrifter på
Latin, såsom Genesis, Profeterne etc. tryckte med
munkstil, äro för öfrigt allt det märkvärdiga som
nu återstår af det fordom så ryktbara Husaby.
Innan jag lemnade kyrkan satte jag mig dock
ännu en gång i Abboternas vanliga stol och tänkte
dervid på de mångfaldiga planer, hvilka så väl i
andligt som i verldsligt hänseende i skötet af
denna ländstol blifvit uppgjorde. Fördjupad i dessa
tankar förglömde jag helt och hållet hemresan och
hade kan hända setat der ännu, om ej den allt
mer och mer kringgripande skymningen och mina
reskamraters förnyade påminnelser slutligen
tvingat mig att lemna den.

*
</chapter>
<chapter name="Falköping. Wenersborg.">

<h2>Falköping. Wenersborg.</h2>

En stad kan omöjligt till belägenhet och
byggnadssätt så väl emotsvara karakteren af den nejd
hvaruti den är belägen, som den förstnämnda af
dessa. I hela Sverige förmodar jag knappast
någon trakt kan uppvisa ett så utarmadt och
otrefligt helt, som den så kallade Fahlan eller
Fahlbygden, åtminstone hvad den del deraf beträffar
hvarigenom landsvägen går. Hela nejden på cirka
tvenne mils omkrets rundtomkring Fahlköping är en
enda ofantlig ljunghed, sådan endast en Walter Scotts
penna skulle kunna försköna. Den torra, förbrända,
af en djup, stenig landsväg, genomskurna slätten,
och här och der, för att afbryta enformigheten en
grå, förfallen by, dessa, kan man tänka sig, äro de
enda föremål, som ögat under en 5 mils resa kan
upptäcka. Det är som reste man öfver en ödslig
kyrkogård, uppå hvilken några urgamla,
mosslupna stenmonumenter här och der uppreste sig.
Lägger man nu härtill det odrägliga språket eller
böndernas prononciation i allmänhet, hvilken ofta är
till den grad släpande och förvriden, att det ej
sällan hände, det jag på hela skjutshållen ej
förstod mera än deras oupphörliga <i>hva sa?</i> och
detta om man än skrek dem ända in i öronen, så
kan man göra sig en föreställning om denna
agreabla del af min resa. Men ej nog härmed. Det
obehagligaste af mina äfventyr återstår dock att
berätta, och hvaråt den obarmhertige läsaren
endast torde skratta, emedan han ej erfor mitt
lidande. Från en af gästgifvaregårdarne omkring
Falköping, erhöll jag en skygg och skengalen häst och
då jag såsom bäst var sysselsatt med att tämja denna
Bucefalus, får jag till min stora grämelse, häpnad
och förargelse känna något som ej just synnerligen
mildt stöter mig emellan axlarne. Jag vänder mig
om, och finner skjutspojken insomnad bakpå
chäsen och som med sitt hufvud förorsakade mig
denna oangenäma känsla. Det värsta af allt var dock,
det jag ej hade hjerta att väcka honom, emedan
han skjutsat kontinuerligt i trenne dygn, och
under tiden ej fått sofva en enda minut, hvilket allt
jag förut vid gästgifvaregården erfarit såsom ett
prof på husbondens tyranni. Men hvad blef då
slutet på allt detta? frågar den otålige läsaren. Att
jag tog mitt parti, blir svaret, makade mig på
sidan så att axelbladet fick mottaga puffarna,
fattade säkert i tömmarne och ankom slutligen
lyckligt till den påföljande stationen. Hade man ej här
och der i denna öken genomrest små oaser,
skulle man knappast, tror jag, kunna uthärda dessa
timmar. Men liksom med Catholikens tro, så äfven
här. Från skärselden kommer man till himlen,
från Falköping till Wenersborg, nemligen relatift
till bådas belägenhet och yttre. Förgården till
himlen är Halle- och Hunneberg, emellan hvilka
vägen till den sednare slingrar sig. Den följer sjelfva
foten af Hunneberget, och på flera ställen hafva stora
stenar derifrån nedrasat. Dessa förskräckte mig dock
på långt när ej så mycket som en syn, hvilken
lifligt erinrade mig om trollscenen i Friskytten.
Till venster höjde berget sin svartgrå hjessa emot
molnen, till höger öppnade sig ett bråddjup.
Hastigt ljusnar skogen som på bergssidan
beskuggade vägen, och jag varseblifver en hvit urhålkning
i berget, och hvita gestalter, sysselsatte med att
pålasta några åkdon. Ugglan i Friskytten
saknades ej heller. Högst upp på den hvita
branten satt en svartmuskig, groflemmad jättefigur,
på samma vis klädd som de andre och med ett
hvitt kläde bundet om de bruna, skäggiga
kinderne. Det hela var en så kallad limugn eller hvad
man vanligtvis kallar kalkugn. Små, torftäckte
kojor ser man öfverallt liksom intryckte i
fördjupningarne af berget eller inunder sjelfva de grå
klippmassorne, så att man fruktar att hvarje ögonblick
se dem krossade. Något vildare, mörkare, men
tillika majestätligare påminner jag mig ej hafva
sett. För en menniskohatare skulle denna nejd
vara en välkommen tillflykt. Ju mera man närmar
sig gästgifvargården Munkesten, ju mera
uppklarnar dock dess utseende. Till höger derifrån
uppreser nu Halleberg sin nakna, lodräta mur,
hvilken nedantill värnas af granar, som skulle det
vara omgifvet af lifvakt, dock ej för sin säkerhet,
utan sådan, som älskade, goda Konungar nyttja,
endast för att sätta riket i respekt och imponera på
mängden. Ju längre man kommer, ju
vackrare blir vägen. På ett ställe deraf, ser man
emellan träden på något afstånd ett vattenfall, som
störtar sig från spetsen af Hunneberg ned i dalen, och
så väl detta som de många qvarnar och sågar det
drifver, frambringar en högst pittoresk effekt.
Närmare staden omgifves vägen af landställen och
Wenern utbreder allt mer och mer sin spegel,
omkransad af skär, löflundar och holmar.
Ankomsten skedde dock så sent till staden, att jag ej
förrän följande dagen kunde bese den.

Staden har en ganska skön belägenhet,
vackra byggnader, ehuru af träd och ett slott, långt
vackrare än det i Götheborg, ehuru den för öfrigt
ej kan jemnföra sig dermed. Från andra sidan af
den långa Dalbobron, som förbinder
Westergöthland och Dalsland, ser man staden framför sig på
andra sidan elfven med sitt residens, sin hamn och
längre bort till höger, de vallar som förut utgjort
Wenerns borg, och hvarpå nu, för att fullborda
det krigiska af taflan, tvenne trumslagare öfvade
sig. Från denna punkt har man äfven ett skönt
perspektiv af stadens hufvudgata genom den i form
af stadsport uppförda vindbryggan. Såsom en
egenhet, hvilken jag ej förr någonstädes kan
påminna mig hafva sett, föreföll mig det hvälfda
trädtaket i stadens kyrka. För öfrigt är den ljus
och vacker. En annan kuriositet, hvilken jag till
och med förmodar det stadsboerne sjelfve ej veta
af att de då ägde, eller kanhända ännu äga, är att
Sevelin säkert härifrån tagit modellen till sin
granna kyparefigur i 15 år i Paris, eller sådan han först
framträder der med rödt knollrigt hår och gröna
sammetsbyxor; men denna i sitt slag märkvärdiga
person kunde så mycket mindre undgå att väcka
min uppmärksamhet, som det var den första,
hvilken här i staden mottog mig. För att ännu
samma dag få bese Trollhättan, afreste jag härifrån i
starkaste solhettan, hvilken, i förening med de
djupa, sandiga vägarne, ej just skulle haft något
inbjudande om målet ej varit så skönt, så
namnkunnigt.

*
</chapter>
<chapter name="Trollhättan. Götheborg. Kongelf.">

<h2>Trollhättan. Götheborg. Kongelf.</h2>

Ursprunget till Trollhättans namn är mycket
omtvistadt af flere utaf våra lärde. Olaus Magnus
tror att det härrörer af troll eller onda andar, och
hätta eller mössa, hvarför han äfven öfversätter
det med Caputium Dæmonis eller djefvulsmössan,
men hvilken mening af Verelius bestrides, som
åter förmodar, att det betyder ett äfven för
trollen farligt ställe. Då det dock numera är kändt
att namnet ej tillhör sjelfva vattenfallen, utan en
trakt på sydöstra sidan af landet och man tillika
vet, att onda menniskor, såsom tjufvar, röfvare &c.
i forntiden fingo namn af troll, samt att de här
varit ganska talrike, så är ingenting naturligare,
än att ett af kringliggande berg, som varit deras
gömställe, deraf fått namnet Trollhättan.
Sannolikhet vinner åtminstone denna mening, genom
folktraditionen om upptäckten af de större fallen.
Såsom det berättas skall Grefve Ekeblad och den
namnkunnige Polheim för mer än hundra år sedan
nedsatt sig i denna nejd, för att undersöka
möjligheten af en kanals anläggning i och för realiserandet
af den stora idéen om en kommunikations öppnande
emellan Wenern och Nordsjön. Som de
förmodade denna trakt helt och hållet obebodd, blefvo de
en dag ganska förvånade att se en rök uppstiga
från ett berg på andra stranden. Ledde häraf,
hade de, åtföljde af beväpnade arbetare, begifvit
sig dit och öfverraskat, samt nedgjort det
röfvarband de der funno. En qvinna med sina barn
hade då flyktat öfver till en ö, belägen straxt
nedanföre ett af de största vattenfallen och som då
blott med några grofva stockar var förenad med
fasta landet. Förföljande henne dit hade de nu
upptäckt omätliga skatter, hvilka röfrarna
hopat der i förhoppning att ingen skulle våga följa
dem dit eller ens tänka sig möjligheten att der,
så godt som midt i vilda fallet, finna alla de
rikedomar de under en följd af år samlat genom
röfverier i vestra och södra delarne af riket.
Sedan denna tid har ön burit namn af Gull-ön och
fallet, nedanför hvilket den ligger, tjuffallet. En
annan tradition om upptäckten af dessa röfvare,
förtäljer att de en gång bortröfvat en flicka från
kringliggande nejd, och att de, sedan hon flera år
blifvit qvarhållen hos dem, ändtligen tillåtit henne
att besöka sina föräldrar, hvilka genom sina
föreställningar så mycket inverkat på henne, att hon
hemifrån medtagit en halmkärfve, beströdt hela
vägen till hålan dermed och på detta vis förrådt
dem. Alltsedan har ej någon öfvergång funnits till
Gull-ön, förr än ÖfversteLöjtnanten J. af Ekenstam
för några år sedan lät anlägga en bro ditöfver,
men hvilken af detta års vårflod blifvit bortsköljd.

Då vädret ligger åt den sida, hvarifrån den
resande kommer, kan man till och med på en mils
afstånd höra dånet af vattenfallen. Trenne
stycken ligga nedanför hvarandra, hvaraf
helvetesfallet är det största. För att roa de resande bruka
flickor och gossar, boende på stället, att följa med
till alla vattenfallen och nedkasta bjelkar eller stora
trädstycken i djupet, för att visa med hvilken
förfärlig kraft de dragas ned i afgrunden. Att
någon ekonomisk beräkning alltid ligger till grund,
äfven för en sådan lättberedd artighet, kan man
här taga för afgjordt. Rika Engelsmän och andra
fremlingar hafva äfven till den grad bortskämt
folket med drikspenningar, att detta beständiga kält
för äfven den minsta småsak, ofta stör den
njutning man annars skulle hafva af den majestätiska
naturen. Det i mitt tycke vackraste, stoltaste, men
tillika hemskaste af alla fallen, är dock det min
Cicerone behagade kalla Apollonsfallet, men som
jag lyckligtvis af en planche uti Grefve
Skjöldebrands Descriptions des Cataractes de Trollhätta,
igenkände för ej mindre än det ryktbara
Polheimsfallet, hvilket är det högsta och brantaste af dem
alla och störtar sig emellan ofantliga jettemurar
ned i afgrunden samt förlorar sig slutligen under
en stenbro, hvilken nästan gungar af den
enorma vattenmassans närhet. Här utför trodde sig
Polheims snille genom slussar kunna bana en väg
för skeppen, men hans efterträdare i arbetet
funno det förmycket vågadt och fullföljde det ej,
utan ledde i dess ställe kanalen en annan väg, på
sidan härom. Från en liten altan, anbragt i en
skogslund, ej långt ifrån Olida, Kamrerarens boställe,
har man en öfverraskande utsigt åt alla de
nedanför hvarandra liggande forssarne: helvetesfallet,
Tjuffallet &c. eller de, hvarmed alla sågar och
verkstäder drifvas. Anledningen till namnet på det
omnämnda Kamrerare-bostället, har jag, oagtadt
all efterfrågan eller tankeansträngning, ej kunnat
utforska, i händelse det ej kunde innebära någon
allusion på de umgälder skeppen här erlägga,
hvilka på detta ställe betalas för genomfarten af hela
kanalen. — Nu kommer man till jetteverken, till
hvilkas beskådande man beredt sig genom åsynen
af jettenaturen. Jag menar nemligen Trollhätte
slussar, hvilka, till ett antal af sju, inom några
hundrade stegs afstånd bringa fartygen oskadade
ned i kanalen. Då man står ner uti den täcka
dalen vid Åkersström och ser ett fartyg komma
genom öfversta slussen, är det som stode man på
bottnen af ett grufschakt och såge spetsen af ett
torn högt upp öfver sig i dagsljuset, och från en
så svindlande höjd nedsänker det sig småningom i
dalen, ehuru man förut trott det nästan skulle
störta ned öfver åskådaren. Och genom sådana
vattenfall har dock menniskan förmått att öppna
sig en säker väg. På sju års tid byggdes dessa
slussar och med detta sekels ingång öppnades
segelfarten på kanalen, som sedan allt mera med
hvarje år tilltagit.

Klockan half till 4 följande morgonen
lemnades Trollhättan för att sjövägen anträda resan till
Götheborg. Men, frågar läsaren, hvarföre ej
heldre landvägen, än att utsätta sig för alla farorne
vid en så lång sjöresa? för att få beskåda de
sköna stränderne, blir svaret, och hvarigenom
tillfälle äfven bereddes att så snart man upptäckte
någon vacker landtegendom, genast landa och bese
den. Jag begaf mig således, åtföljd af tvenne
roddkarlar, om bord på en liten båt, försedd med två
par åror, för att så mycket lättare kunna
öfverhalka eller emotstå det trolösa elementet. Hela
vägen höllo vi oss nu midt i elfven eller följde med
strömmen, ibland till och med utföre små
vattenfall, såsom vid Åkersström, der vattnet flera
gånger slog in i båten. Man tänke sig hastigheten af
vår fart då vi på 12 timmar tillryggalade en väg
af 8 mil, emellan Trollhättan och Götheborg.
Äfven tyckte roddkarlarne sjelfve att det gått
ovanligt fort. Noaks ark hade jag äfven tillfälle att i
lebensgrösse se ej långt ifrån lilla Edet eller med
andra ord ett på vattnet flytande hus, hvaruti det
arbetsmanskap varit förlagdt, som påbörjat en
railväg långs utmed stranden eller trälväg, såsom
mina roddare rätt naivt uttryckte sig. Hela
Westgötha stranden är leende, berg och kullar ser man
öfverallt betäckte med en yppig vegetation, men
Bohusländska eller, såsom inbyggarne i dessa
trakter kalla den, Norrska stranden deremot är
merendels beklädd med nakna, grå berg. Deremellan
varseblir man dock här och der de täckaste
landtställen och herrgårdar, sådane man ej upptäcker
på motsatta stranden. Anblicken af Götheborg från
Götha elf är majestätisk. Längst bort i fonden ser
man skansen Lejonet höja sitt grå, åldriga hufvud
på spetsen af en kulle och på båda sidor derom
tvenne kyrktorn, Domkyrkans och Tyskans. Så
måste äfven St. Sofias moské i Konstantinopel
presentera sig i blånande fjerran för den från
Bosforen kommande fremlingen. Nedanföre utbreder
sig nu staden, som, från denna sida sedd,
verkligen har mycken snarlikhet med Skeppsbron i
Stockholm. Det mest frapperande är dock att, liksom i
Holland, på kanaler genomresa flera af stadens
gator, hvaribland äfven stora hamngatan, hvarmed
ingen i Sveriges hufvudstad kan mäta sig. Den
mest partiske åskådare måste medgifva detta vid
åsynen af det oändliga perspektivet utaf lika höga
byggnader på båda sidor af kanalen, med sina
kajer och dubbla alléer. Till höger förskönas vuen
af Tyska kyrkan och Rådhuset, till venster höjer
sig Domkyrkotornet och i fonden ser man en vik
af saltsjön. Min första tanke då jag ankom på en
af de större broarne öfver kanalen, var derföre
äfven: måtte himlen en gång förläna mig att med
lika gladt hjerta få se Sveas som nu Göthas borg!
— Ännu samma afton besökte jag Domkyrkan,
hvilken med sitt sluttande tak och sina vackra
facader mera liknar en Italiensk, än en Svensk
kyrka. Det hela är dock ganska skönt. Inuti är den
dekorerad med guld på hvit botten, hvarigenom
den får ett dyrbart men ej öfverlastadt utseende.
Något mer på en gång smakfullt och rikt vet jag
mig ej hafva sett. Intrycket häraf är
imponerande. En glad, men tillika andaktsfull
sinnesstämning bemägtigar sig hela själen vid inträdet i
detta tempel. Intet tryckande nedtynger den; fri och
full af förtroende kan den här lyfta sig till sin
Skapare. Något som dock förekom mig ganska
störande, var att presterskapet sitter i grillerad loge
under gudstjensten eller att sacristian är inuti
sjelfva kyrkan i form af ett bokskåp med glasdörrar.
Innanföre äro hvita sidenjalusier anbragte,
förmodligen på det herdarne efter eget välbehag kunna
få mönstra sin hjord. Midt emot i choret är, för
symetriens skull, en lika prydnad. För min del
förmodade jag, att i synnerhet presterskapet här i
staden skulle på allt sätt sökt att förekomma
något så teatraliskt i kyrkan, särdeles då
stadsboerne med oblidt öga sägas skåda om någon andlig
besöker spektaklet; gåfves än der en den mest
religiösa pjes, men om å en annan sida dess mening
varit att härigenom bereda väg för ljusare åsigter
och en i våra upplysta tider vanlig tolerans, kan
man ej undvika att finna idéen passande och
ändamålsenlig.

De med oljefärg målade stenhusen bidraga
mycket till propreten och elegansen af det hela,
men deremot hafva de med svart i alla
fogningar anstrukna husen ett dystert och
melankoliskt utseende. Staden har fordom varit
omgifven med murar, hvaraf ännu synas spår, och
försvarad af tvenne skansar så åt landt- som
sjösidan af lejonet och kronan, hvilka nu, lika tvenne
gamla kämpar, stå der med grånad hjessa, hvar
och en på sin ättehög och skåda utöfver nutiden
med kallt förakt, såsom ville de säga: hvad ären
J, mot hvad vi voro? — En kontrast till dessa är
det nybyggda badhuset, som i sitt slag säkert är
det enda i Sverige. Det är ganska präktigt,
uppfördt i form af en rotunda och betäckt med
koppartak. Att det lärer kostat ofantliga summor
kan således ej förefalla otroligt, i synnerhet då
man vet att hela platsen, hvarpå det står, blifvit
fyld med jord, att vattnet medelst rännor ledes
under jorden till sjelfva badhuset från en
närbelägen byggnad, och slutligen att marmor till alla
badkar blifvit hämtad ifrån England. Måtte
nyttan motsvara kostnaden! — Masthugget, Majorne
och Nya varfvet besöktes äfven under mitt
vistande härstädes, vid hvilket sednare ställe
Kommendantshuset förtjenar att anmärkas. Det är
uppfördt af tegelsten i stor skala, och prydes
ofvanpå af ett torn i Romersk smak, hvarpå Svenska
flaggan svajar. Något verkligen öfverraskande var
att här, midt emellan de kala, grå bergen, utan
minsta tecken till vegetation, som omgifva
inloppet, upptäcka en liten trädgård med ett ganska
täckt lusthus, hvilken flottans Officerare låtit
anlägga för sitt nöje. Detta bevisar att de ej eller äro
känslolöse för landtlifvets behag. På återvägen
besågs den promenad som är anlagd omkring sjelfva
staden, en väg planterad med dubbla alleer, och
som säkert en gång kommer att erhålla namn af
Götheborgs Boulevard.

Efter att hafva tillbringat ett par ganska
angenäma dagar i denna Sveriges andra stad, begaf
jag mig, såsom jag kommit, sjövägen derifrån.
Hettan blef dock så brännande midtpå dagen, att
jag måste taga min tillflykt till den lilla staden
Kongelf, om hvilken ordspråket lyder: Den
rikaste karl i Kongelfs stad är Borgmästaren; han
sitter på bron och metar. Detta ordspråk lärer dock
mera bibehållit sig af gammal häfd än af kärlek
till sanningen, ty ehuru staden blott äger en enda
gata, är den dock ganska täck och har flera
tvåvåningshus. Bohus fästning ligger på en holme i
elfven nära staden. Nu är den väl raserad,
hvarföre och äfven från sjösidan har utseende af en
skön ruin med sitt enda, någorlunda bibehållna
torn, den så kallade mormors mössa, men emedan
nuvarande tidsanda sträfvar att försköna allt
gammalt, så har man troligen tyckt mormors mössa
vara alltför gammalmodig, utan alla band och
blommor, och derföre såsom en passande prydnad
ditsatt en — väderqvarn. — Man kan tänka sig
den förträffliga effekt denna skall göra på det
åldriga fästet, som annars skulle varit ett af våra
renaste, skönaste medeltidsminnen. Det har
fordom tillhört alla tre Nordiska Konungarne
gemensamt, hvarföre de äfven en gång skola
sammanträffat här och vid taffeln, dock hvar och en
af dem setat i sitt rike. Från sjelfva den ofantliga
ruinen har man en förtrollande utsigt öfver dalen,
hvaruti elfven delar sig och kringflyter små täcka
holmar, och till höger ligger staden med sina
tegeltak, här och der framskymtande ur de mörka
löflundarne. Men ännu mera frapperande är dock
vuen från motsatt sida, då man ser staden med
sina trädgårdar, den af elfven genomskurna dalen
och högt uppöfver den fästet, lik en gammal
riddarborg med sina gråa, jättelika massor. Det
lärer ägt tvenne torn, farfars hatt och den omnämnda
mormors mössa. Oaktadt alla efterfrågningar,
kunde jag ej erhålla någon upplysning om dessa
benämningar. På eftermiddagen lemnades åter
Kongelf och resan fortsattes. Såsom jag var nödgad att
sednast påföljande dagen vara vid Trollhättan, och
man nu, i stället att blott följa med strömmen
nedåt, måste så mycket som möjligt undvika den, och
côtoijera stränderne, eller vi, med ett ord, hade
både ström och vind emot oss, så såg jag mig
tvungen att tillbringa den första natt i min lefnad på
sjön. Förut vid mina små båtfarter, hade jag
knappast kunnat föreställa mig möjligheten att sofva i
en båt, men nu geck det ganska väl för sig, då
vi, för att hvila en par timmar öfver midnatten,
rodde in midtuti den tjockaste vassen, der en helt
annan temperatur omgaf oss, än ute på sjön i den
kalla, fuktiga dimman. Efter denna vederqvickelse
fortsattes vägen, och vi framkommo slutligen, så
godt som utkylde af den kalla morgonluften, kl. 4
till lilla Edet, der nu en sluss måste passeras,
emedan man naturligtvis ej kunde ro uppför det
vattenfall, utför hvilket vi förut låtit drifva oss af
strömmen. Efter att hafva passerat ännu en sluss,
och ifrån Åkersström gått ¼-dels mil i den
brännande solhettan, återkommo vi ändteligen kl. 1
1 eftermiddagen till Trollhättan, hvarifrån jag
genast anträdde återresan. Såsom en passande final
till denna lustresa, anför jag en af de många
inskriptionerne på Algustorps gästgifvaregård:

<poem><i>Redligheten har rest ifrån verlden och
Uppriktigheten har gått att sofva,
Fromheten har gömt sig och
Rättfärdigheten råkar icke vägen.
Kärleken ligger sjuk och
Hjelparen är icke hemma,
Sanningen är långt för detta begrafven,
Samvetet är upphängdt på väggen
Men tålamod öfvervinner dock allt.</i></poem>

*
</chapter>
<chapter name="Wisingsö. Grenna. Brahehus.">

<h2>Wisingsö. Grenna. Brahehus.</h2>

Dock ej nu, såsom på den föregående resan,
ensam, utan i sällskap med fyra fruntimmer och
tre Herrar anträdde jag denna färd. Vägen
slingrade sig mellan löfskog och ängar, och har och
der framskimrade Wettern emellan träden till dess
den slutligen uppenbarade hela sin majestätiska, af
vinden lätt krusade, spegel. Sedan vi omkring kl.
6 om aftonen ankommit till Torkelsryds
gästgifvargård, der intagit thé och qvarlemnat vagnarne,
skedde embarqueringen. För att ej på något sätt
utsätta sig för sjöfruns svartsjuka vrede, hvilken,
enligt roddrarnes utsago, ej skall kunna återhålla sin
jalusi, då något fruntimmer beträder hennes gebiet,
iakttogs med största stränghet en oblid 
separationsidée, i följe hvaraf fruntimmerna satte sig 
tillsammans i aktern af båten och vi andra rundtomkring.
Oaktadt all denna försighet, voro vi ändock 
knappast utkomna i öppna sjön förr än en friskare vind
uppblåste, molnen allt starkare och starkare 
skockade sig, och vår bräckliga båt började stampa och
vräka — allt osvikliga tecken till en annalkande
storm. För att dissipera damerna, som betagna af
ovanans öfverraskning, knappast kunde qvarhålla
de flygtande lifsandarne med Eau de Cologne och
dylikt, började vi att sjunga eller rättare sagdt
skråla alla möjliga muntrande dansmelodier. 
Innan kort instämde äfven damerna, som nu 
fullkomligt sansat sig, häruti; men snart förtog vindens
och böljans vilda brusande samt årornas gnissel oss
fullkomligt förmågan att höra hvarandra. Allt detta
hvart och ett för sig sjelft, komiskt, skönt eller
högtidligt, utgjorde nu såsom helt, en högst 
missljudande koncert. Efter trenne timmars 
oupphörlig ansträngning, anlände vi dock till Wisingsö,
just då den svartgrå, osäkra skymningen 
brådstörtande vek för den uppgående månans glans. 
Ehuru vi knappast vid landstigningen kunde gå, 
kände vi dock i ögonblicket våra ben stärkte af 
glädjen öfver lyckligt öfverstånden fara. Hvad som
ännu mera ökade denna sinnesstämning, var en
sjelfva himlens hälsning till de landstigne 
främlingarne — en stjerna, som i fallet med bländande
klarhet öfverstrålade sina tindrande bröder, och
som, efter att ögonblickligt upplyst hela 
firmamentet med aftonsolens glans, slocknade i Wetterns
bölja. Bevingade af denna sköna, högtidliga syn,
hunno vi snart vårt nattläger, gästgifvaregården
på ön.

Klockan 4 följande morgonen instälde sig 
spelmannen på ön, för att efter aftal, med sin 
skrällande viol, ljuft väcka damerna ur morgonsömnen,
hvilket äfven hade den lyckliga påföljd, att vi 
redan allesammans innan timmans förlopp, befunno
oss på vägen till Gilbertils håla, hvilken ännu 
visas på en äng nära sjöstranden, och som berättas
vara öppningen till den gång nyssnämnde jätte gräft
under Wettern. Sedan vi tagit denna i ögonsigte,
bestego vi fem stycken bondvagnar, för att med
heder visa oss för öboerne och läto skaka oss till
till andra ändan af ön, en väg af omkring 
trefjerdedels mil, för att bese grushögarne af det slott som
fordom legat der, och den sten som år 1657 
blifvit upprest till ett minne af Konung Magnus 
Ladulås, som, enligt den latinska inskriptionen, här
stilla afsomnat Anno 1290. Härifrån begåfvo vi oss
till Wisingsborg, detta urgamla herresäte, som ännu
för tvenne sekler sedan, stod der i hela glansen af
sin herrskaremakt. Der så mången Brahisk 
telning uppvuxit och blomstrat — växa nu endast
löfträd i den vördnadsbjudande ruinen. Här 
hvarest fordom detta slott så stolt speglade sina 
herrliga Göthiska massor i Wetterns våg, liksom 
kunde det befalla stormvinden uppröra eller vestan
krusa den — här hota nu de mosslupna murarne
att instörta öfver den förmätne, som utan helig
rysning vågar beträda dem. Der, hvarest fordom
väggarne betäcktes af gyllne tapeter, synas nu endast
svaga spår af arabesk-teckning, med ett ord, här
skulle till och med så hjelten som statsmannen,
med bäfvan nödgas erkänna förgängligheten af allt
jordisk höghet och ära. Begifvande oss härifrån i
denna melankoliskt högtidliga stämning, 
skyndade vi till kyrkan. Denna, reparerad och 
tillbygd 1673, framvisar en portal, värdig det hela.
Bland rika bildhuggerier, fäster sig ögat uteslutande
vid de midt öfver kyrkporten i ciselure-arbete 
anbragte Braheska och Stenbockska vapnen. Men
äfven sjelfva kyrkporten är märkvärdig för en 
tradition derom, hvilken öboerne ännu omtala med
häpnad, och som förtäljer, att då en dräng en gång
ridit förbi det ställe, hvarest kyrkan nu är 
belägen, en jette hastigt framkommit, bjudande honom
en läskedryck ur sitt horn; men då drängen, halft
vansinnig vid denna syn, i sporrsträck jagat 
derifrån, utan att låna örat till den förrädiska 
bjudningen, skall jätten, för att hämnas, på ofantligt 
afstånd slungat efter honom en jernstång, af den
storlek, att drängen, som lyckligtvis ej deraf 
träffades och sedermera upptog den, derutaf låtit 
smida de spikar, hvilka nu med sina massiva 
hufvuden betäcka hela kyrkdörren. Vid inträdet i 
kyrkan öfverraskas ögat af den imposanta, åldriga 
anblick det hela erbjuder. Silfvertaflor, hvaribland
flere starkt förgyllda, nedblicka ifrån väggarne och
på högra sidan framuti choret, står på ett 
cenotafium Gref Peder Brahe med sin Grefvinna, i
kroppsstorlek uthuggna i marmor, resliga, 
allvarliga stoder, med stenblicken antydande hvad de 
varit, hvad de för efterverlden ännu äro. För att
med vördnad lemna detta rum, behöfver man ej
genomögna det ofantliga stamträd eller märka den
målning af Wisingsborg, då ännu i
oförminskad herrlighet, som betäcker väggen i denna 
delen af choret.

Porten öppnade sig på gnisslande gångjern,
och vid det dunkla skenet af en lykta, nedstego
vi i Braheska grifthvalfvet, der det första ögat
mötte var en dödskalle, enda lämningen af Riksrådet
Sparre, som 1600 halshöggs i Linköping, men hvars
hufvud hans enka såsom nåd utbad sig att återfå.
Med tårefugtadt öga, denna vördnadsgärd åt den
sjelfva döden besegrande troheten, vända vi oss nu
till de trenne kistor här stå, för att läsa
inskriptionen på den medlersta, som förkunnar att en
Pfalz-Grefvinna af Bäjern &c. Margaretha Brahe
här hvilar. Häpnande öfver den pragt, som röjer
sig i sjelfva denna boning, ty de yttre kistorne
äro rikt gjutne af Tutanego, de inre öfverdragne
med sammet, uppstiga vi åter i dagsljuset, der, i
det blicken med ovilkorlig andagtsyttring vänder
sig emot altaret, den tjusad fängslas vid tvenne
taflor, målade på koppar af Catharina Stenbock,
såsom det föregifves. Båda äro af bibliskt
innehåll, den ena föreställande de tre vise männen,
tillbedjande Jesus, den andra grafläggningen.
Huru innerligt skönt är ej på den förra det
oskuldsfulla Guda-uttrycket i Christus-hufvudet, den heliga
Jungfruns milda, leende hängifvenhet, ehuru
omstrålad både af sin och barnets gloria, och på den
andra, med hvilka genomträngande drag är ej
smärtan tecknad i Marias bleka, vanstälda ansigte,
i englarnes förvridna anletsdrag och deras mot
himlen höjda blickar? Allt detta, förenadt med
den glänsande färgprakt, hvarmed det hela är
öfvergjutet, skall, jag är öfvertygad derom,
göra ett djupt intryck på hvarje åskådare med
känsla, jag säger derföre icke på hvarje
kännare, ty om draperierne voro väl kastade, om
proportionerne eller clair-obscuren var rigtigt 
iakttagen, detta står ej i min inskränkta förmåga
att bedömma. Med våld måste jag slita mig från
dessa mästerstycken för att egna min hyllning åt
andra konstverk, såsom en Rafaelisk grupp,
Jungfru Maria med Barnet, hvilket åt Johannes
öfverlämnar ett äpple, ett stycke af mycken skönhet,
och såsom jag tror, äfven af mycket värde. Ett
krusifix af elfenben, förträffligt arbetadt, äfvensom
flera små stycken af alabaster och silfver, äro
äfven anmärkningsvärde. Men tiden skyndade.
Flygtigt besågo vi derföre de i sakristian förvarade
dyrbarheter och rariteter. Ibland annat visas der
greflige kronorne af massivt silfver, rikt förgylde,
flere af de silfverpenningar med vidhängande kedjor,
som Grefve Peder Brahe utdelat åt deraf
förtjente underhafvande och mycket sådant, allt röjande
den solida rikedom och prakt, som omgifvit en
sådan, jag vågar nästan säga, FylkesKonung. Sedan
vi slutligen besett den förr omnämnda
PfalzGrefvinnans brudhandskar, en modell till Kristi graf,
rökelsekar från Katolska tiden och flere sådane
småsaker, lemnade vi kyrkan och nedilade till
stranden för att gå om bord på den segelbåt, som
der väntade för att öfverföra oss till Grenna, en
af våra med rätta så renommerade småstäder, och
i hvars hamn vi äfven efter halfannan timmas färd
lyckligen inlupo. Begapade af nästan hela stadens
folkmängd, hvaribland dock den qvinliga delen i
synnerhet utmärkte sig, ty flere deraf uppstego till
och med på planken för att rätt kunna beskåda
oss, uppmarcherade vi med så god hållning, den
äfven å vår sida öfverraskande synen tillät, gatan
framåt direkte till gästgifvargården. Under det
några förfriskningar här intogos, tillagades det
fältekipage, som skulle föra oss till Brahehus. Detta
bestod af en vanlig hövagn, på hvars botten ett par
halmkärfvar lågo och deruppå alla våra kappor.
Sedan detta var gjordt, inbjödos fruntimmerna att
i denna impromptuvurst taga motion på maten,
hvilket äfven genast bifölls och verkstäldes.
Midtför Brahehus afstego vi och nu återstod det
värsta — att klättra uppför den branta, skogbeväxta
klipphöjd, hvarpå det ligger. Efter mycken
ansträngning hunno vi dock ändtligen spetsen och
framför oss låg det fordom så praktfulla
jagtslottet, nu endast en vördnadsbjudande fornlemning.
Der fordom jagthornens muntra klang besvarades
af bergens glada echo, besvaras nu blott
nordanstormens tjut af ugglans hemska skrän. Vid den
stora nordiska sorgefesten år 1718, firade denna
klippborg den äfven med sina mot natthimmeln
hvirflande lågor. Men den här sig erbjudande
utsigten öfver en del af Småland, Öster- och
Vestergöthland, hela Wisingsö och största delen af
Wettern, ger en mångdubbel ersättning för den möda
man gjort sig vid uppklättrandet. Till venster, djupt
ned vid stranden, ser man det hvitskimrande
kyrktornet i Grenna, de mångfärgade husen här och
der spridde mellan grupper af löfträd och längre
bort, så långt ögat förmår följa, spegla sig de
bördiga stränderne i Wetterns vågor. Men det af den
omätliga anblicken mattade ögat, längtar snart
efter hvila, och med högsta spänning söker det
ännu en gång öfverblicka allt, för att med
outplånlig eldskrift fästa det i minnets helgedom.
Lyckligt nedkomne till vår märkvärdiga vagn,
återvände vi med ögonen orörligt fästade på det
uråldriga bergslott, som skänkt oss så sköna,
oförgätliga stunder. Sedan vägens slingring förtagit oss
åsynen deraf, vände vi åter uppmärksamheten
uteslutande till vår småstad, hvars kyrka vi vid
återkomsten besågo och förfogade oss derpå till
stranden, gingo till sjöss med fulla segel, och
landstego, efter ungefär samma tidsutdrägt som åtgått till
öfverresan, åter på Wisingsö. Efter att här
uthvilat en stund och med några rafraichissementer
styrkt oss till den återstående sjöresan, utsatte vi
oss sista gången för sjöfruns nycker, men som,
troligen uttröttad af sitt första fruktlösa bemödande,
äfven denna gång lämnade oss i fullkomligt lugn,
hvarföre vi äfven med de gladaste sånger tackade
henne, och slutligen vid det svaga skenet af en
mjölnares ljus, debarkerade på den efterlängtade
stranden, efter några och trettio timmars
oupphörliga strapatser. Med hvilken enthusiasm de
trötte pilgrimerne kastade sig i Morphei armar,
lämnar jag läsaren att bedömma.

*
</chapter>
<chapter name="Hjo. Wanäs.">

<h2>Hjo. Wanäs.</h2>

Ett stort begrepp hade jag väl alltid gjort mig
om denna stad, men då jag fick se den,
förökades den tanke jag derom haft, i stället att
förminskas, tvertemot menniskans gamla vana att
alltid göra sig större föreställningar om en berömd sak,
än den i sjelfva verkligheten förtjenar. Allt hvad
man här hörde och såg frapperade. Såsom ett
bevis på den tillförordnade Borgmästarens drift
anfördes till exempel, att den första embetsåtgärd
han vidtog, var, att ifrån Rådhuset, som tycktes
innehålla ett par, tre små rum, låta bortköra nio
lass orenlighet. Denna mesure syntes mig dock
endast half emot behofvet. Nu kom den rikaste
handlande i staden och averterade att hästarne
voro förspände, emedan han, såsom han uttryckte
sig, hade gästgifveriet på entreprenade och tillade
ganska förbindligt att hans första Bokhållare
skulle följa med för att hemtaga hästarne. Denna
petitmaitre i blå surtout och hvit halsduk visade
sådan snabbhet och färdighet i att öppna grindarne,
att jag tryggt hos alla resande rekommenderar
detta slags skjutsbönder, hvarhelst man kan
öfverkomma dem. Vägen härifrån går nu genom en
ganska bördig nejd, hvarföre den äfven kallas
Guldkroken, men ju närmare man kommer
Wanäs, ju ödsligare blir den. Slutligen ser man
vallarne af fästningen höja sig öfver småskogen, och
finner att man är inkommen inom dess område
derigenom att man anropas af en artillerist och
måste uppgifva sitt namn. Wanäs är beläget vid
Wettern på Westergöthlands östligaste udde eller
midtemot Wadstena. Här är redan ett ofantligt
arbete nedlagdt, så väl på de skyhöga vallarne
som på de 7 fästningsportar, hvilka redan äro
färdige. Nu arbetas äfven med största drift på
utanverken eller tambourerne och murarne, af
hvilka förromnämnde blott en var färdig, men som
dock visar hvad det hela en gång kommer att
blifva. Arbetet på dessa, äfvensom portarne och
hvalfven, allt af huggen täljsten, är förvånande,
så väl för sin elegance, som för den varaktighet
och fasthet det tyckes antyda. Den Paviljong H.
M. Konungen under sitt vistande här bebor, är
ganska smakfull, belägen i en liten lund, utom
fästningen och från det platta, Italienska taket har
man en så vacker utsigt denna nejd kan erbjuda,
det vill säga af fästningen på den ena sidan och
Wettern midt framför sig med den lilla, täcka
lastageplatsen Rödesund på andra stranden. Mig
förekom dock det hela, då jag såg de på det
ofanteliga sandfältet inom fästningsvallarne krälande
menniskorna, såsom Israels barns träldom i
Egypten. Endast de med piskor och karbaser väpnade
pådrifvarne fattades, ty annars såg man här alla
i min tanka dithörande attirailler, såsom den
afmålas i Hübners Bibliska Historia, och hvilket
trädsnitt alltid på mig gjort ett <i>särdeles</i> intryck,
nemligen sandfältet, hvarpå ej finnes ett enda träd,
en enda buske till skygd för middagssolens
brännande strålar, der man ser de utmattade
arbetarne draga ofanteliga stenblock, fylla afgrunder
eller jemna vallar och den öfverväldigande
tröttheten målad i de enas, den vilda trottsigheten, ja,
till och med menniskohatet i de andras ansigten.
Till sådana betraktelser gafs äfven här rik
anledning. Tusende gamla, inrotade passioner
slumrade här i mångens gulbleka ansigte och insjunkna
ögon, såsom väntade de blott på tillfälle att
vakna, för att med förnyad styrka återtaga sitt
rysliga välde, med ett ord: här är det rikaste fält till
forskning för fysiognomisten och
menniskokännaren. Detta är ej eller underligt, då Wanäs
hittills dags har kunnat anses såsom Arméens
Korrektionshus. Caserner af träd äro uppförde jemte
några andra obetydligare boningshus; och alléer
äfven redan planterade; men för öfrigt ser man
blott sand, vallar och vatten. Med gladt hjerta
lemnade jag fästningen, ty åsynen af mensklig
förnedring, vore det än för brottslingar, gör dock
alltid ett obehagligt intryck på den frie mannen.

*
</chapter>
<chapter name="Jönköping. Deligence-resa derifrån till
Stockholm.">

<h2>Jönköping. Deligence-resa derifrån till
Stockholm.</h2>

Någon grannare stad än Jönköping lärer man
svårligen få se i Sverige, ty gröna och gula, hvita
och röda hus ser man här i en brokig blandning om
hvarandra. Spektakelhuset är stort, skönt och i
ädel stil uppfördt, men lärer äfven kostat 25,000
R:dr; det är en verklig prydnad för staden så väl
i architektoniskt som intellectuelt hänseende,
emedan det i sednare fallet bevisar stadsboernes
sinne, äfven för det æstetiskt sköna. Ännu är det ej
måladt och för att följa den anda, som tyckes
råda här i detta afseende, skulle det kanhända
förena alla skiljda åsigter om man anströk det med
nationalfärgerne: blått och gult, men skulle ett
förslag från min sida ej anses alltför påfluget och
djerft, skulle jag tro en enkel, hvit rappning
vara ändamålsenligast. Götha Hof-Rätt är dock
stadens förnämsta prydnad, en skön gammal
byggnad af huggen sten, med Riksvapnet i naturliga
färger anbragt öfver hufvudingången. — Något
som ganska mycket frapperade mig, var att då
jag vid frukosten efterfrågade porter, man
svarade att det ej fanns i staden, men ännu mera
förundrad blef jag, då man om middagen på stadens
största spisqvarter, svarade på min oskyldiga
förfrågan om smör ej hörde till det så kallade
bränvinsbordet: ”Sådant brukas ej här.” För att
dissipera mig efter sådana gastronomiska motgångar,
gjorde jag på eftermiddagen en promenad till
Länshäktet eller, för att mildra ett uttryck som
måhända kunde såra månget finkänsligt
fruntimmersöra, till Slottet, hvilket är ganska väl befästadt,
och ifrån hvars vallar man har en den skönaste
utsigt öfver staden med sina trädgårdar och
landthus, och som ligger der, liksom omslingrad af
vattnets armar. Vid den, i början af detta år, här
inträffade öfversvämningen, skall, på stadens stora
torg, till allmän förnöjelse, små Naumachier eller
sjöstrider hållits af de upp till Hofrätten roende
embetsmännen, och för att förherrliga detta
spektakel, skola alla stadens gatpojkar förenat sig om
att föreställa Tritoner, hvilket äfven rätt väl skall
hafva lyckats dem.

Ifrån stranden af Wettern presenterar sig
Jönköping förträffligt, på något afstånd. Det är, som
simmade den stolt på vattnet, och det förundrar
mig verkligen att, då Stockholm fått namn af lilla
Paris och Götheborg af lilla London, ej äfven
Jönköping fått namn af lilla Venedig. — Ett sätt att
färdas, som jag första gången på denna resa
proberade, var på Deligence, en inrättning, förträfflig
i sitt slag, och som mycket kommer att lätta
kommunikationen inom landet, då den först en gång
blir känd, och i följe deraf begagnad, ty, då man
ej har eget åkdon, kan man väl aldrig resa
beqvämare eller komma fortare än 12 mil på 16
timmar, om man nemligen ej har förbud.
Afräknar man då den timma på dagen, som afgår för
ätning, eller en half timma till frukost och lika
lång tid till middag, en tid, som ej är för knapp,
emedan bordet är dukadt och allt är färdigt att
serveras, då man framkommer till den bestämda
stationen, samt ej generas af drickspenningar eller
krångel med skjutsbönder och betalning för hvarje
håll, så tror jag mig tillräckligen bevisat, det man
ej inom Sveriges landamären, till lands kan färdas
skyndsammare eller mera beqvämt, än på detta vis.
Af fruntimmer bör denna inrättning dessutom med
förkärlek omfattas, ty den förskaffar dem den
fördelen, att lika så väl utan minsta risque kunna
resa med Deligencen ensamme som på en ångbåt,
ty förut var ett hederligt fruntimmer
oundgängligen tvungen att hafva någon slägtinge eller bekant
mansperson med sig, såsom konvoj, i fall någon
resa var i fråga, och detta verkade kanhända
ofta, att en dotter på hela åratal, ej fick råka sina
föräldrar, eller en syster den andra. —
Östergöthland är flackt, men vid första anblicken visar sig
genast, att det är en af de rikaste och bördigaste
provinser Sverige äger, ty ögat möter ej här
annat än gränslösa sädesfält, täcka byar, hvars
propra tegeltak öfverallt framskymta emellan träden
och de prydliga, merändels nybyggde kyrkorna
med sina vackra, spetsiga torn, och ej såsom de
nymodiga, smaklösa skorstenarna eller utdragne
spektakels-kikarne, ett mode, så fult, att endast en
dess ovärdige slaf kan uppbygga något dylikt.
Linköping är stor och vacker. I synnerhet utmärker
sig residenset och det nya smakfulla skolhuset för
sin architektur. Den sköna Domkyrkan är så
ofta beskrifven af så väl in- som utländska resande,
att det vore öfverflödigt här omnämna den, men
choret, som jag i skönhet förmodar öfvergår alla
andra i riket, gjorde dock ett så mäktigt intryck
på mig, att det är mig omöjligt tigande förbigå
det. Det yttre af kyrkan med sina göthiska
portaler och fönster är lika majestätiskt och
imponerande, men vanställes, ty värr, af tornet, som
lärer afbrunnit och staden sedan ej mäktat eller
velat uppföra i samma stil, det ifrån början varit.
Den så kallade Landskyrkans torn är, ehuru dess
spets tyckes vara af träd, ganska vackert; mig
förekom den, såsom modellen till St. Pauls-kyrkan
i London. Äfven härvarande spektakelhus är stort
och vackert, och kommer det blott att undergå
en liten reparation, som det tyckes behöfva, skulle
det verkligen hafva utseende af ett litet palats,
ehuru af träd.

Något ovanligt är, att i vårt glest befolkade
fädernesland, inom det korrta afståndet af 4 mil
anträffa tvenne af våra större städer. I Linköping
bär allt prägeln af en upphöjdare, mera
vördnadsväckande lifsåsigt, i Norrköping åter af en
ljusare, gladare, hvartill man säkert får söka
anledningen i den skiljaktiga esprit som från urminnes
tider herrskat i dessa båda städer, då Minerva
alltid varit den förres, Mercurius åter den
sednares beskyddare. Ett misstag af besynnerlig art,
hvilket jag begick vid ankomsten till den sednare
staden, men som jag dock, måhända af egenkärlek,
anser förlåtligt, var min fråga till Conducteuren, om ej
den, på en höjd till venster om landsvägen liggande
praktbyggnaden, vore Landshöfdinge-residenset, och
man kan föreställa sig huru öfverraskad, att ej
säga flat, jag skulle blifva, då svaret i stället blef:
nej, det är Tukthuset. Undantagandes det palais,
som för detta ändamål är anlagdt på Långholmen
vid Stockholm, finnes säkert ej något motsvarande
uti denna genre i Sverige. Den gata vi nedreste
till stora torget, var en ibland de vackraste jag
sett, med sina hvita, skimrande stenhus, på båda
sidor om gatan, och i fonden tvenne herrliga
popplar. Såsom högst ovanligt, men visst icke fult,
förekom mig, det tornet till en af stadens kyrkor
ej var sammanbygdt dermed, utan stod separeradt
eller rättare sagdt, endast förenadt dermed genom
ett hvalf. Medan vi i denna stad intogo frukosten,
samlade sig omkring Diligencen grupper, för hvilka
en hufvudstad ej behöft skämmas. Här stod en
militär och deklamerade med rynkad näsa och
kännaremin för en välfödd Grosshandlare, alla
olägenheterna af denna inrättning, der gick en gammal
man förbi, för att visa sin unga fru någonting nytt,
här stodo tvenne borgare på något längre afstånd
från vagnen och, jag hade så när sagdt, gapade
derpå, der åter omgafs den med en syndaflod af
gatpojkar. Utur detta brokiga hvimmel banade vi
oss dock lyckligt väg, och utkomna ett stycke utanför
staden, öfverraskades vi på en höjd af den anblick
Norrköping här erbjuder med sin hamn och den
späda skog af master, som höjer sig derutur. Utan
vidare olägenhet framkommo vi till Nyköping kl.
omkring 10 på aftonen, men då hindrade mörkret
mig att taga någon närmare notis om staden, och
jag måste i följe häraf, nolens volens styra min
nyfikenhet till morgondagen.

En öfverraskning af eget slag väntade mig
denna morgon. Knappt hade jag på gården af
vårt logis satt mig upp i Diligencen, förrän jag
med möjligaste största uppmärksamhet började
mönstra den stad, jag endast några få ögonblick
skulle få se. Utkommen på hufvudgatan, kunde jag i
början på båda sidor om vagnen ej upptäcka 
annat än kojor, eller på sin höjd tvåvånings trädhus,
sådana man får se dem i den obetydligaste
småstad. Jag gnuggade mig i ögonen, och tänkte: är
detta Nyköping? Jag är säkert icke ännu riktigt
vaken, troligen ligga mig ännu drömmens bilder i
ögonen, (jag hade drömt om Trosa, emedan man
underrättat mig om, det jag denna dag skulle
komma att på en half mils afstånd passera den) men,
liksom genom ett trollslag förvandlades scenen, och
jag befann mig på ett torg, omgifvet af palatser.
Följden af denna syn kan läsaren lätt föreställa sig,
att jag ännu satt med stirrande ögon och
vidöppen mun då vi utkörde genom stadsporten.
Nyköping innefattade således i korthet uti
arkitektoniskt hänseende allt hvad jag på denna resa sett,
det fulaste och vackraste, det uslaste och
präktigaste. Vägen häremellan och Södertelje
öfverflödar af sköna vuer utaf herresäten och
landtegendomar. Mest frapperade mig dock utsigten af
Brandalssund, tillhörigt GeneralMajoren m. m.
Friherre Lowisin, för sin superba Corps de Logis,
och sin utmärkt vackra allé. Vid ankomsten till
Södertelje fann jag, det jag på sätt och vis irrat
mig i mitt omdöme om Jönköpings luxe, hvad
byggnadernas yttre angår, ty här öfverträffade ett enda
hus i färgprakt och elegans, allt hvad den förra staden
kan uppvisa: det var rödt med gröna luckor, och,
misstager jag mig ej, gula dörrar. Men en lära,
lika gammal med menniskoslägtet och som dock så
lätt glömmes, att den hämnande Nemesis alltid
följer och upphinner brottet, vare sig förr eller
sednare, besannades här förfärligt på mig. Såsom
läsaren torde påminna sig, kunde jag, vid mitt
första besök i denna stad, i de första bladen af
dessa anteckningar, ej afhålla mig ifrån några
mindre angenäma reflexioner öfver härvarande
Rådstufva, och nu stannade icke allenast Conducteuren
med Diligencen här utanför, utan sällskapet
underrättades äfven derom att middagen här var
arrangerad. Hvad var nu att göra? goda råd voro
här dyrbara. Fastän midt på ljusa dagen,
kände jag dock liksom en lindrig rysning genomila
mig, då jag skulle öfverträda tröskeln till denna
ruin, och redan tyckte jag mig höra den
hämnande Nemesis i skepnad af en uggla, under en af
dess taksparrar tillropa mig sitt olycksbådande:
kläd hvitt! kläd hvitt! men nu först uppenbarade
sig för mig kroppens hela olycksaliga inflytande
på själen, ty min mage åter ropade med hög röst:
mat! mat! och — jag steg in i den ödsliga
byggnaden. Innan jag visste ordet af, var en ganska
god middag intagen, jag satt åter i vagnen och
bredvid mig, hvilket jag ansåg såsom ett bevis att
Nemesis åter var försonad, en af stadens
honoratiores, en vänlig, fryntlig gubbe. Nu fortsattes
resan på det skyndsammaste, för att om möjligt
ännu medan dagen var, framkomma till
hufvudstaden. Ännu en gång fick jag tillfälle besöka
Sveriges, såsom jag förmodar, präktigaste
gästgifvaregård, Fittja, och ej långt derifrån upplifvades hos mig
mäktigt minnet af Hjalmar Mörners förträffliga
skildring af Karnavalen i Rom, vid åsynen af en
kalesch, fullpackad med allehanda besynnerliga
saker och inuti den en ganska vacker flicka, hvars
uttrycksfulla bruna ögon skälmskt framtittade
undan ett huckle eller näsduk, bunden omkring
hufvudet. Nu följde en lång rad af hästar, hvaribland
några verkligen superba, förde två och två af
besynnerligt kostymerade personer, och åter en vagn,
sådan som den första, beledsagad af flera gående
personer, hvilkas mörka knollriga hår och vilda
ögonkast lifligt erinrade mig om den så mycket omtalade
Italienska svartsjukan, för hvilken en blick är nog
att väcka ett osläckligt hat. Det besynnerliga
tåget slöts af en trupp handhästar, hvaribland flera
små ölänningar, hvilka redos af gossar. Hade ej
vagnarna varit, skulle jag trott det vara en
Ziguenarehord och mig försatt till Spanien eller
Italien; men snart löstes gåtan, ty en bjellra
hördes, derpå syntes tvenne hästar och slutligen fyra
derefter öfver spetsen af den backe, som låg
framför oss, och dessa drogo en ofantlig Landau, på
hvars gullackerade sidor orden: <i>Voiture de
l’Ecuyer chez S. M. l’Empereur d’Autriche M:r de
Bach</i>, med stora svarta bokstäfver voro
anbringade. Åsynen häraf förvandlade hela min reseplan.
Emedan jag genom allmänna bladen lärt känna
denne ryktbara equilibrist till namnet och således
genast fattade anledningen till denna prunkande
inskription på den prunkande vagnen, så blef min
tankegång ungefär följande: der reser nu
Djurgårdens prydnad, och dermed äfven det briljanste
nöje denna under sommaren kunnat erbjuda; hofvet
är ännu ej inflyttadt till hufvudstaden, således äro
vintrens nöjen ej ännu i gång, och i följe deraf
kan jag ännu någon tid utan saknad inandas den
rena landtluften i stället för hufvudstadens osunda
ångor. Men hvarthän skall jag då nu begifva mig?
— Såsom en blixt genomfor mig den tanken: du
skall besöka de närmaste Bergslagerne, Sala och
Falun, för att på en gång förena nytta och nöje,
för att både få besöka en för dig obekant del af
Sverige, och tillika hafva en säker tillflyktsort, i
händelse den fruktade farsoten, choleran, under
tiden skulle utbrista i hufvudstaden. I följe af
detta i mitt tycke ganska förnuftiga resonnement,
begaf jag mig äfven tvenne dagar derefter om bord
på Ångfartyget Yngve Frey för att afgå till

*
</chapter>
<chapter name="Westerås.">

<h2>Westerås.</h2>

Ångbåtsfärder äro till alla sina detaljer så
många gånger förut skildrade af långt skickligare
pennor, än min, och delade af så många individuer,
att det skulle vara högst öfverflödigt att här t. ex.
beskrifva Dalkarlarne, hvilka, liksom ett
avantgarde intogo fören af fartyget, och hvilkas stojande
samtal hördes öfver hela däcket, utom någon gång,
då Kaptenens genomträngande stämma
öfverröstade dem och de, under ett medvetslöst höger om
vänder er, blott visade publiken sina svalgap,
eller, som kammarjungfrun, ett litet stycke derifrån i
kalechen, för betjenten formaliserade sig öfver den
tokroliga respekten, (aspekten var förmodligen
meningen,) under det att hennes matmor, på
aktersalongstaket hoppade högt upp i luften vid
Kaptenens oförmodade kommando-ord, eller huru
hennes dotter, nådig Fröken, som uppkom från
salongen, utan åsigt för personen, i brådskan
undanskuffades af kyparen, och nu en mängd ungherrar,
militärer och civila om hvartannat, framskyndade
för att i sina armar mottaga den svimmande eller
beklaga den olycka — som ej blef af. Lämnom
således alla dessa bullersamma scener, hvilka för
en philosoph skulle framstält en åskådlig bild af
verldslifvet i miniature, der alla scrodera eller
armboga sig fram, utan att det minsta bry sig om den
som är i vägen och låtom oss i stället, då vi helt
och hållet erkänna oss beröfvade denna djupa,
reflekterande förmåga, beundra den sköna, men
tillika vilda natur, som under denna sjöresa
förtjuser åskådaren. Stränderne på båda sidor äro i
början starkt kuperade och sundet vid Kungshatt bär
ännu den urgamla nordens stolta, majestätiska
karakter, men tillika det hemska och dystra af
denna tid, då Vikingen på sin svarta snäcka med
mord och brand hemsökte någon närbelägen
Fylkeskonungs kuster och sedan, riktad af guld och rof,
inlöpte i en sådan hamn, som de hvilka vid foten
af de skogbeväxta branterne här så ofta erbjuda
sig, för att, vid den lågande stockelden, dela
bytet emellan sina vilda, stojande följeslagare. Allt
mer och mer ljusna dock nu omgifningarne och vi
befinna oss snart åter försatte till närvarande
århundrade, vid åsynen af de på stränderne här och
der emellan täta parker framblickande herresäten,
hvaribland Sturehof i synnerhet utmärker sig för
sin, det stolta namnet fullkomligt motsvarande
åbyggnad och sitt sköna, romantiska läge. Snart
mattas dock minnet häraf vid åsynen af
Domkyrkotornet i Strengnäs och inom kort ligger den
lilla nätta staden der framför fremlingen med sitt
höga Gymnasiehus, sin stolta kyrka och rundt
omkring dem de rödmålade trädhusen emellan
grupper af löfträd, liksom under medeltiden de
välmående vasallernas hyddor kring
Tempelherreborgen. En fjerdedels timma förunnades oss här
af Kaptenen för att beskåda stadens
märkvärdigheter och med beklämdt hjerta att nödgas blott
se och ej få röra dessa rodnande äplen och päron,
hvilka på strandbryggan utbjödos, om jag på
dessa få minuter ville se något annat, ilade jag upp
till kyrkan, der af en händelse klockaren
anträffades vid kyrkodörren, och hvaraf jag äfven genast
utan betänkande betjenade mig. Kyrkan är
verkeligen imponerande för den enkelhet och storhet,
som råder i det hela. Allt är hvitt, utan några
prydnader, såsom vapensköldar, taflor och dylikt,
hvilka vanligtvis bruka betäcka väggarne, i
synnerhet i Domkyrkor; troligen äro de vid den
sista reparationen borttagne. Blott från de omgifvande
grafchoren ser man en gyllene sköld framblixtra
eller en sorgfana svaja i luftdraget. Det enda som
afbryter den enformighet eller, om jag så får
uttrycka mig, nakenhet, hvilken dock annars härigenom
skulle herrska i det hela, är de båda
monumenterne i choret, Sten Sture den äldres epitaphium
och Carl IX statue equestre. Den förres ben, lät
såsom bekant är, den ridderlige Konungen Gustaf
den III ditflytta från Kernbo kyrka och deröfver
upprätta detta värdiga monument och den sednares
gyldene rustning hängde på ett trädblock till år
1813 eller 14, då en ordentlig trädhäst
förfärdigades deråt. Mera vördnadsbjudande skulle jag
dock tro det vara, om den tomma rustningen,
liksom Wrangels i Sko kyrka, nedblickade från
väggen af choret, än att på sätt och vis härigenom
förvandla en Domkyrka till Arsenal. Högst
märkvärdig är den dock i ett hänseende, såsom troligen
den enda statue équestre i någon Europeisk
kyrka. Men första skottet skallade från
Ångfartyget och hals öfver hufvud störtade man nu, (ty
nästan halfva Ångbåtspersonalen hade emedlertid
samlat sig i kyrkan,) derutur, sedan man först
nemligen måst aflemna sin skärf till klockaren,
som ej utsläppte någon förr, än denna behörigen
var erlagd. Hals öfver hufvud geck det nu
verkligen, ty, än snafvade med gällt anskri ett
fruntimmer i den branta backen, som ledde ned till
Ångfartyget, än åkte en herre på sina jernskodda
klackar flera alnar i stöten, liksom skulle han gått
på skidor och vände näsan i vädret, såsom om
denna varit en osviklig kompass och så gick det
under svordomar, knuffningar och skrik utföre till
dess man ändtligen på Ångfartygets däck fick
återhämta sig efter en färd, långt mera
halsbrytande än man någonsin sett på Montagnes Russes i
Humlegården. Nu intogs middagen med oförstäld
aptit utaf den största delen af sällskapet,
åtminstone af dem som deltagit i kapplöpningen, hvarpå
hvar och en, så fruntimmer som karlar, liksom
genom en tyst öfverenskommelse, kastade sig i
Morphei armar. Då nu alla omkring mig, så långt
ögat kunde nå, med djup andakt syntes dyrka
denne Gud, tänkte jag för mig sjelf: man måste taga
seden der man kommer och påminnande mig med
fasa de rysligheter religionsfanatismen
åstadkommit, fattade jag det beslut, att, som man säger,
tjuta med ulfvarne, i synnerhet som de
omgifvandes andakt verkligen tycktes vilja imponera på min
nerfsvaga kroppskonstitution. Jag fogade mig
derföre i nödvändigheten och det med den framgång,
att jag ej vaknade — ur min andakt, förrän af det
buller de omgifvande gjorde, i det de sprungo om
hvarandra i det trånga rummet. Uti min
enfaldighet förmodade jag i början, det man, för att
förkorta tiden, tagit det parti att göra pantlekar,
såsom göm ringen, göm ringen, göm den allt för
väl, men snart märkte, jag att något helt annat
var å färde, ty så snart något fruntimmer fick
reda på sin kappa eller någon herre på sin mössa,
störtade de genast upp på däck. Hvad var att
göra? — Sedan jag gnuggat mig i ögonen, hvilket
förmodligen alla de andra förut undangjort,
iakttog jag äfven första läglighet då trappan var tom
och uppsteg på däcket. Yr i hufvudet förut af
den långa gudstjensten, blef jag ännu yrare, då
jag uppkom på däcket och hörde rundtomkring
mig utropen: är det ej det som synes der? — Nej,
bevars, det är ju masten af en skuta; nej, det der
bakom landtungan. Men hvad är det då? frågar
den otålige läsaren. Hvarken mer eller mindre
än Domkyrkotornet i Westerås, skyndar sig
författaren att svara, innan vreden och otåligheten
hos den benägne läsaren hinner taga öfverhand.
Så förhöll det sig äfven verkligen. Snart
upptäcktes en hög, hvit punkt vid horizonten bredvid det
torn, som sträfvade upp mot de luftiga molnen, men
inom en liten stunds förlopp utvecklade sig
denna ljuspunkt till ett Slott med sina i
aftonrodnaden flammande fönsterrader och Domkyrkan
utbredde sitt skyddande tak öfver staden, lik
husmodern, som, allvarsam och mild, välsignande
utsträcker armarne öfver sina barn, under det
fadren stolt och glad står der vid stranden, för att
beskydda och försvara dem. Inom kort stod man
åter på fasta landet, det vill säga på
hamnbryggan och fick af en bland de många der befintliga
tjenstflickor anvisning på ett logis. Nu återstod en
föga agreable väg att passera, hamngatan, ej en
annan Götheborgs, nej tvertom, endast en lång
sträcka af jernbodar, emellan hvilka passagen
denna årstid, som man kan tänka sig, ej var den
behagligaste. Framkommen utur dessa
Thermopyler, förde mig min ledsagerska öfver flera torg, till
dess vi slutligen ankommo till mitt logis, som väl
var propert, men ganska mörkt. För mig, såsom
en älskare af ljus, åtminstone det yttre; var det
således omöjligt att här tillbringa återstående
delen af aftonen. Lyckligtvis fanns för tillfället en
skådespelaretrupp i staden och jag begaf mig
således genast på spektaklet, der <i>de båda
Sergeanterne</i> och <i>Comedien Inpromtu</i> gafs. Den första
närmade sig mycket Grefven af Waltron eller
Subordinationen, ehuru den sednare illustreras på Stora
Theatern af Herr Almlöfs spel. Här gafs den
förr omnämda pjesen dock med all den ensemble
man kan vänta sig af en kringvandrande
Theatertrupp. Det sednare stycket var rätt naift och
således tillbringade jag min afton åtminstone med
samma njutning, som om jag bevistat
Djurgårdsspektaklet.

Det första följande dagen företogs var att
uppsöka klockaren, för att få bese Domkyrkan.
Denna är stor och mörk samt utmärker sig i
synnerhet för sin rikedom på Katolska Altartaflor eller
helgonaskåp, hvilkas otaliga bildhuggerier och
målningar verkligen förtjena uppmärksamhet, så väl
för den flit och nogranhet, hvarmed de förre äro
utarbetade, som för de sednares finhet och
friskheten af de färger, hvarmed de äro belagde. Det
förundrar mig verkligen, att ej någon nitisk
embetsman vid härvarande Consistorium, liksom
Professor Schröder i Upsala, låtit ombesörja
aftecknandet utaf Westerås Domkyrka, så väl till sitt
yttre, som inre och dervid bifogat en kort
beskrifning. Både för Litteraturen och de sköna
konsterne skulle detta säkert vara en vinst.

*
</chapter>
<chapter name="Sala. Silfwergrufwan. Gröna Gången.
Hyttan. Återresa.">

<h2>Sala. Silfwergrufwan. Gröna Gången.
Hyttan. Återresa.</h2>

Vägen emellan Westerås och Sala är
obeskrifligt enformig, ful och, hvad den såkallade
Hallsta-hed beträffar, förmodar jag den verkligen
kunna täfla med hvilken som helst af
Nordtysklands så beryktade sandhedar. Liksom genom
en dekorations-förändring kommer man dock från
denna af småväxt granskog innefattade ödemark
frampå en slätt, som verkligen kan jemnföras med
en af Östergöthlands, ty så långt ögat kan sträcka
sig ser man blott sädesfält, här och der stora,
präktiga byar och i fonden den vackra Kila
kyrka. Men man har ej väl öfverfarit dessa fält
förrän scenen åter förvandlas, vägen blir backig och
snart finner man på de med slagg belagde
vägarne att man är i en bergslag. Denna lilla resa
förekom mig i det hela, hvad vegetationen beträffar,
såsom skulle jag i miniature genomrest en af vårt
jordklots större halföar, ehuru i något förvänd
ordning, nemligen först genom ofruktbara eller öde-,
derpå genom lyckliga och sist genom steniga
Arabien, hvilken sednare allt mer och mer
uppenbarade sig i de ofantliga slagghögar, som begränsade
utsigten på mer än ett ställe af landsvägen.
Slutligen, sedan jag rest förbi flera små landtställen,
spridda här och der i löflunderne vid sidan af
vägen, framträdde på en gång Sala Silfvergrufva,
med sina schakt och torn, hvilka höjde sig öfver
de ljusgrå slaggbergen. Bakgrunden i denna tafla
utgjorde den mörka granskogen. Detta var helt
annat än hvad jag hade förestält mig. En mörk,
svart massa af hus, spridde emellan gapande
afgrunder, så hade jag tänkt mig ett af våra större
bergverk, med ett ord, såsom en jordisk Orcus,
vid hvars åsyn man ej skulle kunna hysa andra
tankar, än dem på afgrunden och, fördömelsens
boningar, men dessa hvita stenhus, de propra,
rödmålade byggnaderne af den besynnerligaste
architecture med sina tornspiror, allt detta ingaf
istället sinnet en högtidlig stämning, tanken på
odödligheten och på de krafter menniskosjälen är
mäktig att utveckla för att framdraga de skatter i
dagsljuset, hvilka naturen synes velat gömma i sin
helgedom. Snart lämnar man dock Silfvergrufvan till
venster och framför sig har man den trefliga
Bergsstaden med sin Kyrka och Rådstufvan med det
brutna taket, hvilka höja sig deröfver. Man
inkommer nu i den besynnerligaste förstad jag sett,
ty den består af — lador och af sådana omgifges
staden på alla fyra sidor. Kommer man då en
tung, mulen höstdag hit och ser dessa mörkgrå
byggnader på båda sidor om sig och under sina
fötter den smutsiga, slaggbetäckta landsvägen, så
är det ej underligt om sinnet skulle blifva något
nedstämdt af så mycket <i>gris en gris</i> och tror man
sig då en gång undsluppen detta menliga
inflytande och inkommer på stadens gator, så måste man,
om man än har den beqvämaste vagn, stiga utur
för att gå, emedan man åtminstone ej risquerar mer
än armar och ben, då ovillkorligt halsen vore i
fara i fall man åkte<footnote>Denna brist lärer dock redan till större delen vara
afhjelpt genom den nye Borgmästarens drift.</footnote>. Sjelfva staden är ganska
regulier och väl bygd, ehuru den för det mesta
består af trädhus. Torget är stort och rymligt, ej
långt ifrån såsom Adolph Fredriks i Stockholm och
prydes i synnerhet af Rådhuset, ett tvåvånings
stenhus enkelt men smakfullt. Sedan middagsmåltiden var
intagen på ett spisqvarter, der det både fanns
porter och smör (Se pag. 62.) begaf jag mig i
sällskap med ett par bekanta, som jag händelsevis här
träffat, på vägen till Silfvergrufvan, hvilken är
belägen ungefär en fjerdedels mil från staden. Vid
ankomsten dit är det som inträdde man i en helt
annan verld. Först besågs allt anmärkningsvärdt
ofvan jord, såsom stora Grufsalen, i fonden hvaraf
tvenne pyramider stå på båda sidor om Carl XI:s
portrait af Ehrenstrahl och genom hvilkas
glasbetäckta sidor man blir varse en liten, men dyrbar
mineralsamling. Här förvaras äfven de långa,
hvita handskar Drottning Ulrica Eleonora nyttjat, då
hon skulle nedstiga i Grufvan, men som man då
för tiden ej kunde komma ned, annat än i tunna
eller på stegar och det sednare var ännu långt
farligare, så beslöt sig Drottningen för det förra, men
då hon nu såg det rykande, bottenlösa djupet
framför sig och tunnan, som skulle bära henne,
slingrande deröfver, afstod hon på de omgifvandes
böner från det vågsamma företaget och qvarlemnade
blott, såsom ett minne af sin härvaro, de
nedsmutsade och nedsotade handskarne. Men den tunna,
uti hvilken Carl XI verkligen nedfor visas ännu här;
den är blå med förgylda jernband och en förgyld
plåt, hvarpå en vid sådane tillfällen vanlig
inscription befinner sig. Sedan man lämnat
Bergmästarebostället, der allt detta är förvaradt, begifver
man sig, på sin ledsagares anvisning, till den så
kallade konsten eller den jette-aqnæduct, som
uppumpar vattnet utur Grufvans botten på ett djup
af 160 famnar under jordytan samt derifrån till
stora gruföppningen, ett förfärligt, svart
afgrundssvalj, hvaruti tunnorne, som uppfodra malmen,
på linor nedhissas öfver tvenne jernhjul eller
betraktar man <i>hundarne</i>, vagnar, hvilka framskjutas
på railvägar, för att vid slutet deraf uttömma sin
last af så kallad vask på spetsen af ett slaggberg
och hvilken sedan föres till stamp- och bokverket,
hvars förfärliga domkrafter sönderkrossa den
silfverhaltiga malmen. Utkomne utur bokverket i
dagsljuset och befriade från det döfvande bullret
af den torndönsmusik, som detta bergslagernes
orgelverk åstadkom, anträdde vi gången till det så
kallade Drottning Christinas Schakt, hvilket rasat
och som nu erbjuder en stor, vördnadsbjudande
anblick. Då man står ner på bottnen och ser
rundtomkring sig de lodräta klippväggarne, utur hvilkas
remnor björkar här och der uppskjuta, tror man
sig försatt till Herculanum och väntar blott att
få se en stad uppstiga utur jordens sköte. Nu
återstod det värsta, nedstigandet i Grufvan. För
detta ändamål påklädde vi oss i stigarebyggningen
en serskild grufdrägt, bestående utaf en vid tröja
af groft tyg, försedd med <i>efterskinn</i>, motsatsen till
<i>förskinn</i>, en stor slokig bergsmanshatt och ett par
svarta skinnmuddar eller hela handskar, utan
fingrar. I denna kostym, som förvandlade oss till
verkliga röfvare, sådane man nemligen får se dem på
theatrarne, begåfvo vi oss nu till ingången af
underjorden och konstklockans afmätta klang,
bergsmännens rop och konstens gnislande, de enda ljud,
som på denna väg mötte oss, voro just ej
synnerligen tjenliga att ingifva oss mod. Vid ingången
till mörkrets boning antändes blossen och
vandringen företogs. I början gick vägen långsluttande
utföre på jemn mark och blossen upplyste
fullkomligt de svarta hvalfven öfver våra hufvuden,
isynnerhet då vår förare, för att få det att brinna
klarare, slog blosset emot den fuktiga bergväggen,
så att gnistrorne flögo omkring oss, men snart kom
man till trappor, hvilka än stödde sig emot
berget, än fristående öfverhängde afgrunder, hvilkas
bräddar blossen ej förmådde upplysa, ännu mindre
bottnen deraf. På ett sådant ställe hade
ledstången på båda sidor brustit och det svarta,
bottenlösa bråddjupet, var det enda man rundtomkring
sig kunde upptäcka. Hade man här halkat skulle
någon räddning ej varit tänkbar. Grafvens tystnad
herrskade härnere, endast då och då afbruten af
sprängskott, hvilka i början tycktes skaka
klippmassorne, men hvaraf ljudet sedan småningom
förlorade sig i bergen, upprepadt af mångdubbelt,
allt dåfvare och dåfvare echo. Det var en
majestätisk, underjordisk åska, sådan som förnimmes
utur djupet af Ætna, då Enceladus vänder sina
jettelemmar. Understundom stördes äfven den
djupa tystnaden af en psalmton, hvars svaga ljud
nådde örat, på samma gång som ögat, ibland nästan
midt inunder sig i det svarta djupet, upptäckte
några tindrande stjernor, hvilka i samma mon
vidgade sig som sången kom närmare och slutligen
antogo form af bloss i samma ögonblick det stirrande
ögat varseblef de mörka gestalter, som buro dem,
uppstiga ur natten. Det starka, afmätta ljudet af deras
trädskor bildade basen till den högtidliga sången.
Sedan vi genomgått flere vida salar eller, såsom
det här kallas, orter, hunno vi sluteligen målet
för vår vandring, den första bottnen, på ett djup af
100 famnar. Väl är grufvan, med sina fyra öfriga
bottnar, 60 famnar djupare, men trappor finnas ej
längre, utan stegar vidtaga här, hvilka ofta
hänga lodrätt upp och ned vid sidan af bergväggen
och dessutom denna fuktiga årstid äro ganska
hala af det dropp, som ständigt framsipprar ur
berget och som ibland till och med försvårat vår gång
på trapporne. Vi hade derföre vid nedgåendet
beslutat att ej gå längre. Genombadade af svett
smakade oss hvilan på en trädbänk i den stora
grufsalen, så förträffligt, att jag trottsar någon Furste
på sina svällande ejderdunsdynor smakat någon
mera välgörande, mera uppfriskande. Här, vid
fackelskenet, under det den medförda punschen
läskade vår torra gom och glasen efter gammal
bergsmannased genast efter utdrickandet krossades
emot klippväggen, omtalades nu af den
medföljande stigaren sagan om Bergsfrun, huru
olycksbådande hennes åsyn är, om någon som ser henne
vågar yttra ett ord eller ej kan återhålla ett
utrop af förvåning och fasa, samt att hon isynnerhet
skall vara ganska svartsjuk, det vill säga, att om
något fruntimmer nedstiger i grufvan, då eller ej
långt derefter en olyckshändelse inträffar, hvilket
endast tillskrifver hennes vrede att ej ensam få
herrska på dessa dystra rum och hvarföre
bergsmännen äfven ej så gerna se det vackra könet i
deras rike, som ofvan jord i dess rätta element,
ljuset. På min tillfrågan om Bergfruns utseende,
hennes klädsel m. m. svarade stigaren: jag vill
berätta herrn en historia, hvilken min fader otaliga
gånger omtalat för mig, då jag ännu var barn.
För många, många år tillbaka, suto en gång
tvenne grufarbetare i en ort, sedan de slutat sitt
dagsarbete och förtärde, under det de värmde sig vid
elden, sin torftiga måltid. Den äldre af dem
talade om sin hemmavarande hustru och sina barn,
huru glada de voro hvarje qväll, då han
helbregda återvände till sitt torp och huru sorgfälligt hans
beskedliga Anna vårdat honom, då han en vinter
ömkylt händerne på en steglängd af några och
tjugo famnar, hvarpå alla pinnarne voro islupne och
huru han, näst Gud, denna gång endast haft
Bergfrun att tacka för sin räddning, emedan i det
ögonblick han känt sina händer småningom stelna
och sina sinnen förvirras, en skinande
fruntimmersgestalt utkommit ur berget, sakta mottagit
honom i sina armar och nedlagt honom på plateaun
eller afsatsen nedanför stegen, hvarifrån sedan hans
kamrater uppburit den sanslöse och transporterat
honom hem. Häröfver hade den andre, en
häftig, ung man, som äfven några år varit gift, gjort
sig lustig, beskyllt den andre för osanning och
påstått att det lika litet fanns någon Bergfru till i
verlden, som något sådant mönster för hustrur.
Knappt hade han utsagt dessa djerfva ord , förrän
bergväggen midtemot dem öppnar sig och en
bländande skön, majestätisk fruntimmersgestalt i
fotsid, hvit drägt och med ett strålande diadem af
bergkristaller i de korpsvarta lockarne,
framträder. Den äldre af grufarbetarne hade knappast
återhemtat sig från den häpnad, denna oförmodade
syn väckte, förrän han uppstiger, bugar sig
ödmjukt samt gästfritt och godhjertadt erbjuder sin
välgörarinna det lilla han hade öfrigt i sin
matsäck, under det den andre, som väl i början äfven
blifvit rädd, men snart sansat sig, smyger sig åt
sidan för att undersöka denna syn, hvilken han
i sin halsstarrighet ansåg för något bedrägeri,
men sanslös tumlar tillbaka emot väggen, då han
varseblir att hela gestalten blott består af en
ihålig framsida. Bergdrottningen emottog emedlertid
med välbehag det okonstlade uttrycket af den
andres tacksamhet och försvann derpå samma väg
hon kommit, men följden häraf lärer dock varit
den, att den förmätne få dagar derefter funnits
begrafven af ett ras och att den tacksamme och
troende arbetaren, som börjat bryta i berget, på
samma ställe der Bergdrottningen försvunnit, funnit en
rik silfverådra, för hvars upptäckt han såsom
belöning undfått en betydlig årlig utdelning af dess
afkastning jemte grufjord och derigenom inom korrt
blifvit den förmögnaste bergsmannen i hela
Bergslagen, hvilken dock ingen afundats honom,
emedan han efter, som före denna händelse, förblifvit
densamma redlige och för sina stilla dygder
vördade mannen.” — Med tankarne ännu fästade vid
denna underbara berättelse, som genom talaren
och omgifningarne blifvit ännu underbarare,
begåfvo vi oss på återvägen. Men knappt hade vi
tillryggalagt några trappor, förrän vi öfverraskades
af en syn, som hos oss uppväckte de mest
stridande känslor af på en gång fruktan och deltagande.
Uti en fördjupning af berget, på litet afstånd ifrån
oss, sutto några grufarbetare omkring en eld, som
då och då med sin fladdrande låga fullkomligt
upplyste de sotiga, skarpt markerade anletsdragen och
förtärde med största aptit, såsom det syntes, det
matförråd de medhaft i sina läderväskor. Det
alfvarsamma lidande uttrycket i de äldres ansigten
kontrasterade skarpt emot de yngres sorglösa
glädtighet, man kan nästan säga vildhet. Utom mig
vid denna åsyn, väntade jag blott att få se
klipphällen öppnas och Bergdrottningen framträda, men
väcktes plötsligt ur dessa drömmar af den bakom
mig varande stigaren, som något omildt fattade mig
i armen med utropet: akta er, gå ej så nära
sänkningen. Då först blef jag varse, att emellan dem
och mig var ett stort svalj, hvilket jag ej i min
förvirring märkt, och att det blott hade fordrats
ett par steg och jag hade legat sönderkrossad på
bottnen utaf afgrundsdjupet. En iskall rysning
öflopp mig och det förekom mig såsom skref en
osynlig hand med eldskrift på den mörka
bergväggen framför mig det alfvarliga budet: <i>Memento
mori!</i> — Uppgången fortsattes och vår ledare
införde oss på en liten afväg till konsten, hvarest
man, smygande sig så nära derintill som möjligt,
uppöfver sig varseblef en ljuspunkt och först då
ögat vänjt sig dervid några ögonblick upptäckte det
att detta var den ljusblå, solklara himlen; så
måste äfven själens öga, befriadt från de jordiska
banden, i en annan verld några ögonblick förblindas,
innan det förmår vänja sig vid glansen af den sol,
som der sprider sina strålar; så välgörande måste
äfven åsynen deraf inverka på den af jordens
mörker ännu omtöcknade anden. Åter fördjupade vi
oss i bergets irrgångar, men snart stannade vi alla
på en gång liksom fastväxte, ty öfver oss strålade
någonting likt silfversolen på en sammets-messhake
och vändande oss till stigaren fingo vi genast den
upplysningen, att det var en af de rikaste
silfverstuffer man funnit här i grufvan, men som man
låtit qvarsitta, så väl för stället, der den
ovilkorligt skall väcka hvarje fremlings uppmärksamhet,
som derför, att det lärer vara en mineralogisk
sällsynthet att få se sådane fristående stuffer och
berget således utträngt denna, liksom för att visa de
rikedomar, det i sitt sköte förvarar. Vi fortsatte
vår väg och vid en krökning af den mörka
gången stodo vi, innan vi ens anat det, åter under
Guds fria himmel, i det glada solskenet. Väl var
det mattare, än då vi nedstego i jordens innersta,
men den rosenglans aftonen nu utbredde öfver de
omgifvande föremålen, var såsom en inbjudning
till hvila efter lifvets mödosamma dagsarbete och
en suck, ej af lättnad efter öfverstånden fara, nej
af innerlig andakt, höjde våra bröst. Under det
vi hos stigaren aflade våra drägter och uthvilade
oss, genombläddrade vi den bok, här förvaras,
hvaruti alla, hvilka sedan år 1794 besökt denna
grufva, antecknat sina namn. Dåvarande
Regenten, Hertig Carl af Södermanland jemte sin
pupill, Gustaf Adolph, voro de första. Liksom i
alla andra sådana böcker, träffar man äfven här en
mängd anmärkningar, verser och citationer på
Latin, Fransyska, Engelska och Tyska, till och med
Svenskar hafva blifvit så inspirerade, att de
improviserat Tysk vers. I följe häraf bråkade jag ej
eller länge min hjerna, utan skref: <i>Me meminisse
juvabit</i>, hvilket i detta ögonblick flöt ur min själ.
Minnet af denna gruf-färd och dem som deltogo
deruti skall följa mig, så länge ännu en gnista af
lif finnes i min kropp. — Det var redan mörkt, då
vi återvände till staden.

Påföljande dagen ämnade jag fortsätta resan
till Hedemora och Falun, sedan jag dock först
besett hvad häromkring för öfrigt är
anmärkningsvärdt, men blef högst oangenämt öfverraskad af ett
bref, som tvingade mig att uppgifva denna plan
och i stället med möjligaste första återvända. Nu
återstod således blott att med skyndsamhet bese
hvad som i öfrigt förtjenar en fremlings
uppmärksamhet, hvarföre jag äfven i detta ändamål begaf
mig på väg i sällskap med en af dem, som
föregående dagen ledsagat mig vid gången till
bergverken. Läsaren tror säkert att jag åter vill föra
honom till något gammalt grufhål, såsom han
säkert i sin rättmätiga otålighet behagar kalla det.
Nej, värde Läsare, svarar jag, denna gång icke. —
Morgonen var klar och vacker. En gångstig
ledde oss förbi nyss skördade sädesfält, ännu
betäckte med landtmannens hopp, de gyldene
kornskylarna. Öfver några ängar förde mig nu min
ledsagare och vi stodo vid ingången af den
namnkunniga promenaden <i>Gröna Gången</i>, en stendam af
¼:dels mils längd, anlagd att skydda staden för
öfversvämningar af högre belägna sjöar. Denna
stendam är på båda sidor planterad med skyhöga
träd; till venster har man än den lilla bäck, som
leder vattnet till Grufvan och som på båda sidor
öfverskuggas af lummiga träd, än åter vidgar den
sig och lemnar fri utsigt åt den motsatta, steniga
stranden, der man endast långt bort i de
skogbeväxta bergen kan upptäcka några grå kojor,
grufarbetarnes torftiga boningar, under det man till
höger hela vägen har utsigten åt den fruktbara
dalen, staden med sitt hvita kyrktorn, en liten sjö,
den så kallade Wäsby-dam, den åldriga
Kungsgården, som gifvit denna sitt namn, Hyttan på
andra sidan om staden jemte Sala Landsförsamlings
åldriga kyrka, och slutligen den så kallade
Prostgården, ett tvåvånings stenhus i en vidsträckt park,
uppbygdt af Prosten, Grefve v. Schwerin, som
derför jemte de dervid gjorda högst betydliga
odlingar, fått jorden på 50 år till förläning af kronan.
Framkomne till slutet af Gröna Gången
öfverraskas man vid anblicken af sjön Långforssen, som
här utbreder sin blanka yta, omgifven af löfrika
stränder och besådd med små, täcka holmar, en
anblick så förtrollande skön, isynnerhet uti
aftonrodnadens rosenskimmer, att här på en fri plats
vid stranden en tvåvånings paviljong är uppförd,
från hvars balkon man i sin helhet kan njuta den
förtjusande utsigten. Hit utströmma äfven, såsom
det berättades mig, om sommaren alla
Söndagseftermiddagar så bättre, som sämre af stadens
invånare, herrskaperne, för att i den öfre salongen
dricka sin vin-kallskål och till och med ibland dansa
litet, och den öfriga brokiga mängden för att roa sig
i löfsalarne rundtomkring, slå kägglor eller springa
sista paret ut på en litet längre ned belägen
gräsplan. Vanligtvis korssa då små segelbåtar och
ekstockar hvarandra på den spegelblanka vattenytan
och besvara ofta de från landet skallande
jubelropen med valdthorns-symfonier eller flöjt-chörer.
Då solen gått ned begifva sig alla hem och den
under dessa timmar liksom utdöda staden, lifvas nu
oförmodadt utaf denna massa af gående och
åkande. Ett så idylliskt, njutningsrikt lif borde, skulle
jag tro, i hvarje invånares bröst ingjuta glädje och
kraft att möta kommande veckas mödor. — För att
härifrån komma till Hyttan, hvilken nu endast
återstod att bese, togo vi vägen förbi Wäsby, som fordom
tjenat flere af våra Konungar till jagtslott och
hvarifrån man har flere bref daterade af Gustaf Adolf
till Ebba Brahe. Häromkring har tid efter annan
gamla, så väl utländska som Svenska mynt funnits
i jorden. Nu är det, sedan längre tid tillbaka,
Bergshauptmannens boställe. Här straxt invid på en
höjd har Bergslagens nuvarande, allmänt
högaktade Styresman, Bergshauptmannen m. m. af
Forsselles anlagt en Blyhvitts- och Silfverglitts-fabrik,
som lärer vara den andra inom riket. Härifrån
gör vägen en svängning åt staden, men vänder sig
vid sjelfva stadsbommen åt Hyttan.
Silfversmältningen pågick just nu, hvarföre vi utan dröjsmål
begåfvo oss till stora och lilla helvetet. Ahi! hör
jag alla mina vackra läsarinnor med en mun
utropa, men, mina nådiga damer, blifven ej så
förskräckta, ty J blifven hvarken vittnen till någon
Don-Juans-färd eller motsvarar det jag ämnar
beskrifva ändock på långt när, efter hvad jag
förmodar, sitt rysliga namn. Det förra eller stora
helvetet är en smälthytta med en ofantlig, rund
skorsten. Då man nu begifver sig i öfra vinden af
hyttan och alldeles inunder sig ser den så kallade
smältan, hvarifrån tjocka, blå lågor uppstiga och
ser de svarta, trasiga gestalterna med sina
jerngafflar taga stora stycken af eldmassan och slunga
dem långt borrt, så att de sprakande gnistrorne
ögonblickligt upplysa denna scen, då man ser
svafvellågan derefter liksom förut fortfara att sprida
sitt ovissa sken öfver det hela, endast för att så
mycket tydligare visa den blåaktiga likfärg,
hvarmed hon bekläder arbetarnes ansigten och
vattenhjulets fruktansvärda dån och bäljornes
afgrundsmusik äro de enda ljud som beledsaga denna syn,
då kan man likväl ej undra på det namn detta
ställe bekommit. Att beklaga vore den, hvilken
ej med rent samvete hitkomme, ty åsynen häraf
skulle då säkert qvarlemna ett obotligt frätsår i
hans bröst. Med den andra smälthyttan förhåller
det sig på samma vis som med den ofvannämnda,
med den skillnad, att allt der är i miniatur. Vi
återvände nu till staden, från hvilken jag få timmar
derefter begaf mig på återresan till Westerås, dit
jag sent på natten eller, rättare sagt, morgonen
derpå ankom och efter att hvilat ett par timmar
embarkerade på ångfartyget. Så litet vet dock
menniskan hvad som förestår. Hade jag väl kunnat
föreställa mig, då jag trenne dagar förut lemnade
Stockholm, att jag så snart skulle återse det?
Öfverallt, så i de minsta som största förhållanden, är
menniskan en kastboll för ödet. Då hon tror sig
mest oberoende deraf, är det som närmast, för att
med jättehand gripa henne och kasta henne på
hvad punkt af jordklotet, det behagar. Dessa
sömngifvande reflexioner, tillika med tröttheten efter den
nattliga färden, frambringade äfven sin tillbörliga
verkan i förening med det kalla, fuktiga vädret
och jag insomnade så djupt, att jag med möda
efter flera timmars förlopp väcktes af det väsen
trenne herrar af det mest skiljaktiga yttre
åstadkommo, hvilka hade slagit sig ned omkring ett
virabord. Den ena var en torr, mager man med
insjunkna kinder och olivegul hy, hvars dystra ögon
vildt irrade omkring sina medspelares kort, såsom
sökte de efter rof. ”En fördömd otur!” var då och
då det enda ord, som undslapp hans läppar, öfver
hvilka ej en enda gång, under hela den tid spelet
varade, ett leende smög sig. Den andre var en
verklig motsats till den förr omnämnde, tjock, fet
och rödblommig samt spelade bock på bock,
emedan han oupphörligt skrattade åt den tredje, en
ung militär, hvilken för honom berättade den ena
historien narraktigare än den andra, och under
tiden med mycken smak tycktes hålla till godo
bådas betar. Men snart förändrades scenen. Den
olivegule herren började säga den unge militären
det ena stickordet efter det andra, hvilket denne
i början kallt och undvikande besvarade, men då
den andre blef allt bittrare och bittrare, svarade
han slutligen i samma ton och en ganska häftig
disput uppstod. Den fete mannen torkade sig i
pannan med näsduken den ena gången efter den
andra och föreställde den olivegule att han sjelf
hade lika stark otur, men att han dock omöjligt
kunde blifva ond på en så lustig patron, såsom
orden föllo sig, men disputen blef blott derigenom
allt häftigare och häftigare. Var det nu verkan
af den unge militärens hot att med värjan i hand
söka upprättelse eller af det förtviflade beslut den
fete mannen tog i det han sprang upp i
salongstrappan, ropade kyparen och befallde in en bål,
nog af, då den ångande punschen inbars mildrades
småningom de stridandes hetta, med glasen i hand
bilades slutligen tvisten fullkomligt och spelet
börjades åter. Men nu hade turen vändt sig, det vill
säga till förmon för den olivegule och då det sent
omsider uppgjordes, var den fete mannen den enda
som ej allenast fick betala kalaset, utan äfven
fiolerne. — Sedan man nu åter, liksom på
stadresan, ätit, druckit och sofvit, var man redan
långt förbi Kungshatt och snart höjde sig
Stockholms torn vid horisonten, den nedgående
solens sista strålar återstudsade från
fönsterraderna i slottet och den omätliga husmassan utbredde
sig allt mer och mer. Till purpurrödt öfvergick
småningom skenet i slottsfönstren, snart syntes blott
de glimmande tornspetsarne, lika fixstjernor på
firmamentet, skymningen lägrade sig allt
ogenomträngligare öfver staden, blott konturerne af
Riddartemplet och det fordna Kungshuset kunde ännu
urskiljas, kanonernes dån upprepades af bergens
mångdubbla echo och välbehållen landsteg jag
inom kort på Riddarholmsstranden. Och härmed får
jag på det förbindligaste tacka dem af mina värde
läsare, som orkat medfölja ända hit, och bedja dem
om förlåtelse för alla de gånger jag tröttat deras
tålamod vid genomläsningen af dessa flyktiga
anteckningar, men skulle dessa, emot all förmodan,
vinna något bifall, skall det för Författaren vara
en uppmuntran att för kommande tider söka rätta
de fel han, emot sin vilja, begått och vänja sig af
med de många ovanor han här manifesterat,
såsom, bland annat, det myckna sofvandet, hvilket
för den lifligaste åskådare ändock på längd blir
söfvande.

*
</chapter>







