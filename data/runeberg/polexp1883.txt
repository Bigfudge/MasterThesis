<img>DEN ANDRA
<big><sc>Dicksonska Expeditionen</sc></big>
<small>TILL</small>
<big>GRÖNLAND</big>
<small>AF</small>
<i>A E Nordenskiöld.</i></img>

<table o>
<td c><img><big>DEN ANDRA</big>
<big><big>DICKSONSKA EXPEDITIONEN</big></big>
TILL
<big><big>GRÖNLAND</big></big></img>
<td c>DESS INRE ISÖKEN OCH DESS OSTKUST
<td c><small>UTFÖRD ÅR 1883 UNDER BEFÄL AF</small>
<td c>A. E. NORDENSKIÖLD
<td c><img></img>
<td c><big><sc>Stockholm</sc></big><br><small>F. & G. BEIJERS FÖRLAG.</small>
</table>
<table o>
<td c><small>STOCKHOLM, TRYCKT I CENTRAL-TRYCKERIET, 1885.</small>
</table>
<chapter name="Förord">
<img><sc>Förord.</sc></img>

<i>Det land, som Erik Röde för inemot ett tusen år sedan
upptäckte och kallade Grönland, »emedan ett godt namn skulle
locka folk dit», utgör det först kända, det mest pittoreska, det för
historikern, naturforskaren och etnografen mest intressanta af alla
polarländer. Hit emigrerade under årtusendets hörjan de skandinaver, 
som fått något obytt med lag- eller stormän i hemlandet.
Det var härifrån, som de sjöfärder utgingo, under hvilka den
nya verldsdel upptäcktes, som nu bär Amerigos namn. Här var
skådeplatsen för månget i de isländska sagorna skildradt stor- eller 
illdåd. Här möter forskningsfararen på hafvet isslott, större
och mer underbart gestaltade än i någon annan del af norra
hemisferens polarhaf, och i inlandet inlandsisens farliga, storartadt
ödsliga öken, en trogen bild af naturförhållanden under förgångna
tider i vårt eget land. Vid kusten åter är han i tillfälle att
ur den söndersplittrade klippans barm framleta urkund på
urkund från en annan tid, då jordländernas rätta paradis 
</i> 
<i>måhanda varit här till finnandes. Slutligen möter oss här en infödd
befolkning, hvars barnsligt naiva seder, lefnadssätt och sinnelag
fängslat alla, som med den kommit i långvarigare beröring.

Det är en skildring af min andra, genom Friherre Dicksons
storslagna mecenatskap möjliggjorda, expedition till detta land, som
utgör föremålet för detta arbete, för hvilket jag får utbedja mig
samma välvilliga bemötande, som kommit skildringen af Vegas
färd till del.                                                         

Äfven denna gång är det mig en kär skyldighet att till
arbetets förläggare Herr F. Beijer framföra min tack för dess
rika utstyrsel i typografiskt hänseende, äfvensom till
Biblioteksamanuensen Herr E. Dahlgren för det biträde han lemnat vid
arbetets redaktion, skötandet af korrekturet och utarbetandet af det
omsorgsfulla registret.

Dalbyö den 30 september 1885.</i>

<tab><tab><tab><tab><tab><tab> <i><b>A. E. NORDENSKIÖLD</b></i>

<img></img>
</chapter>
<chapter name="INNEHÅLL">
<h1>INNEHÅLL.</h1>

Sid.

Inledning .....................................................   1

<h2>Första kapitlet.</h2>

Afresa från Göteborg. — Omstufning i Marstrand. — Thurso. — Färöarna
passeras. — Verldens största fogelberg. — Storm. — Ankomst till
Rödefjord. — Islandsspaten. — Dess historia, förekomst, utseende och
vetenskapliga betydelse. — Utfärd till kalkspatsbrottet. — Islandshästen. — 
Ankomst till Reykjavik. — Isländska växtförsteningar. — Reykjavik. — 
Fornlemningars sällsynthet på Island. — De isländska membranerna ......     22

<h2>Andra kapitlet.</h2>

Afresa från Reykjavik. — Ivar Baardsöns kursföreskrift. — Gunbjörnskär.
— Ruysch’ ö. — »The sunken land of Busse». — Grönlands ostkust i
sigte. — Mogens Heinesens resa. — Oframkommelig is. — Kap Farewell 
passeras. — Kajaker och kajakroddare. — Färd genom isbandet
vid Grönlands vestkust. — Europeiska sjöfarares första erfarenhet af
isseglatsen. — Ankomst till Julianehaab. — En grönländsk bergningshistoria. 
— Utfärd till Kangerdluarsuk-fjorden. — Giesecke. — Endialyten 
och dess användning. — Myggen ......     47

<h2>Tredje kapitlet.</h2>

Ivigtut. — Försök till grufdrift i Grönland. — Kryoliten och dess
mineralhistoria. — Misslyckadt försök att anlöpa Egedesminde. — Godhavn
och Disko. — Waigattet. — Praktfulla hägringar. — Hans Hendrik.
— Aulaitsivik-fjorden. — Ankomst till Tasiusarsoak. — En grönländsk
tidningsman ......      87

<h2>Fjerde kapitlet.</h2>

<sp>Inlandsisen</sp>. — Istiden i Skandinavien. — Äldre försök att förklara de
glaciala fenomenen. — Min uppfattning af glacial teorien. — Föregående
vandringar på inlandsis. — Claus Enevold Paars 1728. — Lars Dalager
1751. — I. I. Hayes 1860. — E. Whymper och R. Brown 1867. — 
Nordenskiöld och Berggren 1870. — Nordenskiöld och Palander 1873.
— Jensen, Kornerup och Groth 1878 ......    116

<h2>Femte kapitlet.</h2>

Sofias hamn. — Flora och fauna derstädes. — Förberedelser till isfärden. — 
Isen bestiges. — Isvandringen börjar i stort sällskap. — Den egentliga
isexpeditionens utrustning. — Isens beskaffenhet. — Svårighet att finna
tältplatser. — Lapparna rekognoscera. — Röd snö. — Ben af ren m. m.
på isen. — Landet förloras ur sigte. — Bestämning af väglängd och
höjd. — Helsotillståndet under isfärden. — Förmodade bergshöjder öster
ut. — Kryokoniten. — Olägenheter och fördelar af kryokonithålen. — 
Snösörja hindrar färdens fortsättning. — Lapparna löpa vidare på
skidor. — Deras återkomst och berättelse om deras färd. — Återfärden
till inlandsisens rand. — Ankomst till Sofias hamn. — Skidtäflingen i
Jokkmokk ......    185

<h2>Sjette kapitlet</h2>

af <sc>A. G. Nathorst</sc>.

Hans Hendrik. — Ankomst till Ujaragsugsuk. — Afsked från Nordenskiöld.
— Tältlif vid Ujaragsugsuk. — Grönlandshunden. — Waigattets
naturskönhet. — Paleontologiska forskningar. — Fynd af brödfruktträd,
tulpanträd, magnolia m. m. — Temperaturförhållanden. — Färd till
Atanekerdluk. — Svårighet att finna lämplig tältplats. — Dam och
lössbildningar. — Atanekerdluk-fyndortens historia. — Den tertiära floran
och kritfloran derstädes. — Undersökningar på halfön. — Samlingarnas
etikettering och inpackning. — Klyftan undersökes; elfva nya
växtförande lager uppdagas. — Storm. — Sofias ankomst. — Nordenskiölds
order för expeditionen under hans frånvaro. — Kolbrytning vid Ritebenk. 
— Nya undersökningar vid Atanekerdluk. — Afresa till Upernivik. 
— Oswald Heer, hans lif och verksamhet ......     250

<h2>Sjunde kapitlet</h2>

af <sc>A. G. Nathorst</sc>.

Ankomst till Upernivik. — Tasinsak. — Färd öfver Melville Bay. — Sir
John Ross’ resa och hans möte med eskimåerna vid Kap York. — 
Jernmassorna vid Sowallick. — Crimson Cliffs och den röda snön. — 
Sofias kamp med isen i Melville Bay. — Conical Rock. — Ankaret
fälles vid Ivsugigsok. — Infödingarne derstädes. — Deras berättelse om
den amerikanska expeditionens öde. — Naturvetenskapliga arbeten. — 
Floran vid Ivsugigsok. — Sofia instängd af is. — Afresa från
Ivsugigsok. — Återfärden öfver Melville Bay. — Isbjörnjagt, — Paleontologiska 
undersökningar vid Patoot. — Harön. — Sofias färd i Baffins
Bay. — Ankomst till Godhavn och Egedesminde. — Möte med
Nordenskiöld och isvandringspartiet ......     302

<h2>Åttonde kapitlet.</h2>

Sofia instängd i Tasiusarsoak. — Fara vid färden derifrån. — Expeditionens
båda afdelningar mötas i Egedesminde. — Färd till Ivigtut och 
Julianehaab. — Briggen Hvalfisken. — Utfärd till Igaliko-fjorden. — 
Nordmanna-ruinerna i Grönland. — Äldre arkeologiska undersökningar
derstädes. — Ruinernas utbredning och beskaffenhet. — Har boskapsskötsel
fordom idkats vid Igaliko? — Bristen på fornsaker. — »Klockmetall».
— Det förmenta Brattahlid. — Nutida jordbruk och boskapsskötsel vid
Igaliko. — Insekter och landtmollusker derstädes. — Egendomligt
ljusfenomen på Igaliko-fjorden. — Fynd af sodalit-syenit. — Ankomst till
Frederiksdal ......     349

<h2>Nionde kapitlet.</h2>

Pastor Brodbeck medföljer till ostkusten. — En grönländsk lots’ berättelser
om ostkusten. — Brodbecks meddelande om nordmannaruiner och
infödingar derstädes. — Åsigterna om Österbygdens belägenhet. — Resan
till ostkusten anträdes. — Varningar derför. — Uttalanden om
ostkustens otillgänglighet. — Försök att genomtränga sunden norr om
Kap Farewell. — Grönlands sydspets passeras. — Gejrfogeln. — Färd
norr ut längs iskanten. — Isberg. — Isbandet genombrytes vid Kap
Dan. — Landstigning på ostkusten. — Konung Oscars hamn. — 
Fotspår af infödingar. — Grafvar och stensättningar. — Nytt försök att
genombryta isstängslet. — Hemfärden anträdes. — Reykjavik. — 
Ankomst till Göteborg. — Sammanfattning af expeditionens resultat ......    392

<h2>Tionde kapitlet.</h2>

Om eskimåerna ..........................................................    440

Register ...............................................................    539

*

<chapter name="Litograferade kartor">
<h2>Litograferade kartor</h2>
<table o>
<td 3 c>af <sc>C. J. O. Kjellström</sc>.
<td 3 r>Sid.
<td r>1.<td>Sofias hamn på Grönlands vestkust<td r>185
<td r>2.<td>Karta öfver 1883 års svenska expedition på Grönlands inlandsis<td r>200
<td r>3.<td>Kartbild af kryokonithålen på inlandsisen<td r>223
<td r>4.<td>Karta öfver Konung Oscars hamn på Grönlands ostkust<td r>424
<td r>5.<td>Karta öfver Grönland, sammanstäld efter nyaste källor, företrädesvis danska<tab><td r>546
</table>
</chapter>
<chapter name="Illustrationer i texten">
<h2>Illustrationer i texten</h2>
<table o>
<td 3 r>Sid.
<td r>1.<td>Ångaren Sofia<td r>1
<td r>2.<td>Skematisk figur till förklaring af lagarna för föhnvind<td r>10
<td r>3.<td>Sjökort öfver Marstrands-skären<td r>23
<td r>4.<td>Islandsspat<td r>32
<td r>5.<td>Islandsspatsbrott vid Eskifjord<td r>34
<td r>6.<td>Isländska hästar<td r>37
<td r>7.<td>Reykjavik (från N.O.)<td r>41
<td r>8.<td>Isländsk hufvudbonad<td r>45
<td r>9.<td>Norra delen af Ruysch’ karta<td r>50
<td r>10.<td>Kap Farewell<td r>58
<td r>11.<td>Isberg vid inloppet till Julianehaab<td r>60
<td r>12.<td>Kajakroddare mötande Sofia utanför Julianehaab<td r>61
<td r>13.<td>Grönländsk kajak<td r>63
<td r>14.<td>Kolonien Julianehaab<td r>69
<td r>15.<td>Karl Ludwig Giesecke<td r>74
<td r>16.<td>Grönländska qvinnor och barn från Julianehaab<td r>83
<td r>17.<td>Kolonien Ivigtut<td r>89
<td r>18.<td>Kryolitbrottet vid Ivigtut<td r>95
<td r>19.<td>Kunaktjellet (4,400 fot högt) vid Arsukfjorden vester om Ivigtut<td r>98
<td r>20.<td>Isberg i hafvet vid Godhavn<td r>101
<td r>21.<td>Strandparti vid Skarfvefjellet, Disko<td r>103
<td r>22.<td>Basaltfjell vid Godhavn<td r>105
<td r>23.<td>Kolonien Egedesminde<td r>110
<td r>24.<td>Aulaitsivik-fjorden<td r>112
<td r>25.<td>Redaktören af Atuagagdliutit, L. Möller<td r>114
<td r>26.<td>Otto Torell<td r>120
<td r>27.<td>Henrik Rink<td r>121
<td r>28.<td>Karta utvisande den glaciala driftens utbredning under glacialtiden och nutiden<tab><td r>125
<td r>29.<td>Inlandsisens bräm, sedt från en betydlig höjd<td r>146
<td r>30.<td>Mynningen af en under inlandsisen framlöpande glacierelf<td c>»
<td r>31.<td>Holmar (Roches moutonnés) i Aulaitsivikfjorden, med inlandsisen i bakgrunden <tab><td r>147
<td r>32.<td>Klyfta i inlandsisen, omkr. 20 km. från kusten<td c>»
<td r>33.<td>Elf och vattenfall på inlandsisen<td r>152
<td r>34.<td>Nattrast vid en sjö på inlandsisen<td c>»
</table>
<table o>
<td 3 r>Sid
<td r>35.<td>Intermittent springbrunn, omkr. 45 km. från kusten<td r>153
<td r>36.<td>Inlandsisen omkring 50 km. från kusten<td c>»
<td r>37.<td>Karta öfver slädfärden under 1872—73 års polarexpedition<td r>157
<td r>38.<td>Tillbud till olyckshändelse under början af färden öfver Nordostlandets
inlandsis<tab><td r>158
<td r>39.<td>Rast i en glacierkanal<td r>162
<td r>40.<td>Genomskärning af en glacierkanal<td r>163
<td r>41.<td>Karta öfver Jensens, Kornerups och Groths isvandring 1878<td r>166
<td r>42.<td>Premierlöjtnant J. A. D. Jensen<td r>168
<td r>43.<td>Docenten Andreas Kornerup<td r>169
<td r>44.<td>Sammanskrufvad inlandsis<td r>171
<td r>45.<td>Parallela klyftor på inlandsisen<td r>176
<td r>46.<td>Elfvar på inlandsisen<td r>177
<td r>47.<td>Sofias hamn från grönländarnes tältplats<td r>186
<td r>48.<td>Flyttblock vid inlandsisens rand<td r>188
<td r>49.<td>Flyttblock vid randen af den i bakgrunden synliga inlandsisen<td c>»
<td r>50.<td>Flyttblock vid inlandsisens rand<td r>189
<td 2>51. 52. Inlandsisens afslutning mot land, dess lerbetäckta bräm och 
obetydliga kantmorän<td r>190
<td r>53.<td>Expeditionens lägerplats vid inlandsisens rand<td r>193
<td r>54.<td>Andra rastplatsen på inlandsisen<td>199
<td r>55.<td>Kokning på inlandsisen<td r>204
<td r>56.<td>Ortbestämning på inlandsisen<td r>205
<td r>57.<td>Flod på inlandsisen<td r>210
<td r>58.<td>Tågordning<td r>216
<td r>59.<td>Vy från inlandsisen<td r>226
<td r>60.<td>Lapparnes affärd öster ut från 18:de tältplatsen<td r>229
<td r>61.<td>Facsimile af Paul Egedes karta öfver Grönland 1788<td r>234
<td r>62.<td>Insjö vid inlandsisens rand<td r>286
<td r>63.<td>Kanten af inlandsisen sedd från ett högt berg<td r>237
<td r>64.<td>Utliggarestationen Ikamiut<td r>239
<td r>65.<td>Vandring öfver näset vid Sarpiursak<td r>240
<td r>66.<td>Geografisk ortbestämning vid en grönländsk koloni<td r>241
<td r>67.<td>Pava Lars Tuorda och Anders Hossa<td r>248
<td r>68.<td>Hans Hendrik 1853<td r>253
<td r>69.<td>Hans Hendrik 1883<td r>256
<td r>70.<td>Karta öfver Disko och omgifningar<td r>263
<td r>71.<td>Förstenad ung brödfrukt från Igdlokunguak<td r>264
<td r>72.<td>Förstenade kritväxter från Disko<td r>266
<td r>73.<td>Kartskiss öfver trakten kring Atanekerdluk<td r>270
<td r>74.<td>Vy af fastlandet vid Atanekerdluk, sedt från halfön<td r>271
<td r>75.<td>K. J. V. Steenstrup<td r>277
<td r>76.<td>Tertiära växtförsteningar från Atanekerdluk<td r>278
<td r>77.<td>Upprättstående trädstam i berglagren vid Atanekerdluk<td r>279
<td r>78.<td>Gleichenia Zippei Cord. sp. från Pattorfik<td r>282
<td r>79.<td>Kritväxter från Atanekerdluk<td r>283
<td r>80.<td>Kritväxter från klyftan vid Atanekerdluk<td r>287
</table>
<table o>
<td 3 r>Sid.
<td r>81.<td>Oswald Heer<td r>297
<td r>82.<td>Parti af kusten vid Melville Bay med Devils Thumb<td r>304
<td r>83.<td>Infödingarnes  möte med Sir John Ross på isen utanför Kap York den 10 aug. 1818 <td r>310
<td r>84.<td>Eskimåen Koludat<td r>321
<td r>85.<td>Södra stranden af Ivsugigsok<td r>328
<td r>86.<td>Kartskiss öfver Ivsugigsok<td r>332
<td r>87.<td>Sofia instängd af is vid Ivsugigsok<td r>334
<td r>88.<td>Skjuten isbjörn på Sofias däck<td r>337
<td r>89.<td>Bladfragment af en cycade<td r>341
<td r>90.<td>Skalbaggsvinge<td r>342
<td r>91.<td>Tertiärfrukter samt en kotte från Harön<td r>344
<td r>92.<td>Tasiusarsoak uppfyldt af is, sedt från en bergshöjd vid Sofias hamn<td r>353
<td r>93.<td>Kyrkan i Egedesminde<td r>357
<td r>94.<td>Ruin vid Igaliko-fjorden<td r>362
<td r>95.<td>Ruin på en holme i Igaliko-fjorden<td r>363
<td r>96.<td>Grundmurar till forngrönländska ruiner<td r>368
<td r>97.<td>Kakortoks kyrkoruin<td r>369
<td r>98.<td>Stenkrets vid Kakortok<td r>371
<td r>99.<td>Ruin vid Kakortok<td r>372
<td r>100.<td>Stenkrets vid Markai<td r>373
<td r>101.<td>Bitar af »klockmetall» från Grönland<td r>379
<td r>102.<td>Det förmenta Brattahlid från S.<td r>384
<td r>103.<td>Det förmenta Brattahliðfrån NO.<td r>385
<td r>104.<td>Isblock i hamnen vid Frederiksdal<td r>390
<td r>105.<td>Pastor Jacob Brodbeck<td r>393
<td r>106.<td>Kolonien Frederiksdal<td r>395
<td r>107.<td>Karta öfver Grönlands sydspets<td r>405
<td r>108.<td>Strandparti från Ikek-sundet<td r>406
<td r>109.<td>Grönlands ostkust söder om Konung Oscars hamn<td r>417
<td r>110.<td>Fjell på Grönlands ostkust, omgifvande Konung Oscars hamn<td r>420
<td r>111.<td>En del af norra stranden vid Konung Oscars hamn<td r>423
<td r>112.<td>Kusten vid Ingolfsfjell<td r>429
<td r>113.<td>Alfred Nathorst<td r>436
<td r>114.<td>August Berlin<td r>437
<td r>115.<td>Pok och Keperock, grönländsk man och qvinna<td r>459
<td r>116.<td>Grönländare af blandningsras<td r>463
<td r>117.<td>Grönländsk flicka af blandningsras<td r>464
<td r>118.<td>Grönländare<td r>465
<td r>119.<td>Lampa af tälgsten<td r>475
<td r>120.<td>Gryta och lampa af tälgsten, »sinkade» med skinnremmar<td c>»
<td r>121.<td>Grönländska stenredskap<td r>476
<td r>122.<td>Grönländska stenredskap<td r>477
<td r>123.<td>Grönländska fångstredskap<td r>480
<td r>124.<td>Grönländska fångstredskap<td r>481
<td r>125.<td>Grönländska redskap<td r>484
<td r>126.<td>Harpun- och pilspetsar af ben, trä och sten<td r>485
</table>
<table o>
<td 3 r>Sid.
<td r>127.<td>Knifvar af ben med inlagd egg af jern<tab><tab><tab><tab><tab><tab><tab><tab><td r>486
<td r>128.<td>Grönländskt vinterhus (vid Godhavn)<td r>487
<td r>129.<td>Vesteskimåiskt vinterhus<td r>489
<td r>130.<td>Vinterhyddor af snö<td r>490
<td r>131.<td>Eskimåhund<td r>492
<td 2>132, 133. Grönländska hundslädar<td r>494, 495
<td r>134.<td>Eskimåbarn på lustfärd<td r>497
<td r>135.<td>Grönländsk trumdans<td r>506
<td 2>136, 137. Eskimåpojkar<td r>512, 513
<td r>138.<td>Eskimågraf vid Port Clarence<td r>518
<td r>139.<td>Umiak eller qvinnobåt<td r>532
<td 3>
<td 3 c>————
</table>
</chapter>
<chapter name="Rättelser">
<h2><small>RÄTTELSER.</small></h2>

<table>
<td>Sid.<td r>35<td>r.<td r>14<td>nedifr.<td>står<td>rombiska,<td>läs<td>romboëdriska.
<td c>»<td r>56<td c>»<td r>8<td c>»<td c>»<td>1567<td c>»<td>1581.
<td c>»<td r>91<td c>»<td r>6<td>nedifr.<td c>»<td>östra<td c>»<td>vestra.
<td c>»<td r>92<td c>»<td r>13<td>uppifr.<td c>»<td>Philosophorums<td c>»<td>Philosophorum.
<td c>»<td r>102<td c>»<td r>18<td>nedifr.<td c>»<td>Niels Egedes<td c>»<td>Hans Egedes.
<td c>»<td r>104<td c>»<td r>14<td c>»<td c>»<td>Uigfak<td c>»<td>Uifak.
<td c>»<td r>109<td c>»<td r>4<td>uppifr.<td c>»<td><sc>Hans Christian</sc><td c>»<td><sc>Hans Hendrik</sc>.
<td c>»<td c>»<td c>»<td r>17<td>nedifr.<td c>»<td>s. 21<td c>»<td>s. 24.
<td c>»<td r>122<td c>»<td r>8<td> uppifr.<td c>»<td><sc>E. Erdmann</sc><td c>»<td><sc>A. Erdmann</sc>. 
</table>
Sid. 130. Borgmästaren Johan Anderson omtalar i sitt ofta anförda arbete (Nachrichten
von Island, Grönland und der Strasse Davis, Frankfurt & Leipzig 1747. s. 177) ännu ett äldre försök
att intränga på inlandsisen. En skeppare hade nämligen — året angifves icke — försökt att på
skidor uppnå ostkusten. Han hade dock snart nödgats vända, sedan han förlorat en af sitt
folk, som inför hans ögon nedstörtat i en klyfta, ur hvilken man hört hans nödrop, men icke
kunnat uppdraga honom. — Att major Paars verkligen gjort ett försök att öfver isen framtränga
till ostkusten synes af Cranz' berättelse (Historie von Grönland, s. 392).
<table>
<td>Sid.<td r>140<td>r.<td r>4<td>uppifr.<td>står<td>1870<td>läs<td>1872.
<td c>»<td c>»<td c>»<td r>5<td>nedifr.<td c>»<td>1870<td c>»<td>1870 och 1883.
<td c>»<td r>150<td c>»<td r>20<td c>»<td c>»<td>vester<td c>»<td>öster.
<td c>»<td r>299<td c>»<td r>13<td>uppifr.<td c>»<td>Schöter<td c>»<td>Schröter.
<td c>»<td r>366<td c>»<td r>15<td>nedifr.<td c>»<td>Amaralik-fjord<td c>»<td>Ameralik-fjord.
</table>

<img></img>
</chapter>
<chapter name="Inledning">
<img id="4590"><i><small>Ill. J.H.<tab><tab>W. MEYER, X. A.</small></i>
Ångaren Sofia</img>

<h2><small>INLEDNING.</small></h2>

Under Vega-expeditionens öfvervintring och under dess
hemfärd rörde sig samtalet ofta kring nya upptäcktsresor i
polartrakterna. Alla voro vi ense derom, att tidpunkten ännu
ej var inne för afslutande af de svenska forskningsfärderna,
men mycket olika åsigter gjorde sig deremot gällande i
afseende å frågan hvar den nästa stormlöpningen mot polarländernas 
isfästen skulle företagas. Oberäknadt alla polarfarares, 
med nutidens hjelpmedel oupphinneliga kardinalproblem,
<i>framträngandet till sjelfva Nordpolen</i>, finnas der borta i sjelfva
verket ännu så många vigtiga frågor att lösa och besvara,
att valet af den mest löftesrika reseplanen blir ganska svårt,
åtminstone för dem hvilkas mål utgöres af något annat än
uppsökande af faror och äfventyr. Det var dock egentligen
endast tvenne bland de många sålunda väckta förslagen till
nya resor, vid hvilka vi särskildt fäste oss, och för hvilka
ganska utförliga reseplaner utarbetades — nämligen i första
rummet en omfattande, med nödiga vetenskapliga 
hjelpmedel rikligt utrustad expedition till det fastland eller de
ögrupper, som träffas i granskapet af Sydpolen, och i andra
en fortsättning af Vegas undersökningar i Sibiriens ishaf
med Lena-floden till utgångspunkt och Sibiriens svårtillgängliga 
polar-arkipelag till operationsbas. Intetdera af dessa
förslag kom dock till utförande. Den svenska sydpolsfärden 
strandade mot svårigheten att anskaffa de mycket
betydande medel, som behöfvas för ett dylikt företag, i fall
detsamma skall blifva något annat än en rekognoscering.
Lenas deltaland och de förut endast två gånger af bildade
européer besökta Ny-Sibiriska öarna blefvo åter under åren
efter Vegas hemkomst scenen för det De Longska dramat,
under hvilket nya, vigtiga, om ock dyrköpta upplysningar
erhöllos rörande ögruppens geografi och naturförhållanden.
Dessutom utsände det Ryska geografiska sällskapet år 1882
en afdelning af de internationela polarexpeditionerna till
Lenas mynningsdelta, och slutligen hade äfven den danska
expeditionen, under löjtnant Hovgaard, Sibiriens ishaf till
mål. Innan det kom i fråga att utrusta någon ny expedition 
till dessa farvatten, var det tydligen nödigt att invänta
den fullständiga berättelsen om De Longs resa och att få
se, hvad den ryska expeditionen under löjtnant Jürgens
och den danska under löjtnant Hovgaard kunnat uträtta.

Då dr. <sc>Oscar Dickson</sc>, kort efter Vega-expeditionens
återkomst, å nyo stälde rikliga medel till mitt förfogande
för fortsättning af forskningsfärderna i den höga norden,
beslöt jag derför att åter upptaga en fråga, för hvilken så
väl dr. Dickson som jag förut varit lifligt intresserade,
nämligen undersökningen af Grönlands inre.

Om jag undantager den danske köpmannen eller, hvad
man numera skulle kalla, kolonibestyraren Lars Dalagers
korta, men intressanta utflygt på inlandsisen år 1751 och
ett par senare, för frågan om Grönlands inre helt och hållet
betydelselösa vandringar, som ej sträckt sig mer än några
hundratal meter in på isen, så hade ända till 1870 en
oförklarlig fördom förmått så väl infödingen som europeen
att stanna vid inlandsisens rand, och under ett helt
årtusende hade derför det stora landets inre förblifvit en
fullständig terra incognita. Det var doktor <sc>Sven Berggren</sc> och
jag, som bröto denna fördom genom att mot alla de förfarne
mäns varningar, som rådfrågades, i juli månad 1870, företaga 
den första expeditionen till det inre af den så fruktade
isöknen. Det gick lyckligt. Visserligen hindrade mig brist
på lämplig utrustning att på inlandsisen framtränga längre
än omkring femtio kilometer, men fördomen var bruten,
och sedan dess hafva från dansk sida flere allvarliga och
i många hänseenden resultatrika försök blifvit gjorda till en
verklig undersökning af landets inre. Den vigtigaste af de
danska inlandsisexpeditionerna valde dock en för ett långt
framträngande i det inre ytterst olämplig trakt, nämligen
Sydgrönlands alpland, hvilket omgifves af ett jemförelsevis
varmt haf, och der derför snönederbörden bör vara ganska
stor, isfältet mycket sönderbrutet samt utsigten att finna ett
annat isfritt inland, än de ifrån isen framstickande bergtopparna, 
ytterligt ringa. Af det i andra hänseenden vigtiga
resultat, till hvilket denna danska expedition kommit, kunde
man derför icke draga någon fullt säker slutsats rörande
naturbeskaffenheten i det inre af hela den öfriga kontinenten. 
Frågan derom är dock af så ofantlig, så väl teoretisk
som praktisk betydelse, ej allenast för geografien, utan i
ännu högre grad för geologien och framför allt för
Skandinaviens geologi, att den ovilkorligen kräfver en på verkliga
iakttagelser grundad lösning. Ja, jag tvekar ej att beteckna
den som ett af de, så väl i geografiskt som geologiskt och
geofysiskt hänseende, vigtigaste bland de polar-problem,
hvilka för det närvarande föreligga, d. v. s. bland de
polar-problem, som med de medel, hvilka för det närvarande stå
oss till buds, <i>kunna lösas</i>. Härtill kommo några andra, för 
vetenskapen betydelsefulla frågor, framkallade genom min
första Grönlandsfärd 1870, rörande hvilka jag delvis hyste
och fortfarande hyser afvikande meningar från många af
mina kolleger, så väl på denna, som på andra sidan om
Sundet. Äfven i afseende å dessa önskade jag genom en
ny, med rika tillgångar försedd och med utmärkta specialister 
bemannad forskningsexpedition, skaffa nya data för
tvistepunkternas besvarande.

Efter en noggrann granskning af allt, som i den gamla
litteraturen säges om de forngrönländska koloniernas läge,
och efter en omsorgsfull pröfning af de många skäl, som
i denna fråga anförts för antagandet, att Österbygden skulle
ligga på Grönlands sydvestkust, hade jag slutligen äfven i
denna fråga kommit till en öfvertygelse, rakt stridande mot
de läror, som genom Eggers m. fl:s studier af de gamles
skrifter gjort sig inom den lärda verlden gällande, i
synnerhet efter Graahs resa i umiak längs en del af ostkusten.
För att få ett stöd för min afvikande uppfattning önskade
jag med anledning häraf personligen studera det så fruktade
isbandet längs Grönlands sydostkust och om möjligt
förskaffa mig en egen erfarenhet rörande sjelfva kustens
naturförhållanden — jag ville sjelf pröfva, om en möjlighet
dock ej förefans att nå kusten med fartyg.

Det är dessa betraktelser som legat till grund för
uppgörande af nedanstående, till dr. O. Dickson inlemnade:

<h2>Reseplan för 1883 års Grönlands-expedition.</h2>

Nio århundraden äro snart förlidna, sedan norrmannen <sc>Erik
Röde</sc> upptäckte Grönland och derstädes anlade skandinaviska
kolonier, från hvilka nordiska sjöfarare några årtionden derpå seglade
längre mot söder till »Vinland det goda», det vill säga till kusterna
af det nuvarande Canada och Förenta Staterna — sålunda förvärfvande 
åt de nordiska folken äran att vara de rätte upptäckarne af
»den nya verlden». Man känner ej med visshet, om dessa färder 
gåfvo upphof till någon varaktig bosättning på Amerikas fasta land,
men deremot veta vi genom talrika isländska urkunder, att
kolonierna på Grönland snart blefvo mycket blomstrande; man räknade
der nära tre hundra bygder eller gårdar, af hvilka omkring två
hundra, fördelade på tolf socknar, lågo i »Österbygden» och nära
ett hundra, fördelade på tre eller fyra socknar, i »Vesterbygden», 
och landet bildade under fyra hundra år ett eget biskopsdöme, 
från hvilket till och med bidrag till korstågen skola hafva
insamlats.

Beklagligen upphörde efter förloppet af några århundraden
förbindelsen mellan dessa kolonier och moderlandet. Grönlands gamla
skandinaviska befolkning antingen utrotades genom farsoter och
genom anfall af norr ifrån framträngande eskimåer (skrälingar) eller
— hvad som torde vara mer sannolikt — förlorade sin nationalitet,
d. v. s. blef eskimåiserad under beröring med det talrikare
amerikanska polarfolket, hvars lefnadssätt var mer afpassadt efter
landets klimat och hjelpkällor än nordmännens. Huru det än må
förhålla sig härmed, säkert är, att en bland jordklotets starkaste
och mest rikt utrustade raser här förintades eller absorberades af
en bland de i fysiskt och intellektuelt hänseende sämst lottade.
Det gamla, under Norges krona lydande landet blef till och med
så fullständigt bortglömdt, att det behöfdes Columbi stora
upptäckter i södern för att åter fästa nordboarnes uppmärksamhet
derpå, att de en gång bebyggt ett land i den verldsdel, hvilken 
såsom nyupptäckt skiftades mellan söderns folk genom bullor
från Rom.

Med ledning af gamla traditioner och kursföreskrifter gjorde
man nu upprepade försök att från Island nå de forna, så länge
bortglömda kolonierna, men dessa försök strandade alla mot
omöjligheten att tränga igenom de massor af drifis, som hopat sig längs
Grönlands ostkust, hvilken antagligen förut varit mera isfri.
Slutligen fann dock <sc>John Davis</sc> under sina försök att upptäcka en
nordvestlig genomfart från Atlantiska oceanen till Stilla hafvet, att
Grönlands vestkust var jemförelsevis lätt tillgänglig, och att hafvet
derstädes lemnade ett rikt tillfälle till den då för tiden så utomordentligt
vinstgifvande hvalfångsten. Detta, jemte förmodade guldfynd i
Grönland, gaf anledning till åtskilliga nya danska fångst- och
handelsresor, hvilka dock hade föga framgång, ända tills norrmannen
<sc>Hans Egedes</sc> ifver att skaffa religionsvård åt ättlingarna af de gamla 
norska kolonisterna, föranledde grundläggandet af handels- och
missionsstationer på landets vestkust (den första vid Godthaab år
1721). Dessa hafva sedan dess betydligt ökats till antal och
omfång och förvaltas numera för danska statens räkning af den
»Grönländska handeln».

Grönland har sålunda varit bebodt af skandinaver från 983
till det femtonde seklet, och dess vestkust har under de senaste
ett hundra sextio åren utgjort uppehållsort för en mängd
insigtsfulla danska kolonibestyrare och religionslärare. Dessutom hafva
nästan samtliga de polarexpeditioner, som haft Amerikas ishaf till
mål, en längre eller kortare tid uppehållit sig vid denna kust, och
slutligen har Grönlands vestkust flere gånger utgjort mål för
omsorgsfullt utrustade forskningsexpeditioner. Denna del af Grönland
är derför ett af de i naturhistoriskt och etnografiskt hänseende bäst
kända bland polarländerna. Men allt detta oaktadt möta oss här
flere bland de luckor i kännedomen af vårt jordklot, som det för
närvarande är mest maktpåliggande att fylla. För några af dessa
skall jag här något närmare redogöra.

Grönlands ostkust har varit besökt af engelsmännen <sc>William
Scoresby</sc> d. y. 1822 samt <sc>Sabine</sc> och <sc>Clavering</sc> 1823, af dansken
<sc>W. A. Graah</sc> 1829—1830, af den andra tyska polarexpeditionen
under <sc>Koldewey</sc> 1868—1869, samt af några hvalfångare. Den är
likväl i största delen af sin utsträckning nästan fullkomligt okänd
— ett förhållande, som måste synnerligen menligt inverka på en
riktig uppfattning af historien om den första skandinaviska
kolonisationen på Grönland och om de ifrån Grönland till Amerikas
fastland fordom utsända upptäckts- eller fribytaretåg. Ända tills
södra delen af Grönlands ostkust blifvit fullständigt undersökt, måste
man nämligen alltid betvifla den högeligen tvungna förklaringen
rörande de forna norska koloniernas läge, som för det närvarande
är inom vetenskapen gällande. Föga värdigt det 19:e seklets
geografiska forskning är det äfven, att en kuststräcka, som skjuter ned
ända till granskapet af Stockholms breddgrad, skall vara så
ofullständigt känd som sydostkusten af Grönland.

Grönlands inre är en ännu fullständigare terra incognita än
dess ostkust. Här möter oss dock ett rent vetenskapligt problem,
hvars stora betydelse framgår deraf, att det <i>obevisade</i> antagandet,
det Grönlands inre skulle upptagas af en oafbruten isöken, utgör
en af hörnstenarna i glacialisternas läror om istiden, läror hvilka 
på det allra närmaste beröra flere af de vigtigaste grundprinciper,
som för det närvarande äro inom geologien gällande. Om man
undantager en vandring på Grönlands inlandsis år 1751 vid 62°
31′ n. br. af den danske köpmannen <sc>Lars Dalager</sc>, hvarunder han
framgick ungefär tretton kilometer öfver en ganska jemn isyta, och
<sc>Whympers</sc> misslyckade försök år 1867 att framtränga på inlandsisen 
vid 69° 30′ n. br., hvarvid han till följd af terrängens ytterst
svåra beskaffenhet endast kunde komma fram någon bråkdel af en
engelsk mil, så hafva hittills endast trenne allvarliga försök gjorts
att utforska Grönlands inre.

Det första försöket gjordes af mig och dr. <sc>Berggren</sc> den 19—26
juli 1870 vid 68° 30′ n. br. Gynnade af det härligaste väder
kunde vi framtränga ungefär 50 kilometer öfver en i början mycket
svår och af bottenlösa afgrunder genomskuren terräng, som dock
förbättrade sig ju längre vi kommo in i det inre af landet. Vi
hade i början till följeslagare tvenne eskimåer, men dessa lemnade
oss efter förloppet af två dagar. Emedan kännare af Grönlands
kustglacierer hade afrådt mig ifrån att bortkasta tid och medel på
ett så fullkomligt hopplöst företag som försöket att framtränga öfver
inlandsisen, var min utrustning ytterst bristfällig; vi saknade t. ex.
nödigt tågvirke, tält, lämpliga slädar och kunde efter skilsmessan
från eskimåerna ej ens medföra nödiga redskap för att bereda oss
varm mat. Jag kunde derför denna gång ej framtränga synnerligen 
långt. Men jag vann här den öfvertygelsen, att jag med några
raska matroser eller fångstmän till följeslagare och en ordentlig
utrustning skulle kunnat utan allt för stora svårigheter utsträcka
vandringen åtminstone till två eller tre hundra kilometer i det inre
af landet. I förbigående må här äfven nämnas, att jag under juni
månad år 1873 tillsammans med kapten <sc>Palander</sc> och nio man
företog en ungefär ett hundra nittio kilometer lång vandring öfver
inlandsisen på Nordostlandet på Spetsbergen — en vandring, som
för mig har ett särskildt intresse derför, att jag här lärde känna
naturbeskaffenheten af en inlandsis, innan snösmältningen inträdt,
och de egendomliga svårigheter, som vid den tiden äro förenade
med vandringar på polarländernas glacierer, en erfarenhet, som
kan komma väl till pass, om jag under den färd, som nu är i
fråga, tvingas att passera delar af inlandsisen, som äro så högt
belägna, att snön vid tiden för mitt besök ej hunnit från dem
bortsmälta.

År 1871 gjordes ett nytt försök att intränga på inlandsisen.
Några mil norr om det ställe, der jag börjat min vandring,
företog handelsassistenten <sc>A. Möldrup</sc> en färd med hundslädar öfver
isen, men vände efter 6 dagars vandring och efter att hafva
tillryggalagt några få mil från kusten.<footnote>Enligt upplysningar jag erhöll i Grönland har herr Möldrup endast
framträngt till en betydligare bergshöjd vid inlandsisens gräns.</footnote>

Den tredje forskningsfärden på Grönlands inlandsis gjordes
från den 14 juli till den 4 augusti år 1878 vid 62° 40′ n. br. af
danskarne <sc>J. A. D. Jensen</sc> och <sc>A. Kornerup</sc>. Expeditionen var
denna gång omsorgsfullt utrustad, men terrängen mycket sönderskuren, 
hvarjemte vädret var mindre gynsamt, hvarför expeditionen
knappast kunde framtränga längre i det inre än den svenska
expeditionen 1870.

Under ingendera af dessa expeditioner kunde man från
vändpunkten se någon gräns för isöknen öster ut, men att deraf vilja
draga den slutsats, att istäcket sträcker sig öfver Grönlands hela
inre, synes mig fullkomligt oberättigadt. Tvärt om synas följande
betraktelser tala derför, att det i de flesta fall är <i>en fysisk
omöjlighet</i>, att det inre af en vidsträckt kontinent är helt och hållet
ishöljdt under de klimatiska förhållanden, som söder om 80° n. br.
råda på vårt jordklot.

Glacierernas ismassor benämnas ofta i dagligt tal »evig is»,
en benämning, som i forna dagar togs så på fullt allvar, att några
forskare till och med påstodo, att isen under tidernas längd kunde
förvandlas till de vattenklara bergkristaller, som så rikligt träffas
i klyftorna på alpernas snötoppar. Numera veta vi, att denna
benämning är fullkomligt oriktig. Den ismassa, som århundraden
efter århundraden synes upptaga samma dalgång, är nämligen ej
allenast i en ständig, om ock nästan omärklig rörelse, i det att
den i form af skridjöklar långsamt vältrar sig ned från högre
belägna ställen till lägre; den är äfven underkastad en ständig
omsättning i så måtto, att den dels småningom i sin nedre del
smälter undan vid beröringsytan med de berglager, på hvilka den
hvilar, dels vid ytan å ena sidan minskas så väl genom smältning
under den varma årstiden som genom afdunstning under vintern
och å andra sidan ökas genom nederbörd af snö, hvilken, om den
ej bortsmälter, efter någon tid förvandlas först från snöstoft till
kornig snö, derpå till aggregat af löst sammanhängande 
kristallkorn af is, och slutligen till en hård sammanhängande ismassa.
I fall skridjökeln står i förbindelse med någon högre belägen, af
riklig snönederbörd underhållen issamling, eller hvad man kunde
kalla issjö, så kan den tränga fram långt nedom snögränsen till
trakter, der snönederbörden ingalunda är tillräcklig att ersätta den
förlust glacieren lider genom smältning och afdunstning. Det
är deremot sjelfklart, att glacierer eller andra beständiga
isformationer icke kunna uppstå i sådana trakter, till hvilka is icke kan
strömma ned från högre belägna ställen, och der snönederbörden
är mindre än den qvantitet snö, som under årets lopp bortsmälter
och afdunstar — ett förhållande, som bland annat förklarar,
hvarför inga glacierer förekomma i närheten af hvarken gamla eller nya
verldens köldpol.

Hvad Grönlands inre beträffar, så är det lätt att visa, att
de ofvan anförda vilkoren för glacierbildning icke kunna existera
derstädes, med mindre landets yta långsamt höjer sig så väl från
ost- som vestkusten till dess midt, och att dess öfver hafvet
belägna del sålunda har formen af en bulle med sidor som långsamt
och regelbundet slutta mot hafvet. En sådan höjdfördelning
möter oss dock icke på någon af jordklotets i orografiskt hänseende
kända kontinenter, och man kan derför med yttersta sannolikhet
antaga, att den ej heller är rådande på Grönland. Tvärt om tyder
Grönlands geologiska beskaffenhet, som i mycket öfverensstämmer
med Skandinaviens, på en orografisk byggnad, snarlik vårt eget
lands, d. v. s. derpå, att landet består af bergsryggar och bergstoppar 
vexlande med djupa dalar och slätter. Antagligt är till och
med, att landtryggen på Grönland, liksom i Sverige, i England,
äfvensom i norra och södra Amerika, går ungefär i landets
längdsträckning längs vestkusten.

De vindar, som skulle medföra snönederbörd i det inre af
landet, måste således, om de komma från Atlantiska oceanen, hafva
passerat först det breda isbälte, som nästan ständigt omsluter
Grönlands ostkust, derpå större eller mindre och, såsom vi veta, i
många fall rätt betydliga bergshöjder vid kusten; om vinden
deremot kommer från Davis strait, sjelfva landtryggen. I båda dessa
fall måste vinden få föhnvindens egenskaper, d. v. s. den måste,
då den passerat bergshöjderna, vara <i>torr och relativt uppvärmd</i>.
Lagarna för föhnvindarna bero, såsom bekant, på följande
förhållanden:

<img id="4591">Schematisk figur till förklaring av lagarna för föhnvind</img>

Låt <i>A</i>—<i>B</i> beteckna en bergshöjd och antag, att en vind för
luft, som är så torr, att någon nederbörd ur densamma icke eger
rum på bergstoppen, från <i>A</i> öfver <i>C</i> till <i>B</i>, så afkyles visserligen
luften, då den föres upp till <i>C</i> till följd af minskning i
barometertrycket och luftens derpå beroende utvidgning, men samma orsak,
som betingar afkylningen vid uppstigandet, betingar, att värme
frigöres och luften uppvärmes, då den sänker sig från <i>C</i> till <i>B</i>.
Sammanpressningen och uppvärmningen är i det senare fallet
precis lika stor som utvidgningen och afkylningen i det förra, och den
torra luft, som passerat berget, har derför vid framkomsten till <i>B</i>
icke undergått någon förändring, hvarken till temperatur eller
vattenhalt.

Helt annorlunda blir förhållandet, om den vid <i>A</i> uppstigande
luften är nästan mättad med fuktighet, såsom t. ex. den luft, som
passerat en vidsträcktare vattenyta. I sådant fall utvidgas och
afkyles luften visserligen, då den från hafsytan uppföres till
bergstoppen, men derjemte kondenseras en del af luftens vattenhalt på
bergshöjden, hvarvid vattengasens latenta värme frigöres och en
uppvärmning eger rum, som i någon mån minskar den afkylning,
som eger rum genom luftens utvidgning. Denna sålunda frigjorda
värmemängd har luften i behåll, äfven efter det den såsom torr
kommit ned till andra sidan af berget, vid <i>B</i>. Den ursprungliga
fuktiga luften har derför, sedan den passerat berget, en högre
värmegrad men en mindre vattenhalt, än den hade vid uppstigandet.
<i>Den är torr och uppvärmd.</i>

Dessa förhållanden äro ej allenast orsakerna till de torra och
varma föhnvindarna i Schweiz, till det vid första påseendet
besynnerliga förhållande, att det är för vindar, kommande från de snöklädda
fjellen, som snön bortsmälter i svenska Lappland; de spela ock en
ytterst ingripande rol i klimatiskt hänseende nästan öfverallt på
jordklotet. De betinga t. ex. olikheten i klimat och växtlighet på 
ömse sidor om Andernas bergskedja, på Eldslandets ost- och vestkust, 
på östra och vestra sidan af Australien. De äro hufvudorsaken 
till de torra öknar, som upptaga det inre af Asien, Australien,
norra delen af Afrika och vissa delar af Norra Amerika. I vårt
eget land föranleda de om våren i mellersta Sverige den med
ihållande vestliga vindar följande ihållande torkan. Samma lagar för
luftens temperatur och vattenhalt måste äfven göra sig gällande i
Grönland. Äfven här måste hafsvindarna vara fuktiga, men deras
vattenhalt afsätter sig vanligen i form af snö på bergshöjderna längs
kusten; hvaremot all den vind, som kommer till det inre af landet,
vare sig från öster, vester, söder eller norr, måste vara torr och
relativt uppvärmd, i fall landet ej har en orografisk byggnad af
helt annan beskaffenhet än alla andra jordklotets länder. I det
inre af Grönland kan nederbörden derför knappast vara tillräckligt
ymnig för att der underhålla en ständig inlandsis.

Man kan ej ens på förhand med säkerhet påstå, att landet
här skall bilda en öde, fullkomligt skoglös tundra. Åtminstone
träffar man i Sibirien skogar med jätteträd under vida svårare
klimatiska förhållanden än dem, som äro att vänta i det inre af
Grönland. Att Grönland i sitt inre skall göra skäl för sitt namn,
har för öfrigt redan på grund af växtgeografiska studier öfver
Grönlands flora blifvit påstådt af den berömde botanikern <sc>Hooker</sc>, och
sjelfva inbyggarna på Grönlands vestkust misstänka något sådant
på grund af de talrika skaror af renar, som stundom öfver
inlandsisen ses vandra mot vestkusten. Det sannolika är dock, att
inlandet, om ock isfritt, utgör en högnordisk öken med en växtlighet
föga rikare än den, som möter oss vid kusterna. Men huru det
än må förhålla sig härmed, Grönlands inre må vara lika rikt
skogbeklädt, som länderna vid Sibiriens köldpol, eller en skoglös men isfri
tundra eller en öken af evig is, säkert är, att utredandet af dess
verkliga beskaffenhet har en så stor och så genomgripande
betydelse i vetenskapligt hänseende, att man för det närvarande
knappast torde kunna uppställa ett vigtigare mål för en
polarexpedition, än just utredandet af naturförhållandena i det inre af
detta land. 

I sammanhang med försöket att framtränga till Grönlands
inre kan expeditionen dessutom uppställa för sig åtskilliga andra
ej ovigtiga forskningsmål, bland hvilka jag här vill framhålla
följande:


<table o><td c><i>Bestämmandet af drifisgränsen mellan Island och Kap Farewell,
lodningar och draggningar i dervarande farvatten.</i>
</table>

Denna del af Atlantiska oceanen har hittills knappast varit
föremål för någon annan systematisk undersökning än den, som
gjordes derstädes i sammanhang med undersökningarna för
nedläggande af de första kablar i Atlantiska oceanen.<footnote>Under sin märkliga kryssning längs Grönlands ostkust 1879 besökte
danske örlogskaptenen <sc>A. Mourier</sc> endast de delar af hithörande haf, som ligga norr
om Reykjavik. </footnote> Dess kännedom
är dock af stor vigt, så väl för fyllande af den största lucka, som
för det närvarande förefinnes i kännedomen om den ocean, hvilken
sköljer Europas och Amerikas kuster, som för utredande af de
orsaker, hvilka möjligen betingat de förändringar, som sedan
Grönlands första upptäckt tyckas hafva egt rum i afseende å
isförhållandena vid Grönlands ostkust. Utan synnerlig tidspillan kan
expeditionen egna sig åt dessa undersökningar under sin färd från
Island till Grönlands sydspets, hvilken försiggår under en del af
året, då antagligen ett härligt och vackert väder är rådande i dessa
farvatten. Möjligen kunna dylika undersökningar också anställas
under återfärden, ehuru då mindre sannolikhet förefinnes att få en
för lodnings- och draggningsarbeten fördelaktig väderlek.

<table o><td c><i>Insamlande af nya bidrag till isens och snöns flora.</i>
</table>

Professor Wittrock håller för det närvarande på att
offentliggöra ett ytterst intressant och vigtigt arbete<footnote>Se: Om snöns och isens flora, särskildt i de arktiska trakterna, af
<sc>V. B. Wittrock</sc> (<sc>A. E. Nordenskiöld</sc>, Studier och forskningar föranledda af mina
resor i höga norden, sid. 63—124). </footnote> om den för det mesta
mikroskopiska, men ganska artrika flora, hvars rätta växtplats
utgöres af alpernas och polarländernas snö- och isfält, och till hvilket
hufvudmaterialet hemförts, ej från alpernas af hundratals forskare
besökta snöfält, utan från de polarländer, som besökts af de svenska
arktiska expeditionerna. Expeditionen bör under besöket af
Grönlands isklädda kuster flerfaldiga gånger blifva i tillfälle att
hopbringa nytt material till dessa undersökningar, som redan lemnat
oss den oväntade upplysningen att till och med isen och snön
kunna utgöra jordmån för en ständig, i mångfaldiga former
skiftande växtlighet.

<table o><td c><i>Nya systematiska undersökningar af de lager, som föra
växtförsteningar få Grönland.</i>
</table>

Genom våra föregående arktiska expeditioners arbeten och
genom talrika, i synnerhet i Kongl. Vetenskaps-akademiens skrifter
offentliggjorda uppsatser, de flesta af professor <sc>Oswald Heer</sc> i
Zürich, veta vi, att man under de senaste årtiondena från den höga
nordens sand- och skifferlager erhållit ett ytterst rikt material för
utredande af de forna klimatiska förhållandena på jordklotet,
äfvensom för kännedomen om de visserligen mycket olikartade, men ända
till det sista geologiska tidskiftet alltid yppiga floror, som under
äldre geologiska tidskiften förefunnits i de nu så ishöljda polarländerna. 
Det är bekant, att ett rikt material för detta forskningsfält
insamlats äfven från Grönland af föregående engelska, danska och
svenska expeditioner. Men hittills har det material, som till
undersökning hemförts, för det mesta hopbragts under mycket
ogynsamma förhållanden och alltid af samlare, som sjelfva varit föga
hemma i den speciela gren af paleontologien, hvarom här är fråga.
Jag hoppas att med den expedition, som nu är i fråga, kunna förena 
en af de allra förnämsta specialister på detta forskningsfält, och
i så fall torde expeditionen äfven här kunna vinna nya och ytterst
omfattande upplysningar för dessa vigtiga kapitel i jordklotets och
särskildt växtverldens forna historia. Denna uppgift är så mycket
lättare att förena med expeditionen, som de rikaste fyndorterna för
fossila växter i Grönland ligga just i granskapet af det ställe, der
det vore min afsigt att uppgå på inlandsisen. Den tid, under hvilken 
jag är frånvarande på isvandringen, kan derför lämpligen
användas för ofvan angifna ändamål.

<table o><td c><i>Insamlandet af nya fakta för utredandet af den kosmiska
nederbörden.</i>
</table>

Genom fyndet af metalliska, kobolthaltiga jernpartiklar i
nyfallen snö i Europa och af ett kolblandadt stoft, innehållande
kobolthaltigt jern, på isfälten norr om Spetsbergen, genom
förekomsten af ringa mängder af metalliskt jern i det egendomliga stoft
(kryokonit), som jag hemförde från Grönlands inlandsis, äfvensom
genom andra likartade undersökningar, som under de senaste åren
anstälts i flere af Europas länder, är det bevisadt, att en ringa,
ständig eller periodisk, kosmisk nederbörd eger rum, sannolikt på 
alla delar af vår jord; och att en vida större omvexling är rådande
i afseende å beskaffenheten af denna nederbörd, än man vanligen
är benägen att antaga, antydes bland annat af det beklagligen allt
för ofullständigt undersökta fynd, som under Vega-resan gjordes af
små gula kristaller i snön på ett isfält vid Taimur-halfön. Nya
undersökningar äro derför på detta område af nöden för att afgöra
frågor af ingripande vigt, så väl för geologien som för kosmologien.
Men till följd af den ringa qvantitet kosmiska ämnen, som årligen
nedfaller på hvarje särskildt ställe, möter det stora svårigheter att
anställa dylika undersökningar i trakter, som äro tätt befolkade
och uppfylda med hyttor och fabriker af allehanda slag, och der
marken endast en kortare tid af året är snöhöljd, hvaremot
polarländerna egna sig härtill synnerligen väl, så väl till följd af
luftens renhet och frihet från terrestriskt dam, som till följd af
lättheten att på snöns hvita yta upptäcka de mörkfärgade stoftkorn,
som nedfallit på densamma. Utan någon synnerlig tidsförlust bör den
nu ifrågavarande expeditionen, under det den ångar fram längs
isfälten mellan Island och Grönland och under vandringen på inlandsisen,
kunna egna sin uppmärksamhet åt denna fängslande fråga.

Om isförhållandena i Baffins-bay äro gynsamma, och i fall
expeditionens fartyg kan i granskapet af Disko-ön ännu disponera
tillräckligt kol för en färd längre norr ut, eller i fall den kan ur
de i dessa trakter befintliga kollager bryta den kolqvantitet, som
behöfves för ändamålet, så vore det högeligen önskvärdt, om den
på fartyget qvarblifna delen af expeditionen kunde, medan jag är
frånvarande på isvandringen, längs vestkusten göra en utflygt till
Kap York. Här finnas nämligen, enligt hvad eskimåer år 1818
berättade för de engelska polarfararne <sc>Ross</sc> och <sc>Sabine</sc>, på ett berg,
<i>Savilik</i> eller jernberget, beläget på 76° 10′ n. br., ett par stora,
runda, lösa jernblock, från hvilka infödingarna förse sig med de
små mängder jern de behöfva för sina jagtredskap och
husgerådssaker. Metallen i dessa block skall enligt undersökning af ett
härifrån hemfördt jernredskap, utom jern hålla några få procent nickel,
och att döma af eskimåernas berättelser tyckas dessa block vara af
samma beskaffenhet som de jernblock, hvilka jag påträffade vid
Ovifak på Disko-ön år 1870. Märkvärdigt nog har denna märkliga
uppgift af Ross och Sabine icke blifvit behörigen beaktad af de
många polarfarare, som sedermera seglat förbi dessa trakter. Ett
tillfälle erbjuder sig sålunda här att insamla nya bidrag till 
kännedomen om de så mycket omtvistade grönländska jernfynden,
hvarjemte några dagars uppehåll på denna så föga kända del af
Grönlands vestkust äfven i många andra hänseenden bör blifva af stort
vetenskapligt intresse, i synnerhet som formationer, snarlika de
växtförande lagren på Disko-ön, här lära förekomma.

*

Liksom föregående svenska arktiska expeditioner bör denna
vara åtföljd af en vetenskaplig stab, hvars medlemmar hvar i sin
mån söka att göra henne värdig sina föregångare genom att med
ifver och insigt begagna hvarje tillfälle till vidgande af vår
kännedom om polarländernas naturförhållanden och till utredande af de
många vetenskapliga frågor, som i den höga norden vänta på sin
lösning. Det torde dock vara så mycket mindre lämpligt att här
utförligare redogöra för de arbeten, som sålunda kunna ifrågakomma,
som desamma till väsentlig mån måste bero på arten af de
specialstudier, åt hvilka medlemmarna af expeditionens vetenskapliga
stab egnat sig.

Ett forskningsmål måste jag dock ännu omnämna, emedan
detsamma ej bör saknas i någon från Norden till Grönland utsänd
expedition af det slag som den här ifrågavarande, nämligen
insamlande af nya bidrag till svar på den frågan: hvar lågo norrmännens
forna kolonier på Grönland — Eriksfjorden, Brattalid, Gardar
domkyrka, Herjolfsnäs m. fl.? Visserligen anses denna fråga af de
mest framstående forskare i Grönlands fornhistoria redan vara
besvarad genom antagandet, att de gamles Österbygd skulle hafva
legat vester om Grönlands sydspets, mellan Kap Farewell och 61°
n. br., samt Vesterbygden på vestkusten längre norr ut. Men om
man utan någon förutfattad mening fördomsfritt granskar de gamla
isländska sagor, som beröra denna fråga — och hvilka med sådan
omsorg samlats af de danske lärde — synes det mig vara svårt att
frigöra sig från den tanken, att forskningen här råkat fullständigt
på villospår; att den rätta Eriksfjorden med sin domkyrka och sina
många bygder ännu ej är upptäckt, och att den bör sökas
någonstädes på den nu så otillgängliga ostkusten norr om Kap Farewell.
Med ledning af den erfarenhet man har rörande isförhållandena i
andra delar af polarhafven tror jag, att denna kust utan svårighet
bör kunna nås genom att under hösten söder ifrån segla fram i
den isfria ränna, som enligt all sannolikhet äfven här bildar sig
längs kusten. Denna färd bör dock ej börjas före ingången af
september månad, till följd hvaraf det lämpar sig synnerligen väl för
den nu ifrågavarande expeditionen att efter återkomsten från
inlandsisen göra ett försök att från Kap Farewell framtränga norr ut
längs landets ostkust och undersöka dervarande fjordar.

På grund af hvad jag sålunda anfört får jag för expeditionen
föreslå följande reseplan:

Expeditionen afgår från Sverige i senare delen af maj månad
nästa år med en lämplig, ej för stor ångbåt, helst af svenskt jern,
och medelst säkra skiljeväggar indelad i flere vattentäta skott.
Ehuru expeditionen endast är afsedd att räcka under
sommarmånaderna, bör den vara provianterad för ett helt år och försedd med
nödig vinterutrustning jemte behöfliga vetenskapliga instrument och
en omsorgsfullt utvald och ändamålsenlig attiralj för isvandringen.
Ångbåten bör föras af en isvan kapten, hvarjemte en duglig
fångstskeppare bör anställas såsom ice-master. Den vetenskapliga staben
bör, utom expeditionens chef, utgöras af fyra personer, inberäknadt
läkaren.

Från Sverige ställes kosan till någon hamn i norra Skotland,
der kolförrådet förstärkes, hvarefter resan fortsättes till Reykjavik
på Island. Här uppehåller sig expeditionen åter några få dagar
för kolning, för att förse maskinen m. m. Derefter ångas vester ut
mot iskanten, hvilken sedan följes mot söder, dock utan att
fartyget utsättes för någon onödig risk genom att våga sig in i drifisen.
Endast om mot förmodan alldeles öppet vatten skulle hafva bildat
sig någonstädes vid ostkusten, anlöpes denna under utresan.
Sannolikheten härför är dock, såsom bekant, ytterligt ringa. Efter att
hafva passerat Kap Farewell anlöper fartyget Ivigtut, hvarest åter
kol intages från det rikhaltiga kolförråd, som genom Edra
anordningar derstädes blifvit af kryolitbolaget stäldt till expeditionens
förfogande. Derpå reser expeditionen upp längs Grönlands vestkust,
möjligen med anlöpande af Egedesminde, till Aulaitsivik-fjorden,
från hvars inre isvandringen företages. Denna är beräknad att
upptaga trettio å fyratio dagar och bör sålunda vara afslutad i medlet
af augusti. Under tiden ångar fartyget genom Waigattet till
Omenak, hvarvid de många i dessa trakter befintliga fyndorterna för
växtförsteningar uppsökas. Om isförhållandena och kolförrådet det
medgifva, ångar fartyget med en del af den vetenskapliga staben längre
norr ut, möjligen till Kap York, hvarest ett rikt tillfälle torde
erbjuda sig till vigtiga geologiska, mineralogiska, botaniska och
zoologiska studier. I medlet af augusti infinner sig fartyget åter vid
Aulaitsivik-fjorden, tager om bord de återkomna isvandrarne och
ångar derpå söder ut till Ivigtut, hvarest man uppehåller sig några
dagar för kolning m. m. Härifrån ångar expeditionen rundt om
Kap Farewell och längs ostkusten i den öppna ränna, som jag
förmodar vid den tiden skall förefinnas längs kusten, och egnar nu,
med nödigt afseende på de gamla geografiska beskrifningarna i de
isländska sagorna, synnerlig uppmärksamhet åt undersökningen af
de fjordar, som kunna nås. I slutet af september anträder
expeditionen återvägen rundt om drifisfältet till Reykjavik och sedan
vidare hem.

De distanser som expeditionen har att tillryggalägga, äro i
runda tal följande:
<table>
<td>Göteborg till Thurso<td r>500<td>nautiska mil el. minuter.
<td>Thurso till Reykjavik<td r>700<td c>»
<td>Reykjavik längs kanten af drifisen till Ivigtut<td r>870<td c>»
<td>Ivigtut till Aulaitsivik-fjorden<td r>540<td c>»
<td>Aulaitsivik-fjorden genom Waigattet till Omenak<tab><td r>330<td c>» 
<td>Omenak till Kap York<td r>400<td c>»
</table>

Stockholm den 30 dec. 1882.

<tab><tab><tab> <b>A. E. Nordenskiöld.</b>

Denna reseplan godkändes af dr. Dickson, som erbjöd
sig att <i>ensam</i> bestrida omkostnaderna för den nya
expeditionen, med uttryckligt vilkor, att all möjlig, omsorg skulle
egnas utrustningen, så att i det hänseendet intet försummades 
för deltagarnes säkerhet. Det var den sjunde arktiska 
expedition, som dr. Dickson antingen ensam bekostat,
eller till hvilken han lemnat mycket betydande bidrag.

Till en början gälde det att välja ett för expeditionen
lämpligt fartyg. Ett sådant som Vega var för den färd,
jag nu afsåg, mindre ändamålsenligt. Dess ångkraft var
nämligen för svag och sjelfva fartyget för stort för seglats
i ett föga kändt och mångenstädes, der jag ernade ånga 
fram, förut aldrig befaret vatten, inom en oafbruten skärgård,
full med granitklippor, hvilka ej finnas upptagna på något
sjökort eller utmärkta genom några sjömärken. En mindre
ångbåt kunde åter svårligen medföra kol för en resa, under
hvilken man, inberäknadt nödiga omvägar, skulle tillryggalägga 
8 à 10,000 naut. mil. — Denna svårighet blef dock
undanröjd derigenom, att dr. Dickson hos myndigheterna i
Danmark, hos det Forenede Dampskibselskab och hos »Kryolith 
Mine og Handels Selskabet», utverkade, att kol skulle
hållas expeditionen till handa i Reykjavik (obegränsadt
belopp), i Ivigtut i SV. Grönland (200 tons) och i någon af NV.
Grönlands kolonier (åtminstone 40 tons). Under sådana
förhållanden blef det möjligt att för expeditionen använda en
ångbåt, stor nog att passera oceanen, men ej allt för stor för
färder i skärgården, med kraftig ångmaskin, starkt byggd
och inredd för öfvervintring, i fall någon sådan skulle ifrågakomma. 
Att allt för mycket betunga fartyget med förstärkningar 
för is, ansåg jag ej nödigt, emedan jag af en lång
erfarenhet lärt, huru ändamålslös forcering af is i de flesta
fall är, och emedan jag funnit, att äfven det starkaste
fartyg svårligen kan skyddas mot krossning, i fall detsamma
råkar komma emellan tvenne sammanskjutande isfält.

Ett af de fartyg, som ganska väl motsvarade mina
fordringar, var ångbåten <i>Sofia</i>, byggd vid Motala mekaniska
verkstad af svenskt jern, under ledning af kapten <sc>Carlsund</sc>,
och afsedd för vinterpostföring i Östersjön. Sofia hade
bland annat varit med om 1868 års svenska polarexpedition,
då hon, under befäl af frih. <sc>F. W. von Otter</sc>, framträngde
till en högre nordlig breddgrad än något annat fartyg i
gamla hemisferen uppnått. Sedan dess hade hon en gång
år 1876 under en svår snöstorm strandat på ett
stengrund utanför Oskarshamn och blifvit såsom vrak öfvergifven
af kapten och besättning, men mot all förmodan på egen
hand af sjögång och storm drifvits öfver stengrundet mot 
land och bergats. Sedermera hade hon blifvit omsorgsfullt
reparerad och var nu i fullgodt sjödugligt skick. Då hon
ej skulle under sommaren användas för statens räkning, vände
jag mig till Kongl. Maj:t med anhållan att få låna »Sofia»
för den nya Grönlandsexpeditionen, <i>utan någon skyldighet
att assurera eller att ersätta fartyget, om det förliste, för
så vidt förlisningen ej betingades af grof vårdslöshet eller
försumlighet å min sida</i>. Sedan utlåtande blifvit inhemtadt
af general-postdirektören <sc>W. Roos</sc>, hänsköt Kongl. Maj:t
i en proposition af den 7 februari 1888, frågan till
kamrarne, hvilka enhälligt antogo Kongl. Maj:ts förslag om
bifall till min ansökan.

Efter slutad vinterpostföring blef Sofia upptagen på
slip och maskinen öfversedd på Lindholmens verkstad i
Göteborg. Expeditionen förseddes med proviant för 14
månader, beräknad för en besättning af 24 man. Vidare
intogs fullständig vinterutrustning, en rik och omsorgsfullt
vald uppsättning af vetenskapliga instrument, attiralj för
isvandringen m. m., med ett ord, intet sparades att göra
utrustningen så fullständig och omsorgsfull som möjligt.
Dessutom förseddes Sofia med en nödtorftig rigg, för att ej
vara redlös för den händelse någon olycka skulle drabba
dess ångmaskin; en mindre ångmaskin insattes i fartygets
storbåt; den ena af fartygets båtar ersattes med en
fångstbåt, hvarjemte en mindre norsk »snipa» och tvenne
Bertons segelduksbåtar medtogos.

Besättningen inmönstrades den 21 och 22 maj 1883
och bestod, jemte öfrige deltagare i expeditionen, af:
<table>
<td><sc>A. E. Nordenskiöld</sc>, expeditionens befälhafvare<td>född<td r><sup><small>18</small></sup>/<sub><small>11</small></sub> 1832.
<td><sc>A. G. Nathorst</sc>, fil. doktor, numera professor, intendent vid Riksmuseum<td c>»<td r><sup><small>7</small></sup>/<sub><small>11</small></sub> 1850.
<td><sc>J. A. Berlin</sc>, medicine licentiat, expeditionens läkare <td c>»<td r><sup><small>7</small></sup>/<sub><small>8</small></sub> 1851.
<td><sc>C. W. Forsstrand</sc>, fil. kandidat, amanuens vid Upsala universitet, zoolog<tab><tab><tab><tab><td c>»<td r><sup><small>4</small></sup>/<sub><small>7</small></sub> 1854.
</table>
<table>
<td><sc>G. I. Kolthoff</sc>, konservator vid zoologiska museet i Upsala<td>född<td r><sup><small>14</small></sup>/<sub><small>12</small></sub> 1845.
<td><sc>A. Hamberg</sc>, studerande vid Stockholms högskola, hydrogra<td c>»<td r><sup><small>17</small></sup>/<sub><small>1</small></sub> 1863.
<td><sc>C. J. O. Kjellström</sc>, bataljonsadjutant vid Södermanlands regemente, kartograf och fotograf <td c>»<td r><sup><small>10</small></sup>/<sub><small>l2</small></sub> 1855.
<td><sc>E. Nilsson</sc>, befälhafvare å Sofia<td c>»<td r><sup><small>29</small></sup>/<sub><small>3</small></sub> 1850.
<td><sc>P. A. Hörnfeldt</sc>, 1:e styrman<td c>»<td r><sup><small>13</small></sup>/<sub><small>6</small></sub> 1857.
<td><sc>S. A. Johannesen</sc>, 2:e styrman<td c>»<td r><sup><small>24</small></sup>/<sub><small>6</small></sub> 1851.
<td><sc>J. P. Johnson</sc>, 1:e maskinist<td c>»<td r><sup><small>16</small></sup>/<sub><small>3</small></sub> 1820.
<td><sc>P. C. Landergren</sc>, 2:e maskinist<td c>»<td r><sup><small><small>4</small></small></sup>/<sub>4</sub> 1839.
<td><sc>J. E. E:son Hult</sc>, eldare<td c>»<td r><sup><small>16</small></sup>/<sub><small>5</small></sub> 1846.
<td><sc>C. Th. Svensson</sc>, eldare<td c>»<td r><sup><small>13</small></sup>/<sub><small>7</small></sub> 1839.
<td><sc>S. Kræmer</sc>, fångstman<td c>»<td r><sup><small>2</small></sup>/<sub><small>10</small></sub> 1847.
<td><sc>R. Sevaldsen</sc>, fångstman<td c>»<td r><sup><small>9</small></sup>/<sub><small>5</small></sub> 1844.
<td><sc>A. F. Eriksson</sc>, matros<td c>»<td r><sup><small>29</small></sup>/<sub><small>1</small></sub> 1839.
<td><sc>C. J. Andersson</sc>, matros<td c>»<td r><sup><small>20</small></sup>/<sub><small>11</small></sub> 1837.
<td><sc>A. Jonsson</sc>, matros<td c>»<td r><sup><small>31</small></sup>/<sub><small>5</small></sub> 1852.
<td><sc>G. Andersson</sc>, kollämpare<td c>»<td r><sup><small>8</small></sup>/<sub><small>6</small></sub> 1860.
<td><sc>A. F. Th. Österman</sc>, kock<td c>»<td r><sup><small>25</small></sup>/<sub><small>11</small></sub> 1850.
<td><sc>C. O. G. Zetterberg</sc>, uppassare<td c>»<td r><sup><small>10</small></sup>/<sub><small>5</small></sub> 1863.
<td><sc>Anders Pavasson Rossa</sc>, lapp<td c>»<td r><sup><small>24</small></sup>/<sub><small>9</small></sub> 1844.
<td><sc>Pava Lars Nilsson Tuorda</sc>, lapp<td c>»<td r><sup><small>25</small></sup>/<sub><small>12</small></sub> 1847.
</table>

Jemte dessa personer, som skulle deltaga i hela
expeditionen, medföljde som passagerare till Island.
<table>
<td><sc>R. Arpi</sc>, filosofie kandidat<td>född<td r><sup><small>29</small></sup>/<sub><small>6</small></sub> 1853.
<td><sc>H. F. G. Strömfelt</sc>, grefve, filosofie kandidat<td c>»<td r><sup><small>9</small></sup>/<sub><small>3</small></sub> 1861.
<td><sc>G. Flink</sc>, studerande vid Stockholms högskola<tab><tab><tab><td c>»<td r><sup><small>18</small></sup>/<sub><small>1</small></sub> 1849.
</table>

Herr Flink skulle, på bekostnad af doktor Dickson,
på Island anställa mineralogiska och geologiska undersökningar; 
grefve Strömfelt och kandidaten Arpi för egen räkning 
besöka ön, den förre för botaniska, i synnerhet
algologiska, den senare för filologiska studier.

Under resans lopp ökades Sofias besättning ytterligare,
oberäknadt personer, som af en eller annan anledning
medföljde under kortare tider, dels genom en i Ivigtut ombordtagen 
norrman, som derstädes, för påstådd misshandel, rymt 
från ett amerikanskt fartyg, oeh nu för att komma hem
tog hyra på Sofia, dels med den för upptäckten af
nordmannaruiner på sydligaste delen af Grönlands ostkust kände
missionären pastor J. Brodbeck, hvilken från missionsstationen
Frederiksdal följde expeditionen under dess återresa längs
ostkusten för att, om så erfordrades, kunna tillhandagå som tolk.

Före afresan från Sverige saknades det denna gång ej
olycksspåmän. En af det förra underbefälet på Sofia ville
ej medfölja på Grönlandsfärden af den alldeles obefogade
fruktan, att fartyget ej skulle kunna tåla en storm på
oceanen; flere framstående kännare af de grönländska
farvattnen sände mig från Köpenhamn varningar att ej med den
endast för postfart i Östersjön byggda Sofia våga mig in i
det farliga farvattnet vid Grönlands ostkust, och tvenne af
Englands mest framstående och just i detta farvatten
erfarne arktici förklarade för dr. Dickson, att ett fartyg
sådant som Sofia hade föga utsigt att der kunna undgå en
säker undergång. Dessa varningar afskräckte mig dock ej.
Efter att hafva seglat vidsträcktare omkring i detta illa
beryktade farvattnet än någon af sina föregångare och efter
att först ibland alla fartyg under de senaste århundradena
hafva letat sig en väg fram och åter genom sydostkustens
isgördel, hemförde Sofia, sjelf oskadad, sitt befäl och sin
besättning, alla vid god helsa, till Europa. Olyckan kom
dock, ehuru på ett annat sätt, än någon kunnat förutse.
Då pastor Brodbeck våren 1884 skulle återvända till
Grönland, med ett af kryolitbolagets fartyg, en starkt byggd
bark <i>Alba</i>, förd af en mångerfaren Grönlandskapten
<sc>Toxwærd</sc>, omkom han jemte kaptenen och de fleste af Albas
manskap, vid fartygets totala skeppsbrott natten mellan den
1 och 2 april 1884, på ostkusten af Shetlandsöarna.

<img></img>
</chapter>
<chapter name="FÖRSTA KAPITLET">

<h2><small>FÖRSTA KAPITLET.</small></h2>

Afresa från Göteborg. — Omstufning i Marstrand. — Thurso. — Färöarna
passeras. — Verldens största fogelberg. — Storm. — Ankomst till Rödefjord. — 
Islandsspaten. — Dess historia, förekomst, utseende och vetenskapliga betydelse.
— Utfärd till kalkspatsbrottet. — Islandshästen. — Ankomst till Reykjavik. — 
Isländska växtförsteningar. — Reykjavik. — Fornlemningars sällsynthet på Island.
— De isländska membranerna. 

Den 23 maj var expeditionens hela utrustning, kol,
proviant, instrument m. m., tagen om bord, manskapet
inmönstradt, alla deltagarna resfärdiga. Visserligen återstod
det ännu att i fartygets trånga lastrum ordentligt nedstufva
en stor del af våra delvis mycket skrymmande tillhörigheter, 
men då föga utsigt fans att i Göteborgs hamn, der
Sofia från morgon till qväll utgjorde målet för en oafbruten 
ström af besökande, ostördt kunna förrätta detta arbete,
lättade jag i alla fall kl. 7 e. m. ankar, för att i någon
fredligare ytterhamn låta afsluta stufningen. Efter att
några timmar hafva legat stilla vid Kalfsund, ankrade Sofia
följande morgon vid Marstrand, välbekant för oss svenskar
som vestkustens förnämsta badort, för danskar och norrmän
genom Tordenskiolds bedrift den 23 juli 1719, för sjömän
af alla nationer, såsom den hamn, vid hvars inlopp
Paternosterskären äro belägna, der så mången käck sjöman
funnit sin graf. Bilagda karta öfver trakten från den tid, då
rikedom, betingad af ett ymnigt sillfiske, påstods hafva
gjort Marstrand till Nordens »gudlösaste stad»,<footnote><sc>Axel Emanuel Holmberg</sc>, Bohusläns beskrifning, 2:a uppl., D. 3, Örebro
1867, s. 194. </footnote> torde kanske 
<img><b>Sjökort öfver Marstrands-skären.</b><br>Ur: Waghenaers Speculum nauticum, Amst. 1591.</img>
intressera läsaren, såsom utgörande prof på det äldsta sättet
för teckning af sjökort. Det är kopieradt från den första
samling af sjökort som i tryck offentliggjorts, nämligen från
<sc>Lucas Aurigarii</sc> eller <sc>Waghenaers</sc> <i>Speculum Nauticum</i>, hvars
första upplaga trycktes i Leiden 1584.

Fartyget gjordes nu fullt sjöklart, och det visade sig,
att när allt blifvit behörigen stufvadt på sin plats, så fick
expeditionens utrustning, jemte kol för 11 dygns jemn gång,
ganska väl rum på vår lilla ångbåt, utan att densamma
derigenom blef för hårdt nedtryckt eller något intrång
behöfde göras i det rikliga utrymmet för expeditionens
deltagare och manskap.

Den 25 maj kl. 9 på morgonen lättade jag åter
ankar, för att på allvar anträda färden. Det blåste en frisk
vestlig bris med disig luft. Vinden stillnade dock snart,
och luften klarnade. Ankaret fäldes vid Thurso den 27 kl.
9 e. m. Sofia hade således utan ansträngning af maskinen
tillryggalagt de 525 naut. mil, som skilja Marstrand från
Thurso, på 60 timmar, en fart med hvilken jag ansåg mig
fullt belåten. Äfven kolåtgången motsvarade ungefär de
uppgifter jag erhållit, eller 1,<small>65</small> kub.fot per naut. mil.

För dem af mina läsare, hvilka ej äro närmare bekanta
med Skotlands geografi, vill jag nämna, att Thurso är
beläget på landets nordkust, vid vestra inloppet till Pentland
Firth. Flere af menige man, som vi under våra ströftåg
i hamnens omgifningar mötte, förklarade med en viss
stolthet, att de voro »Scandinavians», och de kunna allt hafva
rätt deri, ty i forna dagar var denna trakt ett tillhåll för
nordiska vikingar, hvilka här utkämpade mången hård och
grym dust med landets keltiska urbefolkning och slutligen
bemäktigade sig en del af kustlandet.

Jag uppehöll mig i Thurso till den 30 maj, då
ankaret åter lättades kl. <sup><small>1</small></sup>/<sub><small>2</small></sub> 3 e. m. Kursen stäldes på
Rödefjord vid Islands ostkust. Vädret var vackert, med en laber 
variabel vind. Den 31 på förmiddagen fingo vi sigte på
Färöarna, och samma dag på eftermiddagen ångade vi genom
sundet mellan Stora och Lilla Dimon.

Stora Dimon skall vara verldens största fogelfjell och
således sannolikt den af varmblodiga djur tätast bebodda
trakt på jordytan. Någon medtäflare i det hänseendet har
det åtminstone ej i de tempererade eller tropiska länderna.
Deremot kunde det väl hända, att en del fogelfjell på östra
sidan af Baffinsbay, i nordligaste Norge, på Beeren Eiland
eller på Spetsbergens vest- och nordkust till inbyggartal
närma sig Dimon. Om man undantager den ej obetydliga
alk-koloni, som häckar på Preobraschenie-ön utanför Chatangas
mynning (jemf. Vegas färd, I: 337), och möjligen något
fogelfjell på amerikanska sidan af Beringssund, träffar man
icke några betydligare sådana fjell vid Asiens och Amerikas
nordkuster eller vid kusterna af Amerikas polar-arkipelag.
Detta beror antagligen dels på kustklippornas beskaffenhet,
dels derpå, att Asiens och Amerikas ishaf äro allt för stor del
af året istäckta för att utgöra lämpliga näringsplatser om
sommaren för sådana sjöfoglar, som hemta sin föda från
hafvets botten. Om detta antagande är riktigt, skulle
alk-kolonien på Preobraschenie-ön antyda, att hafvet der
utanför är isfritt under en jemförelsevis betydlig del af året.
Ehuru vi, till följd af en oriktig uppskattning af afståndet,
under färden längs Dimons strand tycktes ånga fram helt
nära land, sågo vi från Sofia endast en eller annan enstaka
fogel. Intet antydde, att vi voro i granskapet af rika
fogelkolonier, hvilket föreföll mig så mycket besynnerligare, som
man på Spetsbergen utanför alk- och rotges-fjellen möter
skaror af dessa foglar bland drifisen långt ut på hafvet.

För tio år tillbaka hade herr Kolthoff besökt Stora
Dimon. Endast genom klättring på en ytterst farlig stig
uppför de tvärbranta strandklipporna kan man komma upp till
de gräsklädda slätter, som upptaga öns inre. Hvarje klyfta,
kant och utsprång på dessa klippor utgöra häckningsställen
för tallösa fogelskaror, hufvudsakligast alkor, och när man
väl kommit upp på krönet, finner man marken längs
hafskusten underminerad af gångar, som lunnefogeln (<i>Mormon
arcticus</i>) gräft för sina reden. När man under
häckningstiden går nedanför bergbranten, hagla ägg och fogelungar,
att ej tala om en annan ännu mindre angenäm nederbörd,
öfver en, och uppe på krönet stupar man i lunnefogels-hålen.

Från däck kunde man på den vackert gröna högslätt,
som upptager en stor del af ön, se åtskilliga hus och en
mängd betande nötboskap. Bostaden innehafves nu af en
arrendator, som för några hundra kronor årligen af danska
staten förhyr jagt- och betesrättigheten på ön och deraf
säges hafva en god inkomst. Vid Kolthoffs besök hade
denne arrendator i sin tjenst 10 drängar och 20 pigor,
hufvudsakligast för biträde vid fogelfångsten och för inläggning
och bearbetning af de härvid erhållna produkterna.

Enligt herr Kolthoff bildas hufvudfångsten så väl på
Dimon som öfriga färöiska fogelberg af alkan <i>(Uria Trile)</i>,
och lunnefogeln <i>(Mormon arcticus)</i>. På Dimon häckar
äfven kryckjan <i>(Larus tridactylus)</i>, tordmulen <i>(Alca torda)</i>
och stormfogeln <i>(Procellaria glacialis)</i>, samt i ringare antal
två Lestris-arter, <i>L. parasitica</i> (tjufhjon) och <i>L. catarrhactes</i>,
samt en beckassin <i>(Scolopax gallinago)</i>, hvilka tre sistnämnda
bebo de yppiga gräsvallarna uppe på ön, der äfven ett
fåtal af <i>Tringa maritima, Numenius pheopus, Anthus rupestris,
Anth. pratensis, Saxicola oenanthe, Emberiza nivalis</i> och
<i>Troglodytes europæus (borealis)</i> finnes. Dessa arter bilda
hela Dimons så individrika fogelfauna. På de öfriga bergen
förekomma alldeles samma arter, med undantag af Myggenæs, 
der en stor koloni af <i>Sula alba</i> är bosatt.

Om fogelfångsten på Färöarna meddelar <sc>Debes</sc><footnote><sc>Lucas Jacobsön Debes</sc>, Færoæ et Færoa reserata, det er: Færöernis
oc Færöeske Indbyggeris Beskrifvelse, Kiöbenhafn 1673, s. 140. </footnote> följande:

»Man kan ej beskrifva med hvilken möda och fara
invånarna söka dessa foglar (lomvian) på de höga och branta bergen,
af hvilka många äro mer än två hundra famnar höga. Också
äro icke alla färingar skickliga härtill, utan det är vissa personer,
hvilka hafva anlag dertill af naturen, och dem kallar man
»fogelmän». De utföra detta farliga arbete på två olika sätt, ty
antingen stiga de nedifrån upp på dessa höga berg, hvilka äro så
branta som en mur, eller ock släppa de sig med ett rep
ofvanifrån ned mellan klipporna. När de uppstiga nedifrån, hafva de en
stång, som är 11 till 12 alnar lång och i ena ändan försedd med
en hake af jern. Denna stång fästes af dem, som befinna sig
nedanför, vare sig i en båt eller på klippan, vid fogelfängarens
lifbälte eller vid ett rep, som han har om lifvet, och sålunda hjelpa
de honom till en början upp på den högsta afsats de kunna nå
och der han kan finna fotfäste. Derefter äro de äfven en annan
behjelpliga att komma upp. När nu de båda männen äro uppe,
har hvar och en af dem sin fogelstång i handen och ett långt tåg
hos sig; deraf taga de båda hvar sin ända och fästa den omkring
lifvet och stiga på sådant sätt så högt upp de kunna komma. De
påträffa ofta svåra ställen, men då hjelper den ene den andre, och
dervid tillgår så, att den ene sätter sin stång under ändan af den
andre och skjuter honom sålunda så högt han förmår, tills han
uppnår en högre afsats. Denne drager då sin kamrat till sig med
det omkring lifvet fästade tåget, och härmed fortfara de båda, tills
de uppnått den höjd, der foglarna hafva sina nästen, hvarest de
då kunna efter behag förfara med foglarna. Men emedan det
finnes många farliga ställen bland klipporna, i hvilka de måste klättra
omkring, så uppsöker den ene af dem en säker och beqväm plats,
hvarest han kan hålla sig fast, tills den andre har kommit öfver
den farliga punkten. Händer det emellertid, att han det oaktadt
slinter och faller, så uppehåller den andre honom med det om
lifvet fästade tåget och hjelper honom åter upp. När han hunnit
förbi den svåra punkten, så gör han i sin ordning sig fast vid en
sten, tills äfven den andre öfvervunnit faran. På sådant sätt klättra
de allt vidare och uppsöka foglarna så länge och hvarest det synes
dem lämpligt. Tyvärr händer det dock ofta att, om den ene icke
står fast eller om han icke är stark nog för att uppehålla den andre
i fallet, så nedstörta de båda och slå ihjäl sig mot klipporna. På
sådant sätt omkomma några hvarje år.

Somliga klippor kunna emellertid icke nås nedifrån eller från
sjösidan; derför söka de sig en väg öfver bergen och ofvanifrån ned;
sådant kalla de »at sie». Detta är det andra sättet att uppsöka
foglarna och tillgår sålunda. De taga en omkring 80 till 100
famnar lång och 3 tum tjock lina; den ena ändan deraf lindar
fogelfängaren om lifvet på sig och drager den mellan sina båda ben, så
att han kan sitta derpå; på sådant sätt släpper han sig ned med sin
fogelstång i handen. Sex man hålla upptill i linan och fira tid
efter annan på densamma. För säkerhets skull lägga de på
bergkanten ett stycke trä, hvaröfver linan löper, på det att den
icke må skrapa mot de hårda och skarpa stenarna och slitas
sönder. Dessutom hafva de ett fint tåg i handen, hvilket likaledes är
fästadt omkring lifvet på fogelfängaren; i detta drar han och ger
derigenom vissa tecken, hvarigenom han meddelar dem, som hålla
honom, huruvida han vill sänkas eller höjas eller om han vill
förblifva der han är. Vid ett sådant nedhissande är fogelfängaren
utsatt för stor fara, ty de stenar, som lösbrytas genom linans
rörelser, kunna falla honom på hufvudet, och han kan icke vika
undan. Af denna orsak har han vanligen på hufvudet en mycket
tjock och väl fodrad blå sjömanshatt, som i viss mån kan mildra
slagen af stenarna, om dessa icke äro allt för stora, ty då kostar
det hans lif. Emellertid underkasta färingarna sig ständigt denna
fara för att vinna uppehälle för sitt mödosamma lif. De hoppas
ock, att den barmhertige Guden skall beskydda dem, och de
flesta anförtro sig åt honom med stor andakt, då de anträda dessa
farliga färder. Eljest säga de att faran ej är så synnerligt stor
vid dessa företag, men att det är ett mödosamt och svårt arbete,
ty den som icke har lärt sig huru man skall bära sig åt och ej är
van, med honom vrider linan sig ständigt rundt, så att han blir
alldeles yr och icke kan uträtta något. Den deremot, som har
lärt sig saken, anser det hela blott för en lek. Han förstår på ett
konstigt sätt att svinga sig med linan fram och tillbaka eller från
en plats till en annan, och detta sker med tillhjelp af fötterna,
hvilka han sätter mot klippan, och sålunda beger han sig till de
ställen, der foglarna hålla till. Han förstår äfven att sitta på sin
lina fritt sväfvande i luften och med stången i hand fånga de
hemkommande och utflygande foglarna. Påträffar han ett hål i berget,
skyddadt af ett öfverhängande klipptak, i hvilka hål foglarna gerna
uppehålla sig, så förstår han (hvilket är den största konsten) att
med fötterna stöta sig några famnar tillbaka från klippan och med
den största behändighet svänga sig in under ett sådant hvalf och
der fatta fast fot.»

Det är naturligt, att en fångst af detta slag måtte
hafva haft något mycket lockande för ungdomen, af hvilken
ock årligen en eller annan får sätta lifvet till vid sträfvan
att klättra högst upp för fjellbranten eller att göra den
djerfvaste nedstigningen. För att något stäfja öfverdådet säges
en lag fordom varit utfärdad, som förklarade hvarje
fogelfängare, som under klättring i fogelbergen fallit ned och
slagit ihjäl sig, för sjelfspilling och ovärdig en hederlig
begrafning, <i>i fall icke någon af hans anhöriga eller vänner
vågade framgå samma väg och dymedelst praktiskt bevisa,
att vågstycket varit utförbart</i>.

I sundet mötte vi en båt med färingar, hvilka för en
ringa summa sålde oss en hop synnerligen läcker torsk.
När de fingo veta, att vi voro från Sverige, började de
genast tala om Vega-resan och om detta års expedition med
Sofia, om hvilken deras tidning redan haft åtskilligt att
berätta. De tycktes af vår färd vänta ej mindre än
återupptäckten af skandinavernas »förlorade»  kolonier på Grönland.

Under det att Sofia ångade fram i det härliga vädret
på den mellan Färöarnas höga klippstränder alldeles stilla
sjön, tömde några af oss på däck en flaska af en ypperlig
madera, som herr <sc>William Schönlank</sc> i Berlin förärat
expeditionen. Såsom vid dylika tillfällen ofta plägar ske,
kastades den tömda flaskan öfver bord, sedan den åter
blifvit korkad och några visitkort med helsningar m. m. i
densamma inlagda. Denna gång inträffade det mindre vanliga,
att flaskan dref oskadad i land. Helsningarna offentliggjordes 
först af Thorshavns tidning och gjorde sedan, mer
eller mindre utsmyckade, sin rund i pressen.

Den 1 juni började en storm från nordost med
regntjocka och snöbyar att blåsa, hvilken förorsakade en hög
sjö, som bröt öfver fartyget och tvang oss att framgå med
half maskin till natten mot den 2 juni, då vinden
bedarrade. Våra fjell-lappar, hvilka ej allenast sjelfva nu gjorde
sin första resa på öppet haf, utan hvilkas förfäder antagligen
aldrig allt sedan sjöresan i Noachs ark varit med på en
verklig sjöfärd, hade under stormen varit nästan döende af
sjösjuka, ytterligt nedstämda och fullt öfvertygade, att deras
sista stund slagit. Anders svarade ännu följande dagen
på frågan huru han och Lars befunno sig: »Nog håller jag
lite fast i lifvet än, men knappt är det». Först sedan
ankaret fallit i Rödefjord, och de fått tillstånd att stanna
bland videsnåren i land ända till fartygets afgång, steg
modet åter. Innan afseglingen förklarade de ock, »att
lifvet nu kommit igen». På Island trifdes lapparne mycket
väl. Så väl natur och folk som inbyggarnes oansenliga
jordhyddor slogo tydligen mycket an på dem.

Land kom i sigte tidigt på morgonen den 2 juni, men
då man ej kunde hafva full lit till besticket till följd af
den föregående dagens storm, och då himmelens molnhölje
ej medgaf några solobservationer, voro vi i början osäkra,
hvilken af de många öppningar mellan fjellen, som från
fartyget syntes, utgjorde mynningen af den fjord, dit vi
ernade oss. Några fyrar eller betydligare sjömärken finnas
ej här. Först efter att under flere timmar hafva ångat af
och an längs kusten, lyckades vi, med tillhjelp af några
franska seglares kurs och förtoningarna i Lövenörns
kartbeskrifning, fullt orientera oss.

Den 2 juni, strax före middagen, angjordes ändtligen
den rätta mynningen, och 2<sup><small>1</small></sup>/<sub><small>2</small></sub> timme derefter kastades
ankar i Eskifjord, en utgrening af Rödefjord (Reyðarfjörðr).

Vid Eskifjord är en af de förnämsta handelsstationerna
på Islands ostkust belägen. Här finnes bland annat en
svensk-norsk konsul <sc>Tulinius</sc>, hvilken för tillfället var
frånvarande, men hvars son mottog oss med mycken vänlighet.

Min ankring här föranleddes af grefve Strömfelts och
herr Flinks önskan att från denna trakt börja sina
forskningsfärder på Island. Dessutom önskade jag sjelf besöka
en liten, vid Eskifjorden belägen skärpning, der man sedan
två århundraden tillbaka brutit »Islandsspat», en stenart,
som ej allenast utgör ett af mineralrikets vackraste alster,
utan äfven lemnat fysikern ett af de kraftigaste och mest
resultatbringande medel för studiet af ljusets egenskaper,
samt mikroskopisten och astronomen eller astrofysikern
ovärderliga hjelpmedel för utforskande å ena sidan af
cellverldens hemligheter, å den andra af verldsalltets omätliga
rymder. Det är för öfrigt samma mineral, som i en mindre
ädel form utgjort det mest omtyckta råmaterialet för
arkitektens storverk och för bildhuggarens mästerstycken.
Islandsspaten är nämligen intet annat än en tydligt kristalliserad,
vattenklar varietet af vanlig kalksten, krita eller marmor,
hvars betydelse för vetenskapen beror derpå, att de stora,
klara, af jemna spjelkningsytor begränsade stycken, i hvilka
detta mineral erhålles, lemna forskaren ett beqvämt medel
att åstadkomma polariseradt ljus och att studera lagarna för
en del ämnens förmåga att tudela genomgående ljusstrålar.

Inom den vetenskapliga verlden blef islandsspaten först
känd genom ett arbete af en dansk vetenskapsman af skånsk
slägt, <sc>Erasmus Bartholinus</sc>, hvilket arbete första gången
trycktes i Kjöbenhavn år 1669 under titel: <i>Experimenta
crystalli Islandici dis-diaclastici</i>. Ett utdrag af denna
afhandling meddelades året derpå i Vol. V af »<i>Philosophical
Transactions giving some accompt of the present undertakings,
studies, and labours of the ingenious in many considerable
parts of the World.</i>» Sedermera har islandsspatens
dubbelbrytande egenskaper mycket utförligt behandlats af
<sc>Huyghens</sc> i hans för hela fysikens lärobyggnad epokgörande
arbete: »<i>Traité de la lumière où sont expliquées tes causes
de ce qui luy arrive dans la réflexion et dans la réfraction 
</i>
<i>et particulièrement dans l’étrange réfraction du Cristal
d’Islande</i>, Leide 1690. Huyghens visar här bland annat, att
ej allenast islandsspaten utan äfven kristalliserad kalkspat
från andra ställen och bergkristall äro dubbelbrytande, och
att man således här ej har att göra med en tillfällig
egenskap hos ett sällsynt mineral, utan med en egenskap som
tillkommer de flesta kristalliserade ämnen, ehuru den
framträder mer utpräglad hos det isländska mineralet än hos
andra naturliga eller med konst framstälda kristaller. Det
är just härpå som frågans stora vetenskapliga vigt beror,

<img id="4592"><b>Islandsspat.</b></img>

och derför har ock islandsspaten under de senast förgångna
tvenne seklen varit föremål för upprepade undersökningar
af vetenskapens förste stormän. En fullständig historik om
dessa undersökningar skulle omfatta en hel afdelning i
fysikens historia, en afdelning hvars rika innehåll det ej ens
antydningsvis kan komma i fråga att här meddela.
Literaturen om islandsspatens geologi är deremot så knapphändig,
att det väsentliga deraf kan sammanfattas i några få rader.
Rörande förekomstsättet meddelar till en början Bartholinus:
»att inbyggarne på Island och de danska handelsmännen
berätta, att detta slag af kristaller träffas på en mängd 
ställen, hufvudsakligast uppgräfvas de dock från ett mycket
högt berg, icke långt från Roerfjord (Rödefjord). Stenen
träffas på hela bergets yta, så att man ej behöfver gräfva
djupt för att erhålla den i kubikfotstora stycken och
mera. Från hörnen af islandsspatskristallerna skjuter ibland
ett hårdare ämne ut, ej olämpligt att skära glas, till
formen skildt från hufvudmineralet och snarlikt diamant».
Något tillägg eller beriktigande till denna mycket oklara
berättelse om mineralets förekomst har hvarken den lärde
Hamburgerborgmästaren <sc>Johan Anderson</sc> (1746) eller hans
grundlige recensent <sc>Niels Horrebow</sc> (1752) att meddela,
och lika förgäfves söker man upplysningar om den
märkvärdiga mineralförekomsten i <sc>Olafsens</sc> och <sc>Povelsens</sc> <i>Reise
igiennem Island foranstaltet af Videnskabernes Sælskab</i>, tryckt
i Soroe 1772, eller i <sc>Uno von Troils</sc> bref om sina
iakttagelser på Island 1772, eller i <sc>W. J. Hookers</sc> resa 1809.
Den förste, som lemnat en verklig mineralogisk beskrifning
af fyndstället, är <sc>C. Krug von Nidda</sc>. Han till och med
riktade geologernas plutomyth med en ny saga för att
förklara den vackra kalkspatens bildning. Från ett
underliggande hypotetiskt kalkstenslager hade vid den glödande
smälta doleritens frambrott ett stycke kalksten blifvit
lösryckt, fördt till jordytan och af hettan förvandladt till
Islandsspat! Islandsspaten skulle således bildats på ett sätt
snarlikt det, som vissa geologer angifva för tillkomsten af
jernblocken vid Ovifak, och dock säger v. Nidda
uttryckligen, att islandsspaten förekommer ej i en rundad klump,
utan på en lång och smal spricka i den omgifvande
finkorniga, augitrika doleriten. Sedermera har stället äfven besökts
af <sc>C. W. Paykull</sc>. Han anger riktigt, att kalkspaten
uppkommit på våta vägen, antagligen genom den omgifvande 
trappens förvittring.<footnote><sc>Karstens</sc> Archiv für Geognosie, B. VII, 1834, s. 510. <sc>Paykull</sc>, En
sommar på Island, Stockholm 1866, s. 183. </footnote>

<img id="4593"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Islandsspatsbrottet vid Eskifjord.</b><br>Efter en fotografi af expeditionens fotograf.</img>

Det ställe, der man bryter eller rättare har brutit
islandsspaten, dubbelspaten eller »Crystallus Islandicus
disdiaclasticus», är beläget på norra stranden af Rödefjord,
ungefär en timmes ridt i ostlig riktning från handelsstationen
vid Eskifjord. Grufvan ligger på en höjd af 100 meter
uppför en temligen brant, kal och endast af en sparsam
växtlighet täckt strandsluttning, hvilken längre bort från
stranden höjer sig ytterligare ett par hundra meter. De
vackra, inuti klara kalkspatstyckena träffas på hålrum i en
med halfklar, grof kristallinisk kalk, lera och bitar af basalt
fyld gång, som tydligen bildats sålunda, att en spricka i
basalten — långt efter det denna bergart hårdnat — fylts
uppifrån med lera och nedfallet grus samt kalkspat, som
utkristalliserat ur kalkhaltigt dagvatten. Gången stryker från
norr till söder med ett nära vertikalt fall. Dels bekläda de
klara kristallerna hålrummets väggar, dels ligga de alldeles
lösa i den lera, som fyller detsamma. Antagligen träffades
mineralet i början i stor mängd och i mycket stora klumpar
helt nära jordytan; sedermera har man för mineralets
vinnande nödgats arbeta sig djupare in i berget, så att en liten,
vid mitt besök beklagligen vattenfyld skärpning uppstått.
Ej heller äro de stuffer af klar spat, som numera erhållas, så
stora som förr. En naturlig klump eller kristall af
dubbelspat, sådan den träffas i grufvan, ser för öfrigt föga ädel
ut. Den är för det första helt och hållet nedsmutsad af
en brungrå lera, som häftar envist vid kristallens ytor. Kär
denna blifvit borttvättad, så blottas de egentliga
kristallytorna, hvilka alltid äro liksom mattslipade och
ogenomskinliga, så att kristallens klara inre fördöljes för oerfarna
blickar. Men ett enda hammarslag — och den smutsfärgade
klumpen tyckes sönderfalla i hundratals vattenklara, slipade
ädelstenar. Mineralet har nämligen trenne mycket tydliga,
rombiska genomgångsytor och låter sällan klyfva sig i någon
annan riktning än efter dessa, alltid jemna och spegelblanka
brottytor. Någon gång äro mineralets naturliga kristallytor
och sådana brottytor, som redan bildats medan kristallerna
lågo inbäddade i leran, täckta med ett tjockt lager af zeolit
(stilbit och heulandit). I basalten eller basalttuffen, som
omger gången, träffas små blåsrum, hvilkas väggar äro
beklädda med oansenliga kristaller af qvarts, hvilken
förmodligen utgjort Bartholins glasskärande, diamantlika stenart.
Den grofkristalliniska, mjölkfärgade, mindre genomskinliga
kalk, som utgör gångens hufvudmassa, kan ej användas för
optiska ändamål, men har utförts till Europa för att begagnas
till beredning af kolsyra. En ej obetydlig hög af denna
kalk fans ännu upplagd på strandsluttningen, hvaraf man
kan sluta, att exporten ej varit synnerligen lönande. Klara,
för optiska ändamål användbara stycken betalas deremot
ganska högt. Islandsspaten är äfven i större stycken lika
ofärgad som det klaraste källvatten. Några kemister drogo
häraf utan noggranna kemiska undersökningar den
slutsatsen, att islandsspaten vore en fullkomligt ren kemisk
förening af kolsyra och kalk, lämplig att användas till
bestämmande af calciums atom vigt. För denna erhöll man
genom mineralets analys ett tal, som tycktes bekräfta den
s. k. Proutska lagen, enligt hvilken de enkla ämnenas
atomvigter skulle vara jemna multipler af vätets, en lag, af
hvilken man trodde sig kunna draga den vigtiga slutsatsen, att
alla våra s. k. <i>enkla ämnen</i> dock ytterst bestode af ett enda
urämne. Det är numera bevisadt, att detta endast är en
fiktion, eller åtminstone att Prouts lag icke är strängt
giltig; men för några årtionden tillbaka antogo de flesta
kemister densamma som en fullt bevisad vetenskaplig sanning.
Endast <sc>Berzelius</sc> försvarade ihärdigt en motsatt åsigt, ofta
med skarp, men berättigad kritik af sina motståndares
undersökningar. Under dessa strider visade han bland
annat, att den skenbart så rena islandsspaten innehöll en ej
obetydlig mängd föroreningar — vatten, jern, fosforsyra,
fluor m. m. — hvilka dock icke inverkat på mineralets färg
eller kristallisation. Äran af att äfven på den rena
kemiens gebit hafva bidragit att grundlägga en naturlag måste
islandsspaten derför afstå ifrån, men äfven här har han varit
med i striden. Om man deremot undantager »mineralet is»,
hvilket, såsom bekant, så lätt erhålles i stora klara,
azurblåa klumpar, och den, enligt de forntida forskarnes åsigt,
genom isens tillhårdning uppkomna kristalliserade qvartsen
eller bergkristallen, så finnes intet annat mineral på
jordytan i så stora, klara och rena stycken som det, åt hvilket
Gardars land lånat sitt namn, och med hvars mineralhistoria 
jag nu kanske allt för länge tröttat läsaren.

Utfärden till kalkspatsbrottet var i allo lyckad,
intressant och angenäm, samt lagom kryddad af mindre äfventyr
och tillbud under ridten på de små isländska hästarna, ofta
med dr. Arpi i spetsen, i full karrier öfver berg och backar,
bäckar och stenrös. Jag skulle häraf hafva en osökt
anledning att från islandsspatens mineralhistoria öfvergå till
den ej mindre intressanta historien om den isländska hästen.
Men såsom föga hemmastadd i hippologien får jag för detta
kapitel hänvisa till bifogade naturtrogna bild, till föregående

<img id="4594"><i><small>Ill. O. Sörling<tab><tab><tab> W. MEYER, X. A.</small></i>
<b>Isländska hästar.</b><br>Efter en figur i <sc>John Coles</sc>, Summer travelling in Iceland, Lond. 1882.</img>

islandsfarares skildringar och till följande uttalande af den
såsom ryttare på de isländska hästarne mångerfarne dr.
Arpi: »Liten och oansenlig söker den isländska hästen dock
sin like i uthållighet. Vare sig som ridhäst eller
packhäst — i skridt, traf, passgång eller galopp — går han,
säker på foten, lika väl öfver den steniga grunden och den
branta fjellvägen, den sanka myren och det strida vadet,
som öfver jemn mark och is. Öfver de djupare, ofta breda
och strömstarka floderna simmar han kraftigt och väl. Dag
efter dag, i regn, storm och köld kan han bära sin ryttare,
för hvilken han ej sällan är det enda sällskapet, och
hvilkens lif han mer än en gång räddat.»

Den 4 juni lättade jag åter ankar, ångade ut från
Rödefjord och derpå längs kusten söder om Island till
Reykjavik. Vi hade till en början klar luft, så att man
från fartyget hade god utsigt öfver öns platåformade, ännu
med spridda snöfält täckta berg och öfver de i landets södra
del befintliga stora skridjöklarna. Men följande dag
höljdes allt i fartygets granskap af en tät dimma, som tvang
oss att minska farten och framgå med stor försigtighet, i
synnerhet sedan vi, efter att den 5 på förmiddagen hafva
passerat Reykjanäs, de gamla kartornas Rock eller
Rockness, <footnote>Namnet <i>Rock</i> förekommer första gången på <sc>Zenos</sc> karta af 1558.</footnote> kommo in i den med öar och bankar beströdda bugt,
vid hvilken Islands hufvudstad är belägen. Om natten mot
den 6 lågo vi till och med ett par timmar för ankar midt
i fjorden, hvilken för tillfället var spegellugn. Då det
dagades, varskoddes ett par båtar, hvilka fiskade på den
bank, der vi hade ankrat. De ropades an med anmodan
att lotsa oss in till Reykjavik. Långt ifrån att i den
fortfarande alldeles täta dimman kunna åtaga sig detta, begärde
de af oss upplysning om den riktning, i hvilken staden var
belägen. <i>Någon kompass hade de nämligen icke med sig.</i>
Vi ångade derför på egen hand långsamt vidare. Luften
lättade ju längre vi kommo in i fjorden, och i sjelfva
hamnen var det fullkomligt klart. Ankaret fäldes
derstädes den 6 juni 0<sup>t.</sup> 30<sup>min.</sup> e. m. Det var tur för oss
att vi framkommo redan denna dag, ty den 7 juni utbröt
en ytterst våldsam storm från SV, under hvilken det
varit mycket svårt för Sofia att reda sig bland de grunda
bänkarna i Faxafjord. Till och med i Reykjaviks hamn,
hvilken i förbigående sagdt är ganska dålig, hade Sofia
under stormen svårt nog att reda sig, och sjögången var i
sjelfva hamnen så häftig, att förbindelsen mellan fartyget
och land blef för några timmar nästan omöjlig.

Det ogynsamma vädret hindrade en utflygt, som
expeditionens medlemmar ämnat göra med ångslupen till den
norr om Reykjavik belägna Borgerfjord, i hvars granskap
åtskilliga fyndorter för växtförsteningar förekomma.

Island är det första högnordiska land, i hvilket man
träffat växtförsteningar, utvisande att polartrakterna under
en geologiskt taladt oss närstående tidsperiod åtnjutit ett
klimat snarlikt det nutida Italiens. »Surturbranden» eller
de i basaltstuffen inbäddade trästammarna omtalas nämligen
redan 1747 under namn af »Verschlemmtes Holz» i
Hamburger-borgmästaren <sc>J. Andersons</sc>, på grund af skeppares
och handlandes berättelser sammanfattade beskrifning öfver
Grönland och Island, samt under namn af »Sorte Brand»
af <sc>N. Horrebow</sc> i hans kort derpå tryckta, utförliga kritik
af Andersons arbete. Horrebow anmärker riktigt och med
berättigad förvåning, att Surturbranden förekommer
inbäddad i sjelfva bergmassan.<footnote><sc>Anderson</sc>, Nachrichten von Island, Grönland und der Strasse Davis,
Hamburg 1746, s. 27. <sc>Horrebow</sc>, Tilforladelige Efterretninger om Island,
Kjöbenhavn 1752, s. 80. </footnote>

Förekomsten af verkliga fossila bladaftryck omtalas åter
under namn af <i>lithophyller</i> första gången i beskrifningen
af de isländska studenterna <sc>Olafsens</sc> och <sc>Povelsens</sc> åren
1752—57 på föranstaltande af Videnskabernes Selskab i
Kjöbenhavn företagna resa på Island, genom hvilken man
i Europa för första gången fick ett riktigt begrepp om
landets naturförhållanden.<footnote>Resebeskrifningen trycktes först 1772 i Sorö under titel: Vice Lavmand
<sc>Eggert Olafsens</sc> og Land Physici <sc>Biarne Povelsens</sc> Reise igiennem Island etc. </footnote> Den första betydande samling af
dessa växtförsteningar hemfördes af <sc>J. Steenstrup</sc> år 1840
och beskrefs, jemte växtförsteningar hemförda af <sc>Winkler</sc>
år 1858, i första delen af <sc>Osw. Heers</sc> Flora Fossilis
Arctica. Den ojemförligt största samlingen af dessa under 
många århundratusenden i Islands vulkaniska tuffer mot
förgängelsen skyddade växtlemningar hafva åter hemförts med
Sofia-expeditionen af herr Flink. Professor Nathorst är för
närvarande sysselsatt med deras vetenskapliga granskning,
och jag hoppas längre fram i detta arbete blifva i tillfälle
att lemna en öfversigt af de för jordklotets klimatiska
historia intressanta resultat, till hvilka han kommit.

Då stormen hindrade alla längre geologiska utflygter,
ströfvade vi i stället omkring i den lilla stad, i hvars hamn
Sofia låg förankrad. Några synnerliga märkvärdigheter har
sjelfva staden, med sina små, just ej efter arkitekturens
fordringar byggda hus, sina raka breda gator, sina kala
omgifningar, ej att bjuda på. Så mycket intressantare, i
synnerhet för skandinaver, äro inbyggarne, af hvilka vi mottogos
med en i Island från urminnes tid häfdvunnen vänlighet
och gästfrihet. Bland offentliga samlingar förtjenar
omnämnas ett museum för isländska fornsaker, som dock är
vida mindre rikt, än man skulle vänta i ett land med en
sådan fornhistoria som Islands. Några sten- och
bronssaker finner man naturligtvis här ej, emedan landet under
sten- och bronsperioden ännu var alldeles obebodt.<footnote><sc>Eugène Robert</sc>, deltagare i den franska expeditionen med La Recherche,
säger sig visserligen hafva funnit stenredskap af agat och chalcedon på Island
(tidskriften <i>Les Mondes</i>, 8 maj 1873). Då emellertid denna uppgift ej är styrkt,
hvarken genom någon vetenskaplig beskrifning eller genom någon teckning, torde
man icke kunna fästa något afseende vid densamma. </footnote> Men
äfven sådana praktfulla guld- och silfver-prydnader från
jernåldern, som så ofta träffats i Skandinavien, äro här
sällsynta. Äfven under Islands största blomstringsperiod var
landet sannolikt i europeisk mening fattigt och föremål af
silfver och guld sällsynta. Märkligt är äfven, och vigtigt
för bedömande af frågan om den rätta belägenheten af
Grönlands Osterbygd, det förhållande, att man så sällan
träffar några lemningar efter de stormäns boningsplatser,
hvilkas lefnadssätt, bragder och inbördes fejder omständligt
<img><i><small>Ill. R. H.[=Haglund]<tab><tab><tab><tab><tab>W. MEYER, X. A.</small></i>
<b>Reykjavik</b> (från NO.)<br>Efter en fotografi af expeditionens fotograf.</img>

beskrifvas i de isländska sagorna, och att när någon gång
dylika lemningar träffas, de vanligen äro så oansenliga, att
erfarne fornforskares gräfningar äro af nöden för att
konstatera, om man verkligen har för sig en gammal husplats
eller ej.

I det lilla, af en fåtalig befolkning bebodda, ofruktbara
landet utvecklade sig emellertid vid årtusendets början ett
andligt lif, till hvilket vid den tiden intet annat land norr
om Alperna kunde uppvisa något motstycke, och hvilket
alstrade en litteratur af oberäknelig vigt för alla norra
Europas länder. Denna litteratur finnes såsom bekant bevarad
i en mängd handskrifter, de <i>isländska membranerna</i>. Numera
träffas dessa dock icke, eller endast undantagsvis, på Island
— i Reykjaviks tvenne offentliga bibliotek fans sålunda
icke en enda vigtigare gammal originalhandskrift. Man får
söka dem i europeiska bibliotek, hufvudsakligast i
biblioteken i Kjöbenhavn, Stockholm och Upsala. Om
uppkomsten af de svenska samlingarna berättar <sc>Uno v. Troil</sc>
följande:<footnote>Bref rörande en resa till Island 1772, s. 192.</footnote>

»Sverige kan tillräkna sig hedern att hafva gjort första steget
till deras (de isländska membranernas) samlande. Början dermed
gjordes af <sc>Jonas Rugman</sc>, som 1661 på svensk bekostnad reste
öfver till Island och derifrån hemförde ett vackert antal
manuskripter, som lade grunden till den samling af isländska handlingar vårt
svenska Antiqvitets-Arehivum nu kan uppvisa. Af detta exempel
uppäggad begaf sig äfven <sc>Thormodr Thofueson</sc> till Island, försedd
med konung Fredrik III:s befallning till biskoparna <sc>Brynjolf
Svenson</sc> och <sc>Gisle Thorlakson</sc>, af den 27 maj 1662, att vara
sig behjelplige vid isländska handlingars samlande.

Sedan Antiqvitets-collegium blifvit i Sverige inrättadt, var man
åter betänkt på att öfversända <sc>Peter Salan</sc>, som dock ej kom till
någon verkställighet. Men i början på 80-talet vunno de sitt
ändamål genom <sc>Gudmundr Olson</sc>, som drog in sin bror <sc>Helge Olson</sc>,
hvilken medbragte en temmelig hop manuskripter, och hvartill
sedan <sc>Arngrim Jonsen</sc>, <sc>Jonas Wigfusen</sc>, <sc>Lopt Josephsen</sc>, 
<sc>Gudmund Gudmundsen</sc> och <sc>Thorvaldr Brockman</sc>, hvilka såsom
translatorer i Antiqvitets-collegio varit tjenstgörande, ej litet bidragit,
äfvensom <sc>Jonas Eghardsen</sc>, <sc>Magnus Benedictsen</sc>, <sc>Isleif Thorleifsen</sc>,
<sc>Ejnar Ejnarsen</sc>, <sc>Arnas Håkansen</sc>, <sc>Frants Jacobsen</sc> och <sc>Thord
Thordaksen</sc> vid dessa handlingars förskaffande med hjelpsam hand
biträdt, så väl under Antiqvitets-collegii varelse i Upsala, som efter
dess förflyttning till Stockholm.

Detta gjorde äfven i Danmark så mycken uppmärksamhet,
att Christian V 1685 d. 4 april, jemte ordres till landtfogden
<sc>Heideman</sc> på Island att biträda <sc>Thomas Bartholin</sc> i isländska
antiqviteters samlande, på det strängaste förbjöd att derifrån till
främmande förhandla eller utföra några skrifna historier eller
traktater om landet.

Stockholm så väl som Kjöbenhavn hade således redan bekommit 
i förvar en stor del af de gamla isländska handlingar, då
<sc>Arnas Magnæus</sc> med <sc>Paul Vidalin</sc> 1712 for öfver från Island till
Kjöbenhavn, men de uppsnappade så hvad af dem kunde vara
öfrigt, att nu svårligen en handskrifven saga är att se i landet, och
fick jag, oaktadt all möda, ej köpa mer än ett ofullständigt
exemplar af Sturlungasagan».<footnote>Isländarne äro numera ett temligen stillsamt folk, som sällan får något obytt
med den skrifna lagen. Mord lär nu i Island nästan aldrig föröfvas. Men att den
trotsiga och tygellösa anda, som utmärkte de första kolonisterna, ännu mot slutet
af sjuttonde seklet ej försvunnit, visa följande utdrag ur de biografier, som v. Troil
lemnar öfver ofvan uppräknade, i Sverige såsom translatorer använda isländare:

<sc>Rugman</sc> hade blifvit för halsstarrighet relegerad från skolan i Holum,
begaf sig på ett handelsfartyg till Kjöbenhavn för att söka ändring i domen, blef
tillfångatagen af en svensk kapare, »med besynnerlig ömhet» omhändertagen och
uppfostrad af <sc>Per Brahe</sc>; <sc>Gudmundr Olsen</sc> »drack sig nästan dageligen rus af
brännevin»; <sc>Helge Olson</sc> hade varit prest, men mistat kappan för sin okyska
lefnad; <sc>Lopt Josephsen</sc> hade äfven varit prest, men blifvit afsatt såsom
misstänkt för vidskepelse; <sc>Thorvaldr Brockman</sc> »hade den ledsamheten att vid
ankomsten till Sverige för kontraband blifva anhållen»; <sc>Jonas Eghartsen</sc>, en
processmakare, satt en lång tid i arrest i Blå tornet i Kjöbenhavn, och <sc>Magnus
Benedictsen</sc> blef för dråp dömd till fästningsarbete.</footnote>

Det kan vara hårdt nog för ett land att på detta sätt
förlora urkunderna till sin litteratur, men för densammas
förvarande från glömska, har det dock helt säkert varit
gagneligt. Intresset för de gamla handskrifterna tyckes
nämligen efter boktryckarkonstens införande i Island hafva 
betydligt minskats. En mängd gamla pergamentsböcker skola
sålunda, enligt hvad en lärd isländare berättade mig, hafva
blifvit offrade på fåfängans marknad för att tjena till
stommar för de egendomliga hufvudbonader, som tillhöra de
isländska qvinnornas nationaldrägt.

<img id="4595"><b>Isländsk hufvudbonad.</b><br>Efter Olafsens o. Povelsens Reise. D. 1, Tab. VI.</img>

Boktryckarkonsten infördes tidigt i Island, närmast på
föranledning af den slutligen halshuggne katolske biskopen
i Holum, <sc>Jon Areson</sc>, som sjelf olärd och föga hemma i
det latin, hvarmed han excommunicerade sina motståndare,
förskaffade sig till hjelp en man vid namn <sc>Johan Mathieson</sc>, 
svensk till börden, som på en gång var mäktig det
latinska språket och kunnig i boktryckeri. Mathieson
tryckte 1581 den första boken på Island. En fullständig
bibel trycktes 1584 och omkring hundra år derefter den
första upplagan af isländska sagor (Landnámabók, Schedæ
Ara Prests Fróða, Christendoms saga och Grœnlands saga)
i Skalholt 1688. Dessa sagor innehålla åtskilliga ganska
märkliga träsnitt, till hvilka stockarna ännu förvaras i
Rejkjaviks antiqvitets-museum. Bilderna äro dels skurna i
trä (t. ex. bilden af hvalrossen i slutet af Grönlandssagan)
dels i en på trä fästad plåt af mjukt bly eller af en
hårdare metall-legering, förmodligen stilmassa. I stocken finnas
dessutom här och der hål borrade för insättning af de
typer, med hvilka inskrifterna äro tryckta.

<img></img>
</chapter>
<chapter name="ANDRA KAPITLET">
<h2><small>ANDRA KAPITLET.</small></h2>

Afresa från Reykjavik. — Ivar Baardsöns kursföreskrift. — Gunbjörnskär.
— Ruysch’ ö. — »The Sunken land of Busse.» — Grönlands ostkust i sigte. — 
Mogens Heinessens resa. — Oframkommelig is. — Kap Farewell passeras. — 
Kajaker och kajakroddare. — Färd genom isbandet vid Grönlands vestkust. — 
Europeiska sjöfarares första erfarenhet af isseglatsen. — Ankomst till Julianehaab. 
— En grönländsk bergningshistoria. — Utfärd till Kangerdluarsuk-fjorden.
— Giesecke. — Eudialyten och dess användning. — Myggen. 

Den 10 juni kl. 3 e. m. var ångan uppe och allt klart
till afresan. Men just när ankaret skulle lättas, märkte
jag, att fjädern på en af mina fickkronometer sprungit.
Jag gick genast i land för att höra åt, om någon isländsk
urmakare såg sig i stånd att reparera skadan. På två
timmar och för två kronor insatte »ursmiður» (ursmeden)
<sc>Eyólfur Thorkelsson</sc> en ny fjäder. Under väntan härpå
fick jag veta, att Landfoged <sc>Arni Thorsteinsson</sc> hade en
mycket gammal karta öfver Island och omgifvande haf.
Jag besökte honom genast. Då han såg, att jag
intresserade mig för kartan, förärade han den åt mig med den
upplysningen, att den varit använd till omslag på några
gamla isländska handlingar. Det var ett illa medfaret
sjökort öfver norra Atlanten, på hvilket jag genast kunde
urskilja åtskilliga från Zeniernas resor lånade namn.
Under förutsättning att det varit en originalkarta, äldre än
1558, skulle den härigenom haft ett mycket stort intresse
för lösande af en bland geografiens svårförklarligaste gåtor.
Men då den efter hemkomsten blifvit rentvättad och
närmare granskad, visade det sig, att man här endast hade för
sig ett på pergament tryckt holländskt sjökort, i och för sig
ganska gammalt, och intressant, men utan betydelse för
Zenofrågans lösning.

Sedan kronometern blifvit reparerad, den förmodade
kartrariteten inpackad och sänd till Stockholm, lättades
ankaret åter 7<sup>t.</sup> 30<sup>m.</sup> e. m. (d. 10 juni), och vi ångade ut ur
hamnen. Kursen sattes mot Grönlands ostkust i r. v. N.
81° V., d. v. s. ungefär mot det ställe af denna kust, dit
man bör komma, i fall man följer den enkla och dock så
omtvistade föreskriften hos <sc>Ivar Baardsön</sc>:

»Ittem fraan Sneffelznis aff Islanndt som er stackusth
thiill Grönnlandt ij dage och ij netters seigliing Beetth ij
wester att seglee och thaa liiger Gundbyergnersker retth paa
mytt wegenn i melleme Grönnlanndt och Islanndt.»<footnote>Enligt en i Sveriges riksarkiv befintlig afskrift, daterad 1541, af Ivar
Baardsöns berättelse. </footnote> Detta
var, tillägger Ivar Baardsön, den gamla seglingen, men nu
är is kommen från nordost (aff Lanndtnordenbottne), så att
man ej utan lifsfara kan framsegla denna gamla led.

Svårigheten vid tolkningen af denna kursföreskrift ligger 
deri, att man under de senaste århundradena för is aldrig
lyckats framtränga denna väg till Grönlands ostkust, och
att något Gunbjörnskär icke finnes mellan Island och Grönland. 
Den förra svårigheten synes en enkel <i>ordagrann</i> tolkning 
af den senare delen af Baardsöns kursföreskrift fullständigt 
häfva. Hvad åter det i de grönländska sagorna ofta
omtalade Gunbjörnskär beträffar, så är det svårt att förstå
hvart det tagit vägen, ty någon ö, holme eller klippa
finnes med säkerhet icke för det närvarande mellan Grönland
och Island, och kapten <sc>Graah</sc>’s af många geografer antagna
förklaring, att de gamles Gunbjörnskär skulle utgöras af
några holmar ett stycke söder om Kap Dan, kan på sin
höjd anses som ett bevis på de orimligheten till hvilka en
för långt drifven vetenskaplig dogmatisering drifver lärde
män. Antagligare är då, att hela Gunbjörnskär aldrig
existerat eller att det sjunkit eller förstörts af is och vågsvall.
Eör det sistnämda antagandet talar den märkvärdiga karta
af <sc>Ruysch</sc>, som offentliggjordes i en upplaga af Ptolemæus
af 1508<footnote>Mitt exemplar af kartan är inbundet i 1507 års upplaga af <sc>Ptolemæus</sc>,
hvilken är identisk med upplagan af 1508, på ett nytt titelblad när och några till
upplagan af 1508 fogade tillägg med anledning af den nya verldens upptäckt.
Ruysch’ verldskarta finnes för öfrigt inbunden äfven i andra än det här
ifrågavarande exemplaret af 1507 års Ptolemæus och torde derför lika väl kunna anses
tillhöra denna upplaga som upplagan af 1508. </footnote> och här bifogas i facsimile. Såsom man ser,
finnes på kartan en ö utsatt midt emellan Island och
Grönland, just der Gunbjörnskär borde hafva varit beläget, med
inskrift: »Insula hec in anno dni 1456 fuit totaliter
combusta», eller på svenska: »Denna ö förstördes af eld
fullständigt år 1456.» Geologien intygar visserligen, att land
och haf otaliga gånger vexlat, och att de största alper ofta
tillhöra jordklotets yngsta bergbildningar. Man har flere
gånger, äfven under det sista århundradet, iakttagit, hurusom 
nya vulkanöar uppkommit och försvunnit vid Siciliens,
vid Aleuternas och vid Islands kuster. Man vet, att Helgoland 
sedan årtusendets början minskats till en obetydlighet
af sin förra areal. Men detta oaktadt, har man icke
ansett sig böra fästa något synnerligt afseende vid det på
Ruysch’ karta anförda förhållandet, hvartill anledningen i
främsta rummet torde varit den, att man icke kan anföra
någon annan hemul för den våldsamma katastrof, som här
skulle hafva försiggått, än ifrågavarande karta af en för
öfrigt alldeles okänd geograf. De isländska annalerna, hvilka
eljest med stor noggranhet upptecknat vulkanutbrott på
ön, tala t. ex. intet om den ifrågavarande händelsen och
ej heller om någon betydligare verksamhet hos Islands
vulkaner nämnda år. Att en verklig händelse ligger till grund
för den gamla kartlegenden, derför tala emellertid dels det
bestämdt angifna årtalet, dels det förhållandet, att Islands
<img><b>Norra delen af Ruysch’ karta.</b> Del 1<br>Originalets storlek.</img>
<img><b>Norra delen af Ruysch’ karta.</b> Del 2<br>Originalets storlek.</img>

vulkaniska natur väl knappast var känd för någon i Europa
år 1507, och att få män vid den tiden hade aning om,
att en ö kunde fullständigt tillintetgöras af vulkaniska krafter.
För en bokstaflig tolkning af legenden talar ock slutligen
de gamla isländska urkundernas enstämmiga berättelser om
en ö, belägen midt emellan Island och Grönland i en trakt
af oceanen, der för det närvarande intet öfver hafsytan
uppskjutande land finnes.

För att i någon mån bidraga till den märkliga
frågans lösning ville jag låta anställa några lodningar på det
ställe, der den 1456 fullständigt förstörda ön skulle hafva
varit belägen. Jag stälde derför, sedan ankaret lättats i
Reykjavik, kursen mot <i>Ruysch’ ö</i>, hvilken naturligtvis vi,
lika litet som någon annan af de många seglare, hvilka
årligen passera denna del af Danmark-sundet, kunde få
sigte på. Till följd af den svåra sjögången kunde ej
heller några lodningar anställas förr än närmare Grönlands
ostkust.

Gunbjörnskär och Ruysch’ ö äro för öfrigt ej de enda,
i denna del af Atlantiska oceanen förlagda land, hvilka
spelat en betydlig rol i sagan, i den geografiska litteraturen 
eller i sjömannens sägner och dock förgäfves efterletas
i det nutida hafvet eller på en nutida karta. Sällan torde
nämligen en öfverresa till Grönland eller en hvalfångarfärd
ega rum i dessa haf, utan att en oväntad stiltje med
»hafblick», en långt ut på hafvet mött flock af sjöfogel, ett
plötsligt vågslag i fören, eller en storm med svår krabbsjö, 
för samtalet i skans och gunrum på »the sunken land
of Busse», ett stort, rikt land, som under slutet på 16:de
seklet skulle hafva försvunnit i hafvets djup. Sägnen härom
har uppkommit på följande sätt:

<sc>Frobishers</sc> tredje resa 1578 hade till mål att hemföra
guldmalm till England från några förmenta, af honom
under första resan upptäckta och under den andra närmare
undersökta guldmalmstreck, belägna på vestra sidan om
Davis Strait. Guldets makt är underbar, äfven då det blott
hägrar i möjlighetens verld. Oaktadt pröfningen af de
under andra resan hemförda malmerna ingalunda gaf ett
afgjordt fördelaktigt resultat, lockade dessa fata morgana sjelfva
den betänksamma drottning Elisabeth och hennes statskloke
rådgifvare med oemotståndlig makt. För malmens afhemtande 
blef den största arktiska expedition utrustad, som
någonsin utgått från någon europeisk hamn. Den bestod
af 15 fartyg, väl bemannade med sjömän, bergsmän,
malmletare, malmprofvare, rikligt försedda med lifsmedel,
byggnadsmaterial, nödiga redskap för grufbrytning o. s. v.
Expeditionen drabbades af mångahanda motgångar, men
nästan alla fartygen återkommo dock slutligen till England,
lastade med glittrande »malm». Beklagligen befans denna
vid förnyad profning icke innehålla några nämnvärda
qvantiteter af ädla metaller. Ej heller lyckades expeditionen att
i någon nämnvärd mån vidga den tidens geografiska insigter 
eller att föra frågan om nordvest-passagen till Kina
närmare sin lösning. Resan var derför helt och hållet
förfelad, om jag undantager den erfarenhet och den tillförsigt
ett så stort antal engelska sjömän här vunno under en
ständig, med beundransvärdt mod och uthållighet förd kamp
med storm och is och svårigheter af alla slag — en
erfarenhet och en insigt, som snart nog skulle på ett i
verldshistoriens gång ingripande sätt pröfvas under den spanska
armadans farliga anfall på hafvets blifvande herskarinna.
Bland de engelska befälhafvarne i denna strid möta oss
namnen på många af Frobishers män. Det var under den
nämnda Grönlandsresan, som Busse’s land sågs för första
och sista gången. Manskapet på fartyget »Emanuel» eller,
som det i samtida skrifter vanligen kallas, <i>the Busse of
Bridgewater</i> berättade efter ankomsten till England, att de
under återresan SO t. S om Frobishers Friesland 
(=Syd-Grönland) mellan 57° och 58° n. br. påträffat och under ett
helt dygn seglat längs en stor ö, omgifven af is, men med
ett par goda hamnar.<footnote><sc>Haklyut</sc>, 1:a uppl. s. 635. </footnote> Antagligen hade Frobishers käcka,
men, liksom amiralen sjelf, i besticket märkvärdigt osäkra
sjömän, när de trodde sig vara någonstädes söder om
Island, af ström och storm drifvits ned till New Foundland.
Den stora ön har nämligen sedan dess förgäfves eftersökts.
Den spelar dock fortfarande under namn af <i>the sunken
land of Busse</i> en rol i Grönlandsfararnes sagoverld. Ännu
1818 omtalar <sc>Barrow</sc> (A chronological History etc, Lond.
1818, s. 94) i sammanhang med denna berättelse, att man
nyligen upplodat en bank, som återupplifvat tanken derpå,
att Zenos Friesland och Busses land blifvit under en
jordbäfning uppslukade af hafvet. Ross deremot fann på det
angifna stället med 180 famnars lina ingen botten, och
efter pröfning af manskapets berättelser förklarade han sig
böjd för antagandet, att talet om grundstötning på den
förmenta banken endast berott derpå, att en tung sjö här
slagit mot fören af fartyget.

Den 12 juni kl. 5 f. m. syntes land rätt förut. Det
tycktes icke vara synnerligen långt aflägset, och utkiken i
masttoppen ropade, efter att med skeppskikaren noga hafva
granskat stränderna, <i>ingen is att se, klart vatten ända till
stranden!</i> Ett ögonblick trodde jag, att det skulle förunnas
Sofia att nu genast nå den kust, dit så mången för
ändamålet särskildt utrustad expedition förgäfves sträfvat. Vi
ångade raskt vidare, men landet ville ej närma sig — »troll-land 
det här», sade en af lapparne, »det kommer ej
närmare, fast vi gå rätt emot det, och det med fart ändå».
Han gjorde här en anmärkning, som belyser den
mångkommenterade berättelsen från <sc>Mogens Heinessens</sc> resa, att
dennes fartyg vid Grönlands ostkust af en magnet i
hafvets botten hindrades att komma fram. Härom qväder
<sc>Lyschander</sc> i »<i>Den Grønlandske Chronica ... alle Danske oc
Nordbagger til Ere och Amindde, prendtet vdi Kiöbenhavn
1608:</i>

<poem>	Oc da hand (konung Fredrik II) haffde saa stilled paa Reed,
	Att Landdet stod vell, oc haffde god Fred,
<tab>	   Saa tenckte hand Grönland at gæste
	Hand fick en Bagge, oc Norsker Mand,
	Vell dreffuen til Søes, oc fremmede Land,
<tab>	   Mogens Heigningsson <footnote>Mogens Heinessen var född på Färöarna och nämnes som den andre
bland de hjeltar, som den lilla ögruppen frambragt; den förste är <sc>Siegmund
Brestesen</sc>, och flere heroer hafva öarna, enligt Debes’ medgifvande, ej att skryta
med. Heinessens fader var en som yngling till Färöarna i öppen båt
stormdrifven norrman. Sjelf var han först kofferdiman, gick sedan i holländsk tjenst
för att strida mot kapare och andra fribytare, och derefter i dansk. I Danmark
förvärfvade han sig stort anseende. Han blef af konung Fredrik II ideligen
använd att hålla farvattnen vid Islands, Färöarnas och Norges kuster fria från
sjöröfvare. Många bedrifter, vid hvilka han på ett sällsynt sätt parade mod med
själsnärvaro och list, omtalas af Debes. I land tyckes han, när tillfälle dertill
erbjöd sig, gerna hafva tagit sig ett rus, hvilket en gång föranledde hans 
tillfångatagande af sjöröfvarne. Han lyckades, dock med godo komma lös igen.
Den misslyckade Grönlandsfärden företogs 1567. 1 Kjöbenhavn hade han skaffat
sig många fiender, hvilka slutligen anklagade honom för sjöröfveri. Han blef
dömd till döden och den 8 februari 1589 halshuggen samt i tysthet begrafven.
Men härmed slutade ännu ej hans jordiska äfventyr. Tvenne år derpå togs frågan
upp å nyo på föranstaltande af <sc>Hans Lindenov</sc>. Det visades, att det förmenta
sjöröfveriet endast varit »berättigadt kaperi» under skydd af spanskt kaparebref.
Den halshuggne blef nu frikänd, liket uppgräfdt, med stor prakt begrafvet och
arfvingarna tillerkända en skadeersättning af 3,000 riksdaler. </footnote> loed sig kaldde.
	Hand vaar sig fredig oc frisk i Moed,
	Een dapffer Hane oc Styris Månd goed,
<tab>	   Hand loed sig det vell befalde. </poem>

Den »dapffre Hanen» afseglade således till Grönlands
ostkust, der han

<poem><tab>	   Vaar tjdt vdi haarddeste Knjbe.
	Fick Landdet omsier i syne oc sict,
	Det voxte ham længger meer vanskeligt,
<tab>	   Til Grundden sig ind at tuingge.
	Iss haffde betaget baad’ Næss oc Skær,
	Mand kundde ey komme de Klipper nær,
<tab>	   For Bollen oc driffuendde Vande.
	—  —  —  —  —  —  —  —  —  —  —  —  — 
	Mæn lengger mand kom hen Øster paa leed,
	Jo skarppere strommede Soen dær need,
<tab>	   Och gjorde dem megen umage.
	De komme oc paa saa vndderligt Vand,
	Huor Seylstenen huiled i dybeste Baand,
<tab>	   Saa litt kundde Skibben skrjde. </poem>


Man kan väl knappast förtänka den käcke »Söhanen»,
att han kände sig underlig till mods, då han timme efter
timme seglade mot höga berg, utan att komma dem
närmare. Äfven för oss, barn af det nittonde århundradet, var
fenomenet högst påfallande, om ock lätt förklarligt.
Landets höga kustberg syntes, redan medan de lågo under
fartygets horisont, till följd af hägring klart och tydligt. Den
mellanliggande isen sågs deremot ej, så att hafvet tycktes
vara isfritt ända till stranden. När man kom närmare,
minskades hägringen, men sjelfva bergen höjde sig i stället
öfver horisonten till en vinkelhöjd kanske mindre än den,
hägringsbilden förut haft, och samtidigt började det isband
visa sig,som nästan ständigt af spärrar kusten.

I längden »vunno vi dock på landet»; bergen blefvo
högre och tydligare, tillika berättade utkiken, först att
bergstopparna voro omgifna af ett alldeles snöhöljdt underland,
och strax derpå (kl. 1) hette det: »<i>oframkommelig is tätt
styrbord.</i>»  Jag lät nu Sofia styra en något sydligare kurs,
kom litet närmare land, men mötte åter ogenomträngliga
ismassor. Tid isbältets ytterrand var isen mycket
söndersmulad, men ett kort stycke längre in, vidtogo stora isflak.
Isberg syntes ej. Jag lät loda och dragga. Botten nåddes
redan på ett djup af 300 meter, men var fullbeströdd med
stora kullerstenar, som sönderrefvo nätet på trawlen.
Draggningarna visade således, att hafsbottnen härstädes är
fullbeströdd med erratiska block, hvilka först af kustglaciererna
nedförts till hafvet, sedermera af drifis och isberg blifvit spridda
långt söder ut i Atlantiska oceanen. På djupet hade vattnet
en temperatur af + 3°, vid ytan var det närmare kusten
mindre salthaltigt och kallare. Innan vi kommit till
iskanten, sågo vi några hvalar, men deremot inga, när vi seglat
in bland isen. Af foglar sågos endast ett par måsarter
(<i>Larus tridactylus</i> och <i>glaucus</i>), alka, stormfogel och en
simsnäppa. Öfver hufvud var fogellifvet här fattigare än bland
drifisen vid Spetsbergens kuster. Oaktadt jag seglat så
långt in, att fartyget öfver allt var omgifvet af knatteris,
var dyningen mycket svår. Den hindrade dock ej, att en
svag ishinna bildade sig på vattenytan, helt säkert genom
kondensation af luftens fuktighet mot det under 0° afkylda
salta hafsvattnet.

Vi sågo här ett par hvalfångare, af hvilka den ene
ropades an. Kaptenen bjöds om bord. Han var från St.
Johns på New Foundland, hade varit på sälfångst och
fångat 35,000 sälar. Nu var han på sin andra resa, hade ej
tagit någon hval, ej heller någon narhval, endast några få
sälar. Enligt utsago af honom, var Kap Farewell isfritt. Men
ända dit var ostkusten helt och hållet afspärrad af ett
oafbrutet isband.

Det ingick ej i expeditionens plan att försöka
forcera isbandet för att nu genast nå land, hvilket för öfrigt
helt säkert under nuvarande, isförhållanden varit omöjligt.
Kursen stäldes i stället längs isbandet mot söder eller
snarare SSV. Den 13 hade vi härligt väder och alldeles
smul sjö; om natten var det kallt, så att ny is bildade sig
mellan isstyckena. På eftermiddagen började det blåsa hårdt,
men från isen, så att sjön fortfarande var smul. Ett par
draggningar gjordes.

Natten mot den 14 fingo vi åter land så tydligt i
sigte, att vi trodde oss vara helt nära kusten. Ingen is i
fartygets granskap. Jag stälde derför ännu en gång kursen mot
land. Ehuru varnade af föregående dags erfarenhet, trodde
åter igen alla om bord en stund, att vi verkligen skulle nå
kusten. Åter ropades från utkikstunnan först: <i>klart intill land</i>,
derpå: <i>långt istäckt underland</i>, och slutligen: <i>obrutet isband
längs kusten</i>. Det obrutna isbandet var visserligen endast
tätt packad drifis, men »oframkommeligt» var det i alla fall.
Vi ångade derför å nyo vidare mot söder. På förmiddagen
den 14 gjordes åtskilliga hydrografiska undersökningar och
ett till följd af bottnens stenbundna beskaffenhet misslyckadt
försök till trawling. En båt utsattes för jagt och för att
se åt om på isfältens yta funnes något sådant stoft, som
jag förut träffat på isfälten norr om Spetsbergen och i
Kariska hafvet. Men alla isfält vid kanten af isbandet voro här
renspolade af hafssvallet. Jägarne erhöllo prof på härvarande
foglar — Larus leucopterus, glaucus, tridactylus, Lestris,
alka, rotges, stormfogel. Några sälar och hvalar syntes.

<img id="4596"><i><small>Ill. R. H.[=Haglund]<tab><tab><tab><tab>W. MEYER, X. A.</small></i>
<b>Kap Farewell.</b><br>Efter en fotografi af expeditionens fotograf d. 30 aug. 1883.</img>

På eftermiddagen (vid 62° 15′ n. br.) hade vi en härlig
utsigt öfver alplandet vid kusten. Det bildades af vilda
bergskedjor med isfylda dalar och snötäckta bergstoppar,
hvilka helt säkert nådde en höjd af ett par tusen meter.
Drifisen liknade den, man möter vid Spetsbergen och som
fångstmännen kalla »storis». Endast få och föga märkliga
isberg syntes.

Då vi den 15 kommo i granskapet af Kap Farewell,
började det blåsa full storm med svår sjö och regntjocka.
Vi nödgades lägga bi för några timmar. Men redan på
aftonen mojnade vinden, så att vi kunde sätta kurs. Vi
hade då redan passerat Kap Farewell, Grönlands för
sjöfararen illa beryktade sydspets, utan att få se detsamma.
Under återvägen deremot passerade vi denna udde på så
nära håll och under så klart och stilla väder, att fotografier 
kunde från fartyget tagas af de hajtandlika bergspetsar,
med hvilka Grönland mot söder afslutas.

Den 16 hade vi härligt, stilla väder, och tack vare
den spridda drifis, som omgaf oss, smul sjö. Kursen
stäldes mot Julianehaab. Vid middagstiden fingo vi landkänning. 
Under hela seglingen längs ostkusten hade vi endast
sett några få verkliga isberg. Nu var hafvet fullt med
stora praktfullt formade isberg, af hvilka ett par
fotograferades från fartyget. Snart mötte äfven drifis, hvilken jemte
tjocka hindrade framfärden. Då jag såg, att vi denna dag
ej kunde nå land, och jag under midnatten ej ville segla
in bland den närmare land ganska täta drifisen, lät jag loda
och skrapa. Utbytet blef ganska rikt så väl i zoologiskt
som i hydrografiskt hänseende. På högre djur var här
deremot fullkomlig brist. Här, der fordom antagligen en
utomordentlig rikedom på sjöfogel och sälar förefunnits, sågs nu
ej en säl eller någon enda fogel, helt säkert en följd af
infödingarnas numera med skjutgevär bedrifna hejdlösa jagt
på allt lefvande, som kommer i deras väg.
<img id="4597"><i><small>Ill. W. MEYER, X. A.</small></i>
<b>Isberg vid inloppet till Julianehaab.</b><br>Efter en ögonblicksfotografi af expeditionens fotograf d. 17 juni 1883.</img>

Den 17 juni på morgonen varsnades en liten skonare,
hvilken, då vi kommit närmare, visade sig vara ett af den
grönländska handelns kustfartyg, som hafva till uppgift att
förmedla samfärdseln mellan de mindre handelsplatserna och
hufvudkolonierna. Det fördes af en dansk kapten, men
var till större delen bemannadt med eskimåer. Kaptenen
erbjöd sig att lotsa oss in till Julianehaab, med vilkor att
jag skulle taga skonaren på släp, ett vilkor, på hvilket jag
med nöje ingick, i synnerhet som kaptenen förklarade sig
villig att ytterligare, om så önskades och han af
kolonibestyraren kunde få tillstånd dertill, lotsa Sofia inomskärs,
der man ej behöfde befara några ishinder, från
Julianehaab till Ivigtut. Snart mötte vi bland drifisen en mängd
kajakmän, som voro ute på sälfångst och nu med sina små,
lätta båtar följde fartyget långa sträckor under glam och
skämt samt ständigt kastande med de till kajakerna
hörande harpunerna och fogelpilarna. Då och då rodde de,
för att visa sin oförvägenhet — ty äfven den eljest så
försagde eskimåen tyckes högt skatta denna dygd — fram
öfver isfjellens under vattenytan skjutande fot eller genom
någon af isbergens många praktfulla, men bräckliga
hvalfbågar. Af oss belönades dessa uppvisningar med utdelning
af apelsiner och cigarrer: cigarren tändes genast, apelsinen
lades försigtigt på den framför roddaren upprullade harpunlinan, 
förmodligen för att med den rara sydfrukten bereda
de hemmavarande en glad öfverraskning.

<img id="4598"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Kajakroddare mötande Sofia utanför Julianehaab.</b><br>Efter en ögonblicksfotografi af expeditionens fotograf d. 17 juni 1883.</img>

Kajaken är helt säkert alla, så väl vilda som civiliserade
folks elegantaste farkost, och ingen annan enmansbåt kan
med den täfla i snabbhet. I den trotsar en van kajakroddare 
storm och vågsvall med otrolig säkerhet. Hvarje den
minsta detalj å en fullt utrustad kajak, dess form,
byggnadssätt, åror, lansar, harpuner, linor, dess otaliga, af
ben förfärdigade, ändamålsenliga knappar och spännen, den
egendomliga, vattentäta kajakdrägten m. m., hafva genom
generationers oafbrutna arbete fått en fulländning, som i
sanning är beundransvärd, och till hvilken européen med
all sin uppfinningsrikhet haft intet att tillägga. Den är
tydligen en verklig eskimåuppfinning, till byggnadssätt och
byggnadsmaterial fullkomligt afvikande från smärre farkoster
hos andra vilda folk. De kajaker, jag sett hos
tschuktscherna, hafva endast varit dåliga och otympligt gjorda
efterbildningar. Amerikanska indianernas för flod och
insjöfart byggda kanoter äro åter farkoster af helt annat slag,
föga egnade att trotsa oceanens böljor.

Vidfogade tafla ger läsaren en bild af denna märkliga
farkosts utseende — rörande dess byggnadssätt vill jag här
endast nämna, att den består af skinn, utspändt över ett
lätt, med remmar hopfogadt ribbverk af trä eller ben.
Båten är, såsom redan Zeno omnämner, spolformad. Dess
öfre del är ej öppen, utan genom ett skinndäck skyddad mot
vattnets inträngande. Detta »däck» omsluter vattentätt den
med utsträckta ben i båtens midt sittande roddarens midja.
Tvåmanskajaker, brukliga bland eskimåerna i nordvestra
Amerika, har jag ej sett i Grönland. »Däcket» å dessa
har tvenne hål för hvar sin roddare, eller ett hål så stort
att två personer kunna sitta i detsamma med ryggarna mot
hvarandra. Kajaken ros med en dubbelbladig åra af trä.
Äfven denna är ofta för styrkans eller elegansens skull
skodd med ben. Linorna äro gjorda af säl- och 
hvalrosshud, knapparna af ben och tänder af säl, hvalross m. m.
Härtill kommer en vattentät, vid kajakens däck fästad,
egendomlig kajakdrägt, som dock endast begagnas vid farlig
jagt och vid längre färder, under hvilka man befarar att
möta sjögång och oväder.
<img id="4599"><i><small>Ill. W. MEYER, X. A.<tab><tab><tab>O. Sörling</small></i>
<b>Grönländsk kajak.</b></img>

Europeen blir sällan en skicklig kajakroddare. Det
behöfves nämligen en stor öfning, innan man kan hålla
balansen, så att båten ej kantrar; och otaliga tillbud till
olyckshändelser hafva derför inträffat vid de försök att ro
med kajak, som europeiska sjömän nästan alltid göra, då
de komma i en grönländsk hamn. De kantra vanligen
efter ett par årtag och äro förlorade, om ej en större båt
finnes till hands att hjelpa dem upp. En skicklig
kajakroddare kan deremot gå rundt med kajaken och i densamma
göra åtskilliga andra gymnastiska öfningar. Qvinnorna ro
ej i kajak, men älskaren säges någon gång föra sin sköna
öfver smärre sund på så sätt, att hon ligger på knä bakom
roddaren, hållande honom med armarna om halsen. Det
är dock en farlig färd, ty vid minsta oförsigtighet å hennes
sida kantrar den lätta farkosten. Om tvenne kajaker äro
fästade sida vid sida så går en dylik färd tryggare. Sjelf
har jag 1870 på detta sätt, d. v. s. stående på knä
bakom roddaren i tvenne vid hvarandra fästade kajaker, 
passerat en ej obetydlig insjö på näset mellan Tassiusarsoak och
hafvet. Vid Port Clarence (N. V. Amerika), der
eskimåerna ofta begagna kajaker, som äro något större än
grönländarnes, forslade kajakroddaren en passagerare med sig på
det sättet, att denne fick lägga sig rak lång på kajakens
botten bakom roddarens rygg, naturligtvis med fara att
qväfvas i den lufttäta, just ej med angenäma ångor fylda
skinnspolen. För oss, som icke hade aning om detta
fortskaffningsmedel, föreföll det en gång som trolleri, ty fyra
sågos ro från land, och åtta voro de när de kommit om bord.

Någon synnerlig last är den grönländska kajaken ej
mäktig att bära. För större transporter längs kusterna
använda eskimåerna derför ett annat slags skinnbåt, <i>umiaken</i>
eller qvinnobåten. Denna begagnas äfven af tschuktscherna,
som tydligen lärt sig att bygga detta slags farkoster af
eskimåerna och i dess förfärdigande vunnit större
skicklighet än i byggandet af kajaker. Umiaken är en stor, men
ganska lätt, plattbottnad, rymlig, öppen båt, förfärdigad af
skinn, som blifvit spändt öfver ett med remmar hopbundet
ribbverk af trä. Den har formen af ett platt tråg och
utmärker sig just ej genom någon elegans, men den är
lättrodd, rymlig och lastar ofantligt mycket. Den
användes derför med förkärlek af européer vid färder till sjös
längs kusterna, och föredrages till och med af mången för
sin lastdryghets skull framför hvalbåten. Båten har sitt
namn deraf, att den vanligen ros af qvinnor. Vid längre
roddfärder i umiak, medfölja ett par kajakmän, hvilka i
sjö och hårdt väder ro intill umiaken och stödja dess ej
synnerligen starkt byggda sidor.

Icke ens alla eskimåer lyckas förvärfva sig den
skicklighet och den balans i kroppen, som behöfves för en
säker rodd i kajak. Denna vackra farkost frestar dessutom
jägaren ofta till oförsigtighet, och dess tunna skinnhölje är
lätt utsatt för att sönderskäras af is. Olyckshändelser 
inträffa ganska ofta, i synnerhet bland ungdomen, hvilken
här, såsom öfverallt, är föga hågad till försigtighet.
Mången mor vågar derför aldrig låta sin son börja med det
farliga yrket. Han blir då som vuxen oduglig till säljagt
och får dyrt plikta för moderns oförstånd genom att hela
sin lefnad blifva tvungen att lita till andras hjelp för sitt
lifsuppehälle. Kajaken användes ofta för stafettpost längs
kusten från en koloni till en annan, och vana kajakroddare
kunna i sin lilla farkost, föga beroende af väder och vind,
utan öfveransträngning tillryggalägga otroligt långa
distanser på ganska kort tid — ja, jag är af de berättelser, jag
hört i Grönland, öfvertygad om, att vid kapprodd på långa
distanser, dugliga kajakroddare skulle kunna utföra en
bedrift lika oväntad som lapparnes under skidtäflan sistlidne vår.<footnote>Man har till och med väckt förslag om att införa detta
fortskaffningsmedel i Europa. Se härom: Forslag til et Kajakroercorps Oprettelse til Nytte
for Krigerne i Almindelighed, for Sökrigerne i Særdeleshed og maaskee ogsaa
for Postvæsenet, af <sc>Henric Christopher Glahn</sc>, Kjöbenhavn 1801. Som
vapen skulle manskapet i land bära en fogelpil i handen, officerarne vid sidan en
värja, hvilken dock under tjenstgöring skulle oåtkomligt gömmas bak i kajaken. </footnote>
Grrönländarnes kajaker hafva förvånat och intresserat
de flesta sjöfarande och resande,<footnote>Mer eller mindre tydligt omtalas grönländarnes märkliga farkoster redan
af <sc>Ziegler</sc> (1532), <sc>Olaus Magnus</sc> (1539) och <sc>N. Zeno</sc> (1558 enligt uppgift
efter ett manuskript från slutet af 14:de seklet). Olaus Magnus såg 1505 tvenne
kajaker (<i>naviculæ coriariæ</i>) upphängda öfver vestra porten till Oslo
katedralkyrka. Det fullständigaste af dessa gamla anföranden om kajaker är det, som
finnes i Marcolinis 1558 tryckta beskrifning på Zenos resor. </footnote> som besökt landet, och i
redogörelser för deras resor finner man derför denna farkost
ofta omnämnd, först af <sc>Hall</sc> och <sc>Baffin</sc> i berättelserna om
<sc>Cunninghams</sc>, <sc>Lindenovs</sc> och <sc>Halls</sc> resor 1605—12,<footnote><sc>Purchas</sc> III, 1625, s. 818 o. 835. </footnote> af <sc>la
Peyrère</sc> i hans efter upplysningar insamlade i Danmark
författade »Relation du Groenland» (Paris 1647) och senare
ganska fullständigt af <sc>Crantz</sc> och <sc>Rink</sc>.<footnote><sc>Crantz</sc>, Historie von Grönland, 1, Barby 1765, s. 199. <sc>Rink</sc>, Danish
Greenland, Lond. 1877, s. 113. </footnote> I de på
enskildheter och skildringar af natur och folk för sin tid ganska
rika berättelser, som man har i behåll af <sc>Martin Frobishers</sc>
trenne resor (1576, 1577 och 1578), prisas äfven kajakens
egenskaper som roddbåt, hvarjemte grönländarnes storbåt
eller umiak omtalas. Dessutom bragte Frobisher kajaker
med sig till England, af hvilka en uppsattes i sir <sc>Thomas
Smith’s</sc> hall.<footnote>Den rike handelsfursten sir <sc>Thomas Smith</sc> var en lång tid direktör för
East India Company samt en ifrig medlem af Muscovy Company. Han är känd
såsom en outtröttlig befordrare af arktiska resor, så väl mot norr som mot
nordost och nordvest. </footnote>

Endast ytterligt sällan är denna del af Grönlands
sydvestkust, der vi nu befunno oss, tillgänglig rätt från hafvet
redan på försommaren. Den är nämligen merendels under
denna årstid spärrad af ett isband, som utgör en
nordvestlig fortsättning af isbandet vid Grönlands ostkust och först
försvinner långt norr ut, hvarför ock de fartyg, som på
för- och högsommaren önska anlöpa kolonierna vid
Grönlands sydvestkust; måste göra en betydlig omväg mot norr,
innan de kunna nå den öppna vattenrännan längs kusten,
i hvilken de sedan segla söder ut. Jag ville ogerna
beqväma mig till en dylik omväg, lät derföre styra rakt mot
land och lyckades verkligen att utan några nämnvärda
svårigheter fälla ankar vid Julianehaab den 17 juni på f. m.
Om vår egen isseglats har jag derför föga märkligt att berätta,
men då det nu i denna reseskildring för första gången är
fråga om segling bland Grönlands drifis, så kan det kanske
intressera läsaren att göra bekantskap med det intryck detta
farvatten gjorde på en bland de förste européer, som efter
Amerikas upptäckt varit utsatta för dess faror. Den käcke
kaptenen på »Judith», ett af de 5 fartyg, som Frobisher hade
med sig på sin tredje resa till <i>Meta incognita</i>,
»Lieutenant-Generall» <sc>Fenton</sc>, råkade under bortresan blifva skild
från sina kamrater och komma i »besätt», förmodligen vid
Grönlands sydostkust. Om de för dem alldeles nya faror,
hvarför de härunder voro utsatta, berättas följande:

»De (Fenton och hans män) berättade, att från den 1 juli till
den 26 i samma månad var det ingen dag eller timme, hvarunder
de ej voro utsatta för en beständig fara och dödsfruktan, och
under tjugu dagar voro de nära nog oafbrutet fast i isen. De fingo
skeppets relingar intryckta på båda sidor och löskölen i fören helt
och hållet afbruten. De kunde gå från fartyget på isen många
mil åt somliga håll, och de skulle lätteligen hafva kunnat passera
från den ena isön till den andra samt till och med uppnå stranden.
Men om Gud icke hade underbart sörjt för dem och deras
nödtorft, och om ej tiden hade gjort dem mera erfarna och kunniga
i att söka nya räddningsmedel för nya slag af faror, så skulle det
hafva varit omöjligt för någon af dem att blifva räddad. Bland
andra påfund var det, att hvar helst de funno en isö af större
omfång än de öfriga — det fans somliga, som voro mer än en half
mil i omkrets och nära 40 famnar höga — sökte de uppnå
densamma och deraf göra sig ett bålverk till sitt försvar. Sedan de
förtöjt sig vid isen med ankaren, lågo de i lä deraf någon tid,
hvarigenom de voro skyddade från faran, som hotade dem från
den mindre drifisen. Men när de måste lemna detta nyfunna
skydd, till följd deraf att annan is slutligen började underminera
och kringränna dem, och då de dervid under sjögången voro nära
att slås i stycken, plägade de göra fast skeppet vid det starkaste
och största isstycke de kunde finna, och sedan de förtöjt förstäfven
tätt derintill, satte de till alla segel och forcerade sålunda med
vindens tillhjelp fram fartyget, drifvande isen framför sig, tills de
slutligen nådde öppet vatten. Sedan de med dessa medel till sist
drifvit sina fiender på flykten, innehade de en fri rymd för någon
tid midt ibland massor af berg och alper af is. Ett isberg befans
mäta 65 famnar öfver vattenytan och kallades, för likhetens skull,
Salomos port. Några förmena, att af dessa isberg åtta gånger mer
skjuter under än öfver vattenytan. Men nu kommer jag ihåg, att
jag såg mycket underliga ting, nämligen män gående, springande,
hoppande och skjutande på öppen sjö, fyratio mil från hvarje land,
utan något skepp eller annan farkost under sig. Jag såg äfven
strömmar af sött vatten rinna midt i det salta hafvet, omkring
hundra mil från land, och om någon ej vill tro detta, så må han
veta, att många af vårt folk gingo ut från sina skepp på öar af
is, der de sprungo upp och ned, sköto till måls på isen och med
sina musköter dödade stora sälar, hvilka pläga ligga och sofva på
isen, och att denna is, som af solskenet smälter i toppen, upplöser
sig i åtskilliga strömmar, hvilka förenade med hvarandra bilda
vackra forsar, nog starka att drifva en qvarn.» <footnote><sc>Hakluyt</sc>, The principal navigations etc, 2:a uppl. III. Lond. 1600, s.
84. — Se äfven: The three voyages of Martin Frobisher, ed. by <sc>Richard
Collinson</sc>. London, printed for the Hakluyt Society 1867, s. 253. </footnote>

Vår genombrytning af isbandet gick, såsom nämdt är,
utan svårighet, och den 17 juni f. m. fälde Sofia ankar i
hamnen vid Julianehaab. Här mottogos vi med
utomordentlig välvilja och gästfrihet af koloniens, i grönländska
förhållanden mångerfarne bestyrare <sc>Carl Lytzen</sc>, som på
allt sätt med råd och dåd gick oss till handa under de fyra
dagar, expeditionen blef uppehållen härstädes af
nödvändigheten att rensa pannan, öfverse maskinen m. m.

Julianehaab är beläget ett stycke söder om
kryolitgrufvorna vid Ivigtut, från hvilka en liflig sjöförbindelse
underhålles med Europa och Amerika. För den händelse
att ett fartyg just i dessa dagar skulle afgå derifrån,
ditsände jag, genast efter det ankaret fallit, en kajak-express
med bref och underrättelser om Sofias lyckliga ankomst till
Grönland. Men som jag sedermera erfor, framkom
expressen fem timmar för sent. Den flottilj, som besörjer
förbindelsen mellan Ivigtut och Europa eller Amerika, hade
detta år haft mycken otur. Alla fartygen hade varit länge
uppehållna af is, flere hade blifvit skadade; af dessa lågo
tvenne ännu qvar i Ivigtuts hamn för att reparera de
betydande läckor, som de fått vid försöket att genombryta det
isband vid Grönlands sydostkust, genom hvilket Sofia nyss
framseglat. En af dessa förlisningshistorier är allt för
komisk, för att jag ej här skulle närmare omtala densamma.

Ett amerikanskt segelfartyg, destineradt till Ivigtut för
att derifrån afhemta en last kryolit, råkade, då det skulle
angöra kusten, i besätt bland isen. Under häftig vind
<img><i><small>Ill. R. H.[=Haglund]<tab><tab><tab><tab><tab>W. MEYER, X. A.</small></i>
<b>Kolonien Julianehaab.</b><br>Efter en fotografi af expeditionens fotograf d. 18 juni 1883.</img>

skrufvades isfälten kring fartyget så starkt tillsamman, att
det blef svårt läck. Det var barlastadt med 200 tons sten.
Sedan kaptenen förgäfves en tid med pumparnes hjelp sökt
hålla fartyget läns, och då, oaktadt alla ansträngningar, vattnet
oupphörligt steg, ansåg han rådligast att lemna fartyget, som
antogs genast skola sjunka, då den is, mellan hvilken fartyget
var inskrufvadt, åter skingrade sig. Båtarna drogos öfver
några isfält till öppet vatten, och alle man rodde derpå till
kolonien Frederiksdal. Kort efter det kaptenen lemnat
fartyget, fingo sexton eskimåer, som voro ute på sälfångst, sigte
på detsamma. De rodde genast till de omgifvande isfälten
och gingo öfver dessa om bord, glada öfver utsigten till en
stunds glam och skämt, till erhållandet af några supar, några
koppar kaffe eller andra europeiska delikatesser, allt i
enlighet med häfdvunnen sed, då kajakroddare möta fartyg vid
Grönlands kuster. Till sin förvåning funno de ingen
menniska ombord, men rikligt med kringströdda förråd af alla slag.
Utan aning om den fara, som hotade, om det med sten
barlastade och nu vattenfylda fartyget plötsligt kom loss från
de sammanpressade isfält, hvilka höllo det flott, gjorde de sig
genast hemmastadda. Sedan de tillfredsstält sin första
nyfikenhet, började de rådslå, huru de skulle bringa till
kolonien sin härliga pris. Kajakmännen redde sig härvid
bättre, än man skulle väntat. De oförvägnaste äntrade upp
i masterna för att sätta ut de beslagna seglen, hvilka alla
hissades med undantag af toppseglet, till hvars höjd ingen
af de improviserade matroserna vågade sig; andra började
pumpa. När isens pressning minskades, slöt sig läckan af
sig sjelf, och när isen slutligen helt och hållet skingrades,
hade de redan pumpat ut så mycket vatten, att fartyget
flöt. Med tillhjelp af god vind seglade de nu in till
Frederiksdal. Till samma koloni hade kaptenen och manskapet
från det abandonerade fartyget någon tid förut kommit,
efter åtskilliga irrfärder i sina båtar bland dimhöljda skär
af sten och is. Man hade derstädes knappast hunnit
slutdiskutera sjelfva olyckshändelsen, isens läge under året m.m.,
förr än en seglare varskoddes från utkiken — en vid hvarje
grönländsk koloni vigtig händelse, i synnerhet om seglaren
är den första under årets korta seglationstid. Såsom
vanligt vid sådana tillfällen, samlades koloniens invånare vid
stranden, deribland äfven den amerikanske kaptenen och hans
matroser. De skarpögda eskimåerna förklarade snart, att
fartyget icke var något af koloniens vanliga sommargäster.
Man gissade och gissade derför både hit och dit, tills kaptenen
plötsligen under utrop: »Groddam, jag tror det är min egen
skuta», rusade till sina på stranden upplagda båtar och
rodde ut för att se åt, hvilken trollkraft fört det öfvergifna
fartyget under fulla segel rakt till hamnen. Han fann
grönländarne i full verksamhet. En satt i kabyssen och
öfvervakade med stort intresse kokningen af en stor gryta med
ärter. En annan delade ut kaffe med gifmild hand, en
tredje inventerade timmermannens redskap o. s. v. Dessa
angenäma sysselsättningar afbrötos dock hastigt derigenom,
att den gamla besättningen åter tog i besittning sitt forna
fartyg, utan något motstånd från eskimåernas sida, hvilka
till en början fingo nöja sig med en ringa ersättning för
besväret med pumpningen. De upplystes dock snart derom,
att de enligt europeernas lagar hade rätt till godtgörelse af
helt annat slag. Härigenom uppstod en ganska intressant
rättsfråga, nämligen hvilken bergarlön eskimåerna skulle
hafva. Det är att hoppas, att de danska myndigheterna
bevakat sina skyddslingars intresse så väl, att några af de
raske kajakmännen plötsligen finna sig i besittning af ett
kapital, större än någon af deras landsmän någonsin förut
varit egare af. Men »hvad skola de göra med penningarne?»
var den anmärkning, med hvilken mina sagesmän alltid
afslutade berättelsen, och härpå visste ingen att gifva något
besked.

Under uppseglingen till Ivigtut passerade vi det fartyg, 
som råkat ut för detta äfventyr, om hvilket vi då ej
egde någon kännedom. Vi märkte med förvåning, att det
ej enligt vanlig sjömannased besvarade Sofias helsning.
Men orsaken var enkel nog. Grönländarne hade, efter det
de tagit fartyget i besittning, skurit sönder den stolta
stjernprydda flaggan och delat den sig emellan till halsdukar.
I Ivigtut träffade jag den amerikanske kaptenen. Han
tycktes vara något flat öfver sitt äfventyr. Men till hans
heder må nämnas, att hans sjöförklaring sades vara fullt lojal,
oaktadt det förmodligen gälde en ganska betydlig
bergarlön, och oaktadt bergningsmännen voro sälskinsklädde
halfvildar. Antagligen blef det något assuransbolag, som till
slut fick betala kalaset.

Från Julianehaab gjorde jag, jemte dr. Nathorst och
herr Kolthoff, i ångslupen en utflygt till en strax norr om
kolonien belägen fjord, med det för en mängd fjordar vid
Grönlands kuster gemensamma namnet Kangerdluarsuk,
hvilket betyder »den innersta fjordarmen». Det
Kangerdluarsuk, hvarom här är fråga, utgör en af de märkligaste
mineralförekomster i verlden. <sc>Giesecke</sc> är denna
mineralfyndorts upptäckare. Det var en märklig man. Han var den
förste, som på Grönland utförde mineralogiska och
geognostiska undersökningar, och han gjorde det med den
framgång, att han för alla tider inskrifvit sitt namn i främsta
ledet bland dem, som bidragit till kännedomen om
polarländernas natur och folk. Knappast torde någon annan
europé gjort så vidsträckta resor, oftast i umiak eller
under vintertid med hundslädar, längs Grönlands kuster, från
Aluk på östra sidan om Kap Farewell ända bortom de
nordligaste under Danmark lydande handelsstationerna.
Några biografiska data från hans vexlande lefnad må
derför här meddelas med ledning af den utförliga lefnadsteckning, 
som lemnats af professor <sc>F. Johnstrup</sc> i inledningen
till »Gieseckes mineralogiske Reise i Grönland», Kjöbenhavn
1878.

<img id="4600"><i><small>Ill. I. FALANDER, xyl.</small></i>
<b>Karl Ludwig Giesecke.</b><br>Efter ett porträtt af sir <sc>Henry Raeburn</sc> i Dublin.</img>

<sc>Karl Ludwig Giesecke</sc> var född i Augsburg 1761
(enligt andra uppgifter 1775) och son af en välbergad skräddare,
Metzler. Efter slutad skolundervisning studerade han till
en början juridik vid det bayerska universitetet i Altdorff.
Snart ledsnade han dock dervid och egnade sig i stället åt
poesi och teatern, antog namnet Giesecke, uppträdde 1790 i
Wien som skådespelare och fick, sedan han författat
åtskilliga teaterstycken, titel af »teaterdiktare». Bland annat skall
han hafva författat det hufvudsakliga af texten till operan
Trollflöjten, ehuru direktören Schikaneder tog äran häraf.
Han skall hafva lyckligt återgifvit chargerade karakterer, i
synnerhet parodier på sina blifvande landsmän,
engelsmännen. Ej heller denna lefnadsbana tilltalade honom i
längden, förmodligen emedan han ej på denna stråt lyckats
tillkämpa sig annat än en underordnad ställning, kanske äfven
till följd af förändrade ekonomiska förhållanden. Han tyckes
nämligen under återstoden af sin lefnad aldrig haft att
kämpa med ekonomiska bekymmer, och i <i>Hamburger
Correspondent</i> för den 31 mars 1819 betecknas han som en
mycket förmögen man. Han lemnade Wien år 1804 och
egnade sig från denna tid uteslutande åt naturforskning,
särskildt åt studiet af mineralogien. På detta fält vann
han snart ryktbarhet, dock ej genom några skrifter, ty som
naturforskare offentliggjorde han före sin återkomst från
Grönland föga eller intet, utan genom ett skarpt öga och
genom skicklighet som samlare, kanske ock genom sitt
angenäma väsende vid personligt umgänge med vetenskapens
stormän under de många resor, han företog till olika trakter
af Europa. Bland annat tyckes han, att döma af etiketten
på några i svenska Riksmuseum förvarade mineralstuffer,
hafva besökt Sverige under de första åren af detta
århundrade. I början af 1805 var han i Kjöbenhavn, kallades,
ovisst om med rätt eller orätt, »preussiskt bergsråd» och fick
uppdrag af den Färöiska handelskommissionen att undersöka
Färöarna. Här uppehöll han sig från den 4 augusti till den
14 september nämnda år, besökte de flesta af ögruppens
många öar och hembragte till Kjöbenhavn rika samlingar.

Året derpå reste han till Grönland, på sätt och vis
på egen bekostnad, men dock med kraftigt understöd af
den Grönländska handeln, såsom synes af det för
»Handeln» hedrande anbefallningsbref han erhöll. — I detta bref
säges det bland annat:

Da vi have Grund til at haabe, at hans Iagttagelser paa denne
Rejse ville blive baade Landet og Handlen nyttig, saa ønske vi
saameget mere at kunne forskaffe ham al mulig LetteLse og Bistand
til at opnaa Rejsens Formaal. Og vi giøre os Regning paa, at
Handlens Betjente ikke alene efter vor Anbefaling og Önske, men
og med Hensyn til den Rejsendes personlige Egenskaber, ville
enhver især gjore sig en Fornøjelse af at være ham behjælpelig paa
alle optænkelige Maader med Raad og Daad, og ved god Omgang
at gjore ham sit Ophold i Landet saa behageligt, som
Omstændighederne tillade.

Bestyrerne ved de Etablissementer, hvor Bergraaden opholder
sig, ville vi især have anmodet om:

at indromme ham saa bekvemt Logis, som Lokalet paa nogen
Maade tilsteder;

at forskaffe ham paa Handlens Bekostning gode og sikkre
Fartojer og skikkelige Folk til hans Sørejser;

at udlevere ham paa Forlangende og mod hans Bevis de
Varer, han af Handlens Forraad kunde ønske sig forsynet med, og
endelig:

at De ved hans Forflegning, som efter almindelig
Officier-Deputat passerer for Handlens Regning, ville, saavidt det lader sig
gjøre, lette ham for det Bryderi at fore egen særskilt Husholdning,
og, hvilket vi helst ønske, behandle ham i enhver Henseende som
Deres Gjæst, da de anvendte Omkostninger fra Handlens Side skal
vorde erstattede.» <footnote><sc>Gieseckes</sc> mineralogiske Rejse i Grönland ved <sc>F. Johnstrup</sc>,
Kjöbenhavn 1878, s. X. </footnote>

Ursprungligen var det bestämdt, att resan skulle räcka
2<sup><small>1</small></sup>/<sub><small>2</small></sub> år. Men då han erfor, att det fartyg, med hvilket
de två första årens värderika samlingar återsändes till Europa,
blifvit taget af engelska kryssare, beslöt han att ersätta
förlusten genom nya insamlingar på de förut besökta
lokalerna och att derför med ett år förlänga sitt uppehåll i
landet. Ytterligare fördröjdes hemresan genom de
krigshändelser, som vid denna tid skakade Europa, och som
omöjliggjorde en direkt förbindelse mellan Grönland och
Danmark. Härtill kom, att den forne teaterförfattaren och
skådespelaren, den i Europas lärdes salonger angenäme
sällskapsmannen, tyckes hafva funnit sig synnerligen väl bland
den danska handelns betjenter och bland landets
skinnklädde och obildade, men alltid, då nöden ej trycker allt
för hårdt, glade och sorglöse inbyggare. Att döma af
Gieseckes dagbok, tyckes dock dessas ostadiga och
barnsligt nyckfulla lynne ofta hafva satt den energiske europeens
jemnmod på svåra prof. På en del ställen i Grönland
fortlefde han ännu för en tid sedan i kärt minne bland
infödingarne, dock med det karakteristiska tillägget att han,
liksom kapten Graah, varit en för stor »Nalegak», d. v. s.
en allt för bjudande och befallande herre. Mer eller
mindre frivilligt kom hans uppehåll på Grönland att förlängas
till åtta somrar och sju vintrar. Härunder gjorde han
följande längre resor.

Sommaren 1806 i Frederikshaabs och Julianehaabs
distrikter. Besökte sunden vid Grönlands sydspets,
upptäckte eudialyt-fyndorten vid Kangerdluarsuk, öfvervintrade
i Godthaab.

Sommaren 1807: reste i umiak från Godthaab till
Disko, derifrån med handelns segelfartyg till Upernivik,
derifrån med båt längre norr ut till Tasiusak och sedan åter
med fartyg till Godhavn; gjorde derpå under hösten
utflygter på Disko, till Ritenbenk, Jakobshavn, Christianshaab 
och Egedesminde, tillbragte vintern 1807—1808 i
Godhavn.

Sommaren 1808: båtresa från Godhavn till Godthaab,
undersökning af Godthaabs i geologiskt och historiskt
hänseende intressanta omgifningar.

Sommaren 1809: resa från Godthaab till Julianehaab,
undersökning af kryolitlagret vid Ivigtut; återvände för
vintern till Godthaab.

Sommaren 1810: ytterligare undersökningar i
Godthaabs distrikt; återresa till Godhavn.

1811: resa med hundar från Godhavn till Umanak;
undersökning af de intressanta formationer, som omgifva
Umanak, ofta under mycket äfventyrliga slädfärder med
hundar på den af sprickor genomkorsade is, som ända till
den 12 juni betäckte fjorden; upptäckt af växtaftryck
tillhörande kritformationen på Nuarsoak-halfön; farlig återresa
i umiak till Godhavn, der vintern tillbragtes.

1812: nv vinterresa i hundslädar till Umanak; resa
om sommaren i umiak rundt om Diskofjorden; vintern
tillbragtes åter i Godhavn.

1813: fortsatt undersökning af omgifningarna af
Diskofjorden; återresa till Europa.

En blick på kartan ger ett begrepp om de distanser,
som Giesecke tillryggalade, för det mesta antingen i
skinnbåtar, med grönländskor till roddare, och det ofta långt in
i oktober månad, eller under den bistert kalla vintern i
hundslädar.

Härtill kommer, att vistelsen i Grönland just under
dessa år var förenad med ovanligt stora umbäranden,
emedan kriget mellan Danmark och England försvårade all
tillförsel från Europa. Europeerna ledo derför ofta brist på
det nödvändigaste och nödgades mången vinter ty till
landets egna produkter för sitt lifsuppehälle. Lyckligtvis var
hvalfångsten under den tid, Giesecke uppehöll sig i
Godhavn, riklig, och han tyckes sjelf med stort intresse hafva
deltagit i denna stor-sport, liksom öfver hufvud i de
egendomliga nöjen och förströelser landet har att bjuda
på. Slutorden i hans dagbok vittna om, att han, liksom
de fleste, hvilka tillbragt en längre tid i Grönland, skildes
från landet med vemod och saknad, då han den 16 augusti
1813 återvände till Europa med briggen Hvalfisken, samma
fartyg, på hvilket jag 1870 gjorde min första grönlandsfärd.

Den 19 september ankrade han i Leith. Husvill
såsom han efter 7<sup><small>1</small></sup>/<sub><small>2</small></sub> års frånvaro var i Europa, steg han
i land här för att taga reda på hvad som blifvit af
hans 1807 hemsända, af kryssare tagna, kondemnerade och
på auktion i Edinburgh sålda samlingar. De hade för
40 £ köpts af en mineralsamlare samt blifvit till stor del
närmare undersökta och beskrifna af mineralogen <sc>Allan</sc>
och kemisten <sc>W. Thomson</sc>. Detta föranledde en närmare
beröring mellan Giesecke och åtskilliga vetenskapsmän i
Storbritannien, hvilket slutligen hade till följd, att han 1814
utnämndes till professor i mineralogi och kemi vid
universitetet i Dublin. Här slutade han sina dagar den 5 mars
1833, efter att hafva fått mångfaldiga bevis på erkännande,
så väl från olika länders regeringar som från den
vetenskapliga verlden. Att han äfven, såsom några biografer
angifvit, blifvit irländsk baronet tyckes dock ej vara riktigt.

*

En af de intressantaste mineralfyndorter, som Giesecke
upptäckte i Grönland, var det ställe i det inre af
Kangerdluarsuk, dit vi nu styrde vår kosa. Stället upptages af den
natronrikaste silikatbergart man känner. De fleste geologer
torde anse den hafva i glödande smält form frambrutit ur
jordens inre. För min del tror jag, att man här har för
sig starkt förändrade lemningar efter mycket gamla
vulkaniska tuffer, som hopat sig i en starkt salthaltig
(klornatrium-haltig), möjligen äfven sodahaltig insjö. Huru det än må
vara härmed, säkert är, att den ifrågavarande bergarten för
en mängd sällsynta, af mineralsamlaren högt skattade och
för vetenskapen vigtiga mineral. Det egendomligaste af
dem är eudialyt, ett rödbrunt eller körsbärsfärgadt silikat,
hvilket kristalliserar i vackra romboëdriska kristaller och
innehåller omkring 15 proc. af en jordart, zirkonjord, som
för öfrigt nästan endast träffas i ett ganska sällsynt mineral,
zirkon eller jargon, hvars ädla varieteter sedan forntiden varit
högt skattade såsom ädelstenar. Ännu har denna jordart
icke någon annan praktisk användning än till skoning af
kalkcylindrarna vid framställning af det Drummondska
kalkljuset, och industrien kan derför häraf förbruka endast
några få gram om året, hvartill tillräckligt råmaterial kan
fås från Brevig i Norge, Ceylon, Ilmenberget i Ural,
åtskilliga ställen i Amerika m. m. Men om detta ämne en
gång får någon mer omfattande användning, och om icke
några nya fyndorter upptäckas för rikligt zirkonhaltiga
mineral, så blir Kangerdluarsuk en för industrien ej ovigtig
mineralfyndort. Euclialyten förekommer nämligen här, i
synnerhet å den lilla holmen i bottnen af fjorden, i
betydliga massor. Vidare träffas här Arfvedsonit — uppkalladt
efter upptäckaren af lithium, den svenske brukspatronen
Arfvedson — Sodalit, Steenstrupin, Rinkit, Asterofyllit, m. m.

Resan i ångslup från Julianehaab till Kangerdluarsuk
var synnerligen intressant. Till en början ångade vi
omkring den halfö, på hvilken Julianehaab är beläget, fram
mellan otaliga isberg, hvilka med sina storslagna,
marmorhvita eller azur blå, ofta palats- eller fästningslika former,
klädde det omgifvande, eljest af haf och kala klippor
bildade landskapet i den praktfullaste arktiska festskrud. De
dämpa hvarje spår till sjögång och bilda ett egendomligt
slag af sjömärken, i det att alla grund i ett med isberg
beströdt haf pläga på långt håll angifvas af större eller
mindre strandade isblock. Men en annan fara hotar här
så väl eskimåens lilla kajak som det stoltaste fartyg. Ty
ve den farkost, som är i isbergets närhet vid dess kantring,
då det sönderfaller eller då det »kalfvar», d. v. s. då större
eller mindre isblock från detsamma nedfalla. Att faran för
dylika isbergskatastrofer just nu ej var ringa, derom erinrade
oss tidt och ofta det dofva kanonskottlika dån, som då och
då hördes, och den höga enstaka våg, som helt oförmodadt
bröt sig en väg öfver den eljest nästan spegellugna 
vattenytan och bragte de ej allt för hårdt strandade isslottens torn
och tinnar till en långsam, majestätisk helsning.

Jagten lemnade den medföljande zoologen ett ganska
rikt utbyte af foglar, och sedan vi kommit i land,
tillräckligt med ripor åt kocken. Våra eskimålotsar voro utom
sig af förtjusning öfver den säkerhet, med hvilken
Kolthoff fälde foglar i flygten, i synnerhet när en stor mås för
ett väl riktadt skott nedföll stendöd midt emellan oss i båten.

Inne i fjorden landade vi för några ögonblick vid ett
ställe, der en mängd eskimåfamiljer slagit upp sina
sommartält för jagt och fiske. De väntade ej främmande och
voro ovanligt ruskigt klädda, så väl män och qvinnor som
barn. Men att det vackra könet äfven hit medfört medel
till pynt visade sig snart. Några timmar efter det vi
slagit upp våra tält på fjordens norra strand, midt emot den
lilla eudialyt-ön i bottnen af fjorden, kom nämligen en,
hufvudsakligast med qvinnor lastad umiak till oss. Dessa, som
slogo sig ned i vårt granskap, voro nu omsorgsfullt klädda,
och en del halfblodsflickor täcka nog, med sina bruna ögon
och friska, fylliga, nästan europeiska anletsdrag. Den rena
eskimåtypen är dock ytterst ful, ej allenast i européernas
ögon, utan numera, efter hvad det påstås, äfven i
infödingarnas egna. Mina båda lappar följde med på denna
utfärd. Märkvärdigt nog märkte eskimåerna genast, att dessa
voro af en annan ras än vi andra, samt betraktade dem
utan vidare som landsmän. Häröfver var den yngre
lappen i början föga smickrad, men snart nog, kanske till
följd af trollmakten från ett par bruna, ej just blixtrande,
men helt säkert hjertegoda ögon, fann han sig i
»kusinskapet» och blef sedermera en artig och ridderlig kavaljer
för alla de sälskinnsbeklädda sköna, med hvilka vi under
resans återstående del kommo i beröring.

Tillgång på fisk var här så riklig, att man kunde först
sätta grytan på elden, sedan sända ut båten att fånga den
torsk, som skulle kokas. Af »angmaset» fans stora hopar,
som vågsvallet uppkastade på stranden, och i fjordens
innersta del var hela strandfjären betäckt med ett tjockt lager
af angmaset-rom, hvilket på något afstånd såg ut som ett
jemnfint, gråhvitt sandlager.

Efter vår ankomst till det inre af fjorden blef vädret
genom ständigt regn ganska ruskigt. Detta hade dock det
goda med sig, att vi blefvo mindre plågade af den
förfärliga myggpest, som förbittrar lifvet i Grönland och mången
dag nästan omöjliggör allt arbete i det fria, åtminstone för
nykomlingen. Ty för honom medför den grönländska
myggens bett, när han första gången blir utsatt derför, ej
allenast stora smärtsamma bulnader, utan äfven
suppurerande sår. Dessa smådjur äro således rent af giftiga,
hvilket möjligen beror derpå, att de, då tillfälle ej erbjudes dem
att frossa på menniskoblod, slå sig ned på afskrädeshögarna
i koloniernas granskap, der alltid rik tillgång finnes på
förruttnade animaliska ämnen och på bakteriehärdar af
mångahanda slag. Efter att en gång hafva blifvit
grundligt myggbiten, tyckes man blifva nästan immun för giftet.
Myggbettets bestrykning med stark ättika minskar
bulnaden, klådan och värken. Den som en gång varit utsatt för
Grönlands myggsvärmar, kan väl förstå berättelsen, att
myggor varit en af hufvudorsakerna till omintetgörandet af
det svenska kolonisationsföretaget i det nuvarande
Pennsylvanien, i det de tvungit den svenska besättningen att
öfvergifva ett vid Delawareflodens mynning af guvernören Johan
Printz uppbygdt, för koloniens försvar nödvändigt fäste, som
af den plågade besättningen erhöll öknamnet »Myggenborg».

Den 20 juni återvände vi till kolonien, rikt lastade
med praktfulla mineral, af hvilka en del redan pryda
Riksmusei samlingar. Några kajakmän följde oss en lång del
af vägen utför fjorden i sina lätta, vackra båtar, rodde då
och då skrytsamt rundt om vår lilla, just ej snabbgående
<img><i><small>Ill. W. MEYEER, X. A.<tab><tab><tab><tab><tab>BLH. sc</small></i>
<b>Grönländska qvinnor och barn från Julianehaab.</b><br>Efter en fotografi af expeditionens fotograf d. 20 juni 1883.</img>

ångbåt, visade prof på sin färdighet att kasta med olika
slags harpuner, o. s. v. I stället undfägnade vi dem med
smör och skeppsskorpor och andra läckerheter, en sup då
och då ej att förglömma. Härvid lemnade jag en gång,
oförsigtigt nog, hela buteljen, i hvilken nära hälften fans
qvar, åt en af de raskaste bland kajakmännen med tecken,
att han skulle dela med sig åt de andra. Han skrattade,
rodde litet afsides och drack sedan med ens ut allt
sammans. Jag blef mycket förskräckt, emedan jag befarade,
att mannen skulle blifva fullständigt berusad och sålunda
förlora den förmåga att noga afmäta och beräkna hvarje rörelse,
hvilken synes utgöra ett oundgängligt vilkor för rodden i
kajak. Snart visade det sig dock, att ingen fara var för
handen. Kajakmännen blef mycket högljudd och mer ifrig än
förr att visa sin skicklighet som harpunkastare, men rodde
fortfarande med full säkerhet i sin båt, oaktadt han på land
antagligen icke skulle kunnat stå på benen. Något likartadt
har jag hört berättas från Högasiens stepper. En fullkomligt
fotfallen kirgis sättes upp på en häst, och väl i sadeln är det
ingen fara att han faller af.

Det inre af fjorden Kangerdluarsuk omgifves af trenne
höga berg: Iviangusat (2817 fot), Nunasarnausak (2400′)
och Kitdlavat (4081′),<footnote>Enligt mätningar under den omsorgsfulla undersökning, som blifvit gjord
af denna trakt senast af <sc>K. J. V. Steenstrup</sc> och <sc>A. Kornerup</sc>. (Flere
afhandlingar i Meddelelser om Grönland, Del. II, Kjöbenhavn 1881.) </footnote> det sistnämnda kallas af danskarne
Redekammen på grund af bergets i en mängd fristående
toppar söndersplittrade, kamlika krön. Carl Giesecke
besteg tillsamman med danske handelsbetjenten <sc>Sören Graae</sc>
en af de sydligaste topparne af Redekammen den 16 augusti
1806 och byggde åt sig på dess spets en »Ruhebank»,
vid hvilken han inhögg ett C som minne och vittne om
sin farliga bergklättring. Samma svårtillgängliga ställe
besöktes sjuttio år derefter, den 27 aug. 1876, af Steenstrup
och Kornerup, hvilka till Grieseckes ännu väl bibehållna C
fogade ett K och ett S samt ombyggde »Ruhebanken» till
en stenvarde. Alla voro slagna af den storartade utsigt,
som man hade härifrån. Jag skall såsom ett prof på
Gieseckes stil här meddela hans dagboksanteckning om stället:

»Då jag var på toppen, började det med vestlig vind att snöa,
medan det i dalen regnade. Molnens glidande förbi solen, snö och
solsken i samma ögonblick låta sig lika litet beskrifva som den
storartadt sköna utsigten till den aflägsna inlandsisen, till de i
öppna hafvet simmande isöarna, hvilkas silfverglans bländar ögat,
till Kangerdluarsuks dystra, lodräta afgrunder, till Kirkefjeldets
midt emot belägna, hvita, kala granitmur, i hvars klyftor de
mjölkhvita snövattnen samla sig och med fruktansvärdt brus störta
ned genom de söndersplittrade klippmassorna, än lodrätt än i
ormlika vindlingar mot den stora fjorden. Den hvita haren, den
blåa räfven, ripan och den stora hvita ugglan äro de enda varelser,
som lifva dessa öde klippor. Med mycken möda klättrade jag ned
på Redekammens södra sida genom klyftor och afgrunder och kom,
sedan jag arbetat mig genom vattenfallet, trött och våt kl. 10 e. m.
till mitt tält. Mina grönländskor höllo just på att med bästa aptit
förtära en rätt af råa och otvättade harinelfvor, blandade med
kråkbär och tran, och unnade mig gerna sjelfva köttet! De gustibus
non est disputandum, tänkte jag.» <footnote><sc>Gieseckes</sc> mineralogiske Rejse i Grönland, Kjöbenhavn 1878, s. 29. </footnote>

<img></img>
</chapter>
<chapter name="TREDJE KAPITLET">
<h2><small>TREDJE KAPITLET.</small></h2>

Ivigtut. — Försök till grufdrift i Grönland. — Kryoliten och dess
mineralhistoria. — Misslyckadt försök att anlöpa Egedesminde. — Godhavn och Disko.
— Waigattet. — Praktfulla hägringar. — Hans Christian. — Aulaitsivik-fjorden.
— Ankomst till Tasiusarsoak. — En grönländsk tidningsman. 

Den 21 juni tidigt på morgonen återkommo vi till
kolonien. Efter en glad afskedsmiddag hos den gästvänlige
kolonibestyraren lättade jag kl. 7 e. m. ankar. Vägen togs
inomskärs till kryolitkompaniets, omkring 100 naut. mil från
Julianeliaab belägna gruf koloni Ivigtut, der, såsom jag förut
nämnt, kol och åtskilliga med kryolitbolagets fartyg
uppsända förnödenheter stodo till Sofia-expeditionens förfogande.
Under natten ångade vi fram mellan isberg, det ena
praktfullare än det andra, i en fullkomligt smul sjö, under
härligt, stilla väder och en lufttemperatur lika varm som en
juninatt hos oss. På ett ställe beläget vid inre farleden,
omkring 80' från Julianeliaab, sågo vi från fartyget
inlandsisen. Den tycktes öster ut emellan bergen bilda en
jättehög, blå, vågrät vall, utan spår till klyfta eller remna.
»Der blir ej svårt att gå fram», sade en af sjömännen.
»Tet får tu si når tu kommer tit upp», svarade lappen
Lars, som hade mer erfarenhet i bedömandet af afstånd och
i uppskattning af afståndets inflytande på den skenbara
bilden. Det är endast från få ställen under segling längs
Grönlands vestkust, som man kan se inlandsisen, och
mången europé, som i tiotal år vistats i landet känner derför
Grönlands inlandsis endast efter hörsägen.

Den inre farleden mellan kolonierna är för geologen
af intresse för den likhet landkonturerna här ega med
landkonturerna i Norges skärgård. Likadana kala, upptill
skrofliga och söndersplittrade, lägre ned af isen afrundade
gneisberg, afbrutna af trånga dalar och djupt i landet
inskjutande fjordar möta oss i båda landen. Endast skog
saknas här fullständigt. När man seglat fram i
Sydvest-Grönlands skärgård under en natt så härlig som den, vi
nu hade, och när man tillbragt mången kall sommarnatt
vid nordliga Norges flerstädes ganska skogrika kuster, så
bringas man lätt på den tanken, att skoglösheten här
hufvudsakligast beror derpå, att nordens härdiga träslag ännu
ej hunnit utbreda sig till denna del af jordklotet.
Visserligen erinra de tallösa isbergen derom, att en geologisk
period herskar i Grönland, som länge sedan afslutats på den
skandinaviska halfön, och varnar mot slutledningar, som
endast stödja sig på intrycket från en enda, af väderleken
gynnad sommardag eller sommarnatt. Men man har i alla
fall svårt att ange någon orsak, hvarför ej de träslag, som
längs Lenas och Chatangas floddalar, i Sibiriens hårda
luftstreck, spridt sig bortom 70° à 71° n. lat., d. v. s. till en
nordlig breddgrad vida högre än t. ex. Noursoak-halfön,
skulle kunna trifvas och, liksom i Sibirien, växa upp till
grof skog åtminstone i skyddade dalar vid SV. Grönlands
kuster.

På ett ställe af vägen inomskärs, mellan Julianehaab
och Ivigtut, hade ett stort isberg fullkomligt spärrat ett
smalt sund, der enligt »lotsen» den vanliga farleden går.
Men der inga ordentliga sjökort finnas, tvekar man ej
att, om så behöfves, med lodet i hand och utkiken i
salningen leta sig en ny väg bland klippor och skär, och detta
går med nödig omtanke lättare och bättre, än sjömannen
från behörigen upplodade och utprickade farvatten torde
förmoda.
<img><i><small>Ill. W. MEYER, X. A.<tab><tab><tab><tab><tab>K. A., sc</small></i>
<b>Kolonien Ivigtut.</b><br>Efter en fotografi af expeditionens fotograf d. 23 juni 1883.</img>


Kl. 11 f. m. den 22 juni ankrade Sofia i Ivigtuts
hamn med babords ankare och 90 famnars ketting. Man ser
redan häraf, att hamnen lemnar åtskilligt öfrigt att önska,
något som är ovanligt nog vid Grönlands, på ypperliga
hamnar så rika kuster. Men valet af ankarplats har här
betingats af det betydliga bergsbruk, som sedan några
årtionden tillbaka bedrifves på detta ställe, och som gifvit
upphof till en verklig grufkoloni i Grönland.

Flere af de äldre expeditionerna till Grönland
föranleddes af förmenta fynd af ädla metaller,<footnote>Den här meddelade korta historiken om malmletning och grufdrift på
Grönland har blifvit sammanstäld dels med ledning af en ganska spridd och
svårtillgänglig literatur, dels på grund af enskilda meddelanden af kontrollör <sc>Rosing</sc>
i Kjöbenhavn. </footnote> och man har
ännu i behåll, i synnerhet efter Frobishers resor (1576—78),
officiella, i kulturhistoriskt hänseende högeligen intressanta
dokument, som visa hvilka stora förhoppningar till och med
drottning Elisabeth af England och hennes statsmän fäste
vid Frobishers förmenta malmfynd,<footnote>Frobishers guldgrufva var belägen på östra sidan om Davis strait,
ungefär vid 62½° n. br. Stället besöktes å nyo af den amerikanske polarfararen
<sc>Charles F. Hall</sc> i sept. 1861 och juli 1862. </footnote> huru fullständigt
förhoppningarna blefvo besvikna, med hvilka svårigheter och
med hvilken osäkerhet malmprofningen då var förenad, och
hvilken brokig blandning af hyttmän, guldsmeder, apotekare
och rena charlataner man anlitade för att komma till någon
visshet eller sannolikhet om malmens värde.

Äfven Lindenovs och Halls expeditioner, 1605, 1606,
1607 och 1612, tyckas hafva haft upptäckten af ädla
metaller till mål, och i berättelserna om deras resor talas det
flere gånger om »silfvergrufvan». Något utbyte af
metall lemnade denna dock lika litet som Frobishers
guldgrufvor. <footnote>Baffin, som deltog redan i Halls sista resa, säger om malmen: it was
a kinde of shining stone, which ... was found of no value, but was like unto
Muscovie fludde (glimmer eller ryssglas). <sc>Purchas</sc>, III, 1625, s. 833. </footnote>

Efter Halls tid gjordes intill medlet af detta
århundrade, så vidt jag vet, intet vidare försök till verklig
grufbrytning på Grönland. Hans Egede leddes vid sitt
slutligen så framgångsrika kolonisationsföretag ej af något
vinstbegär. Han önskade dock äfven han förvärfva guld, mycket
guld till sin mission och anstälde derför i sjelfva Grönland,
med ledning af ett alkemiskt bibliotek af öfver sextio
författares arbeten, hvilka han »alle med störste Fliid og
Eftertanke igiennem læste, med hinanden confererede og ofte
repeterede», alkemiska experiment, som misslyckades, enligt
hans egen förmodan endast derför, att han till sin egen
skada för tidigt (efter 50 dagar) öppnade den retort, der
förvandlingen skulle ega rum, »ej agtende Philosophorums
Erindring og Advarsel».<footnote><sc>Hans Egede</sc>, Omstændelig og udförlig Relation, Kjöbenhavn 1738, s.
215. — Vid sina alkemiska arbeten leddes Egede tydligen af önskan att lemna
vår Herre ett tillfälle att med ens aflägsna alla den grönländska missionens
ekonomiska bekymmer. Den fromme mannens guldmakeri kan för öfrigt så mycket
mindre läggas honom till last, som han här endast hyllade en fördom, hvilken
under årtusendet efter Geber delats af lärd och olärd, hög och låg samt endast
betviflades af sådana män med ett »sundt praktiskt temperament» som de, hvilka
i våra dagar betviflat eller betvifla möjligheten af telegraferingen öfver Atlanten,
Suez- och Panama-kanalerna, Afrikas inhaf, sjöförbindelsen med Jenisej o. s. v. <br>
Märkvärdigt nog intogo tvenne i praktiskt hänseende betydelselösa, rent
matematiska problem, »Quadratura circuli» och »Trisectio anguli», nästan samma
rol i de förgångna århundradenas folkmedvetande som letandet efter de vises sten.
Till och med från mina arktiska forskningsfärder kan jag lemna ett bidrag till
dessa grubbleriers historik. År 1875 sammanträffade jag i en af de aflägsnaste
delarna af Sibiriens tundra med en sibiriak, som erbjöd sig att, mot andel i den
påräknade stora belöningen, meddela mig en af honom upptäckt lösning af
quadratura circuli, och vid ankomsten till Jenisejsk några veckor senare
förevisade mig en der bosatt båtbyggare en förment lösning af vinkelns tredelning, </footnote> Giesecke åter befattade sig i
Grönland med rent vetenskapliga undersökningar, ej med
någon egentlig malmletning.

Allvarliga försök att åstadkomma en verklig bergsdrift i
landet gjordes deremot af kommerce-rådet <sc>Jacob H. Lundt</sc>.
Han afgick 1850 med sitt fartvcr <i>Fortuna</i> till Grönland.
Efter en lycklig resa återkom han tillEuropa med en
mängd malmprof från trakten kring Julianehaab i Sydgrönland 
och med en last af omkring 5 tons grafit från ett på
Noursoak-halfön någon tid förut af H. Rink upptäckt
grafitlager. Denna i geologiskt hänseende mycket märkvärdiga
grafit hade ett lofvande utseende, men befans vid profning
i England <i>för hård</i> för att kunna betinga det höga pris,
man påräknat. Detta »Fortunas» första missöde nedslog
dock icke Lundts och hans medintressenters förhoppningar.
Han företog året derpå, 1851, en ny grufbrytningsexpedition 
till landet med skonerten Fiirkløveren. Deltagarne
voro, utom fartygets besättning, Lundt sjelf, fabrikanten
Ibsen, juveleraren Prahl samt kandidaten Friis med sex
grufarbetare från Norge. Denna gång ville man bearbeta
en koppar-anledning i granskapet af Julianehaab, som
högtidligen öppnades den 19 okt. 1851 och kallades »Konung
Fredrik VII:s grufva». Men ej heller denna skärpning
blef lönande, lika litet som en af grönländaren Josua nära
Kap Desolation mellan Julianehaab och Frederikshaab
upptäckt kopparanledning, i hvilken kand. Friis med 8 à 10
man skärpte under år 1858—1854. År 1854 kom en af
deltagarne i Lundts första resa, engelsmannen Tayler, med
några norska arbetare till Grönland för att vid sidan om
det nuvarande kryolitbrottet skärpa efter tennmalm och
silfverhaltig blyglans. Hans resa blef i mineralogiskt
hänseende vigtig genom upptäckten af åtskilliga intressanta,
men tekniskt värdelösa mineral. Malmutbytet blef deremot
ytterst obetydligt, och det lilla som erhölls gick förloradt
derigenom, att båda de fartyg, »Fiirkløveren» och
»Aarhus», som skulle öfverbringa malmen till Europa, förliste
redan vid Grönlands kust. Härmed var den egentliga
malmbrytningen på Grönland afslutad. Alla förhoppningar att
från landet erhålla några lönande guld-, silfver-, koppar-,
tenn- eller bly-malmer hade blifvit fullständigt svikna. Det
var dock just vid denna tid, som en verklig grufdrift på
Grönland uppstod, men grundad, ej på någon vanlig malm,
utan på en stenart, hvars värde malmletarne hittills alldeles
förbisett.

Denna stenart hade redan länge sedan ådragit sig så
väl infödingarnas som vetenskapsmännens uppmärksamhet
och inom vetenskapens system, på grund af sitt islika
utseende, inregistrerats under det för ett mineral från
inlandsisens land ganska passande namnet <i>kryolit</i>, »issten». Isstenen,
kryoliten, är, eller var åtminstone för några år sedan, ett
grönländskt mineral <i>χατ'εξοχηυ</i>. Den har, såsom redan är
nämdt, gifvit upphof till det enda verkliga bergsbruk och
till den enda rent europeiska koloni i landet. Den är vidare
för vetenskapen af stort intresse genom sin egendomliga
sammansättning, genom sin invecklade kristallform och
framför allt genom de många ännu olösta geologiska spörsmål,
som stå i sammanhang med frågan om sjelfva kryolitformationens 
uppkomst. Slutligen kan man kanske ock räkna
den bland de stenarter, som de gamle grönländarne
begagnade till sina få, men omsorgsfullt förfärdigade och
sinnrikt uttänkta husgerådssaker. En kort historik och
beskrifning af mineralet torde derför vara af intresse för
läsaren.

Vid redogörelsen för de mineralier, som blifvit funna
i Grönland, säger <sc>David Cranz</sc> i sitt bekanta arbete
följande: »Ifrån söder hafva grönländarne bragt till oss
såsom något sällsynt stora stycken af en hvit, till hälften
genomskinlig stenart, hvilken bryter sig som spat och
derjemte är så mjuk, att han kan med knifven skäras och
med tänderna utan skada sönderknapras.» Dessa ord
hänföra sig tydligen till kryolit och visa, att den hvita, vackra
stenarten redan ådragit sig de vilda eskimåernas uppmärksamhet, 
hvilket äfven bekräftas af Giesecke, som i sin dagbok 
säger, att grönländarne kalla det efter deras förmenande
späcklika mineralet <i>Orsuksitsät</i> (af orsok = späck) och 
använda det till sänken på sina fiskredskap. I nyare tider hafva
innuit-männen hittat på ett annat användningssätt. De stöta
sönder kryoliten till fint pulver och blanda detta i snus.
Det anses öka snusets styrka, hvilket förmodligen beror
derpå, att pulvret till följd af mineralets tydliga genomgångar
består af kantiga fragmenter, som reta näsans slemhinna.

<img id="4601"><i><small>Ill. W. MEYER, X. A.</small></i>
<b>Kryolitbrottet vid Ivigtut.</b><br>Efter en fotografi af expeditionens fotograf d. 23 juni 1883.</img>

Inom den vetenskapliga verlden blef mineralet först
bekant 1799 genom den portugisisk-brasilianske mineralogen
<sc>d’Andrada</sc> och den danske forskaren <sc>Peter Christian
Abildgaard</sc>. Den förre meddelade en noggrann beskrifning 
af detsamma och gaf det det passande namnet <i>kryolit</i>;
den senare undersökte det kemiskt med det ej fullt riktiga
resultat, att mineralet skulle innehålla flusspatsyra, lerjord
och vegetabiliskt alkali (kali). Kort derpå visade <sc>Klaproth</sc>,
att mineralet höll natron, ej kali; men en fullt riktig
analys lemnades först af Berzelius år 1828.

När kryoliten först bragtes till Europa, kände man
intet närmare om fyndorten, än att mineralet erhållits bland
stenprof från Grönland. Först genom Giesecke, som 1809
besökte fyndstället, erhöll man någon kunskap om
mineralets förekomstsätt. Han beskref kryolitmassan såsom ett
mäktigt, i gneis inbäddadt (»eingeflötzt») lager, med en
förvittrad och skroflig yta, mer eller mindre blottadt på en
längdsträcka af 100 famnar från sydost till nordvest och
en bredd af 50 famnar. Kryoliten, som förut varit en af
samlare med sin vigt i guld betald mineralogisk
sällsynthet, erhölls numera i större mängd. Några nya
undersökningar gjordes likväl ej för utredande af de geognostiska
förhållanden, under hvilka mineralet bildats, förr än <sc>H. Rink</sc>
1852 besökte mineralförekomsten, öfver hvilken han
sedermera lemnat en kort beskrifning. Ännu hade det
emellertid icke varit fråga om att använda sjelfva kryoliten i
tekniskt hänseende. Detta blef deremot med ifver ifrågasatt
med anledning af de öfver hela den bildade verlden med
mycket intresse följda försök, som franske kemisten
<sc>Sainte-Claire Déville</sc> 1855—60 gjorde att för tekniskt ändamål
i stoft framställa den redan 1828 af <sc>Örsted</sc> och <sc>Wöhler</sc>
upptäckta lerjordsmetallen aluminium. Kryoliten är nämligen
det enda kända, på jordklotet i någon större mängd
förekommande mineral, ur hvilket man medelst natrium direkte
kan reducera metalliskt aluminium. Ej utan berättigande
trodde man sig med anledning häraf i Grönlands issten få en
dyrbar <i>malm</i>. Dessa förhoppningar realiserades dock ej. Det
visade sig, att den nya, silfverlika, genom sin ringa tyngd
märkliga metallens egenskaper ej medgåfvo en så vidsträckt
användning af densamma, som man väntat, och oaktadt all
den uppfinningsrikhet och allt det tekniska snille, som 
Déville och hans medarbetare ådagalade, och allt det pekuniära
understöd de fingo af Frankrikes dåvarande herskare Napoleon 
III, lyckades man ej sänka tillverkningspriset, ens då
kryoliten användes som malm, tillräckligt för att åt den
nya metallen bereda en synnerligen omfattande användning.

Med mera framgång kröntes deremot försök, som
redan år 1849 påbörjats af den sedermera så berömde danske
kemisten <sc>Julius Thomsen</sc>, att ur kryoliten framställa soda
och åtskilliga som betningsmedel vid färgerier användbara
lerjordssalter. Under den energiska ledningen af herrar
<sc>Tietgen</sc> och <sc>Thbd Weber & Co</sc>. bildades ett »Kryolith
Mine og Handels Selskab» i Kjöbenhavn, som af danska
Handeln mot en viss »royalty» eller afgift för ton bruten
sten förpaktade grufbrytningsrätten på stället. Detta bolag
har nu under en följd af år med fördel brutit och,
hufvudsakligast till Amerika, exporterat betydliga massor af
stenen, sjelft efter hvad det säges skördat riklig vinst och
betalat betydliga summor till »Handeln».

Sedan verklig grufbrytning börjats vid Ivigtut, har
man derstädes träffat äfven en mängd andra
egendomliga, tekniskt värdelösa, men för vetenskapen synnerligen
intressanta mineral, deribland fluorföreningarna arksutit,
thomsenolit, gearksutit, pachnolit, ralstonit m. m. Ej
mindre intressant och lärorik är kryolitformationen för det
ännu i så stort dunkel höljda kapitlet inom geologien,
som afhandlar läran om våra kristalliniska bergarters
uppkomst. Den har i detta hänseende blifvit omsorgsfullt
och noggrant undersökt af professor <sc>Johnstrup</sc>, som
kommit till det resultatet, att hela den ursprungliga
kryolitbädden är af plutoniskt ursprung, d. v. s. i smält form
frambrutit från jordens inre, en åsigt hvilken synes mig allt
för mycket strida mot kända kemiska och fysikaliska lagar
för att hafva någon sannolikhet för sig. Mig synes
kryolitformationen utgöra en under medverkan af varma källor
och af fluorhaltiga gaser uppkommen hydrogen bildning.
Men här äro vi inne på ett kapitel af vårt jordklots historia, 
der min tolkning af naturens textbok vers för vers
afviker från den officiella bekännelsen.

<img id="4602"><i><small>Ill. R. H.[=Haglund]<tab><tab><tab> W. MEYER, X. A.</small></i>
<b>Kunak-fjellet (4400 fot högt) vid Arsuk-fjorden, vester om Ivigtut.</b><br>Efter en fotografi af expeditionens fotograf d. 23 juni 1883.</img>

Slutligen må ännu anföras, att man för omkring
fyratio år sedan funnit ringa mängder af fluormineral, närmare
beslägtade med mineralen från Ivigtut, vid Ilmenberget i
Ural samt nyligen vid Pike’s Peak i Colorado, på båda
ställena under geognostiska förhållanden snarlika dem vid
Ivigtut.

I Ivigtut blef expeditionen mottagen på det mest
förekommande sätt. Redan innan ankaret fallit, möttes vi af
en båt med tvenne danska sjökaptener om bord, hvilka
kommo för att gifva oss nödiga anvisningar för fartygets
förankring och förtöjning vid lastbryggan. Senare voro vi
ständiga gäster hos grufvans disponent, norrmannen 
<sc>Haureberg</sc>, som, jemte den danske kontrollören och andra
myndigheter på platsen, efter bästa förmåga bistod oss med
råd och dåd.

I motsats till hvad fallet är i de danska handelskolonierna, 
äro de flesta här bosatta européer, så väl herremän som
arbetare, ogifta, och de, som äro gifta, hafva ej sina familjer
med sig. Ej heller äro några eskimåfamiljer bosatta i koloniens
omedelbara granskap. Qvinnor saknas här sålunda fullständigt, 
och platsen är en koloni af idel »pebersvender». Detta
jemte de talrika fartyg, som om sommaren besöka stället
och den rastlösa äflan, som är oskiljaktig från alla moderna
industrianläggningar, och som står i så skarp motsats mot
det vanliga sorglösa, gemytliga, föga jägtande grönlandslifvet, 
ger åt denna koloni en helt annan prägel än den,
som möter oss på de egentliga handelsstationerna. Endast
en obegränsad gästfrihet är gemensam för båda.

Otålig att så snart som möjligt få börja isvandringen,
uppehöll jag mig icke längre vid Ivigtut, än som var
nödvändigt för att af den rikliga proviant- och koldepot, som
genom dr. Dicksons anordningar här stälts till expeditionens
förfogande, något supplera vårt proviantförråd och intaga
så mycket kol som möjligt. Vidare tog jag här om bord
två med kajaker försedda eskimåer, hvilka åtogo sig att
vara våra vägvisare genom skärgården norr ut, samt
förhyrde — dels för att öka fartygets under expeditionen på
inlandsisen allt för mycket minskade besättning, dels för
att hjelpa en landsman — en från ett amerikanskt fartyg
för påstådd misshandel förrymd norsk matros.

Den 23 juni f. m. var allt klart till afresa. Denna
fördröjdes dock ytterligare några timmar med anledning deraf,
att ställets väderleksprofeter förklarade, det man inom kort
hade att vänta en af de häftiga sydoststormar, som då och
då med ytterlig våldsamhet störta ned från inlandsisen, och
hvilka till och med kunna blifva farliga för fartyg, som
ligga förankrade i den, såsom nämdt är, ingalunda fullgoda
hamnen. Men stormen infann sig icke, och kl. 7<sup>t.</sup> 30<sup>m.</sup>
e. m. lättade jag derför ankar samt ångade inomskärs mot
norden. Om natten mötte vi mycken drifis, genom hvilken 
vi allt emellanåt med våld måste bana oss väg.
Oberäknadt otaliga mindre stötar, törnade Sofia vid
midnattstiden så häftigt mot ett större isstycke, att hon erhöll en
mycket stor buckla i plåten i vattengången på styrbords
sida om proviantkällaren. Skadan undersöktes genast noga,
allt gjordes klart till pumpning. Men det befans snart,
att oaktadt stötens våldsamhet ej den ringaste läcka
uppstått. Det svenska jernet hade häfdat sitt anseende för
seghet.

Ända till höjden af Frederikshaab fortfor drifisen att
vara mycket tät, så att vi kunde framgå endast med sakta
fart. Här stego eskimålotsarna ned i sina medtagna
kajaker och lemnade oss. Vi fortsatte vår färd i temligen
isfritt vatten längs kusten. Drifisen hade nu ytterligare
minskats, så att den ej mer var till någon olägenhet, men
i stället inhöljdes allt omkring oss i en tät dimma, som
i det endast ytterst ofullständigt kartlagda farvattnet
nödgade oss till stor varsamhet. Den 26 juni inkommo vi
i den vidsträckta skärgård, som omger kusten söder om
Egedesminde och som i minsta enskildhet fullständigt liknar
en skoglös skärgård vid Skandinaviens kuster, med undantag
deraf, att isberg numera ej drifva kring i våra farvatten.
Beklagligen höljdes här omgifningarna i en tät dimma, som
endast medgaf att urskilja de närmaste landkonturerna, ett
så mycket ledsammare förhållande, som några tillförlitliga
sjökort ej finnas för denna del af Grönlands kust.
Åtskilliga försök gjordes i alla fall att få rätt på inloppet till
kolonien, men utan framgång, och lika fruktlöst aflöpte 
försöken att medelst ånghvissla och skott från våra små
kanoner locka till oss någon kajakman, som skulle kunnat lotsa
oss fram mellan klipporna. Sedermera fick jag veta, att
några eskimåer verkligen sett oss, men ej vågat komma
om bord, för fartygets form, som så betydligt afvek från
Handelns fartyg: dess ringa höjd, dess obetydliga rigg, dess
snabba fart mot vinden o. s. v. Då det i längden syntes mig

<img id="4603"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Isberg i hafvet vid Godhavn.</b><br>Efter en fotografi af expeditionens fotograf d. 27 juni 1883.</img>

allt för vågadt att på måfå ånga fram i ett för oss alldeles
okändt, med otaliga klippor och blindskär uppfyldt farvatten,
beordrade jag slutligen kaptenen att ånga ut från
skärgården och ställa kursen på Godhavn, en annan dansk koloni,
belägen omkring 40 naut. mil norr om Egedesminde, på
sydkusten af den stora, för geologen i mer än ett hänseende
märkliga och till och med i eskimåernas folksägner med
ett visst sagoskimmer omgifna ön Disko.  Det var min 
afsigt att landsätta dr. Nathorst med nödiga biträden
någonstädes i dessa trakter, för att sedan kunna i Egedesminde
utrusta mig för isfärden i god ro och utan tidsförlust för
den del af expeditionen, som hade till uppgift att anställa
geologiska och zoologiska undersökningar i nordvestra delen
af Grönland.

Äfven vid Diskoöns sydkust möttes vi af dimma, eller
rättare af snötjocka och snöfall, som tvang mig att före
inseglingen till Godhavn för ett par timmar kasta ankar
vid den gamla, numera fullkomligt obebodda
hvalfångarstationen Fortunebay.

Godhavn är sätet för det norra inspektoratet i
Grönland och således Nordvestgrönlands hufvudort. Som
handelsstation är stället dock numera mindre betydande, sedan
den förut så inbringande hvalfångsten blifvit nedlagd. Nära
ett helt århundrade, innan danska handeln här började, var
hamnen under namn af Port Lievely en samlingsplats för
holländska och engelska hvalfångare.<footnote>Namnen Disko, Waigat och Fortuynbay anfbras, så vidt den mig
tillgängliga litteraturen utvisar, första gången på en kopparstucken karta (Nieuwe kaart
van Oud en Nieuw Groenland) i <sc>C. G. Zorgdragers</sc> Bloeyende Opkomst der
aloude en hedendaagsche Groenlandsche Visschery, Amsterdam 1720. <sc>Zorgdrager</sc> 
var en erfaren hvalfångarkapten († 1690), hvars sakrika, på egen och andras
erfarenhet grundade anteckningar om hvalfångsten, blifvit för tryck ordnade af
<sc>Abraham Moubach</sc>. Tyska upplagor af samma arbete utkommo 1723 och 1750.
I dessa upplagor finnes ett bihang om fiskerierna vid Newfoundland, grundadt på
ett arbete af fransmannen <sc>Denys</sc>. </footnote> Eskimåerna voro här
länge hedningar och, att döma af Niels Egedes »Relationer»,
mer vilda och svårhandterliga än på andra delar af
Grönlands vestkust. Framför allt tyckas de hafva varit ifriga
»angekoker» eller trollkarlar, hvilket ej är så underligt, enär
ett trolldomsskimmer hvilar öfver hela ön. Denna har
nämligen, enligt en innuit-sägen, blifvit af en mägtig angekok,
Tornarsuk, bogserad hit upp från landet söder ut. Såsom
bevis härför anfördes bland annat, att angelica-växten
förekom på Disko, men ej på det midt emot liggande 
fastlandet — ett ganska fyndigt försök af ett vildt folk att
tilllämpa växtgeografiens läror. Skada att ej sagodiktarne hade
aning derom, att härliga, till sten förvandlade sydfrukter
af mångahanda slag finnas inbäddade under Disko-öns svarta
stenklippor. Man visar ännu på många ställen af ön de
hål i strandklipporna, der bogserlinorna varit fästade. Till
och med på naturfolkets oodlade sinne hafva sålunda de
storartadt vilda naturscenerier, som här på så otaliga ställen
möta ögat, utöfvat ett mäktigt inflytande.

<img id="4604"><i><small>Ill. O. Sörling<tab><tab><tab>W. MEYER, X. A.</small></i>
<b>Strandparti vid Skarfvefjellet, Disko.</b><br>Efter en teckning af <sc>Th. Nordström</sc> 1870.</img>

Sjelfva kolonien är uppbyggd på ett vid högvatten
kringflutet näs af låga gneishällar och gneiskullar, hvilka
bilda en fortsättning af den gneisformation, på hvilken
Disko-öns flere tusen fot mäktiga, svarta, vågräta
basalt-bäddar hvila. Dess allra närmaste omgifningar utgöras
således, liksom omgifningarna kring de flesta grönländska
handelsplatser, af kala berghällar och klippor, beströdda
med afskräden från fångsten och med lemningar af
allehanda slag efter djur och menniskor. Men från de
omgifvande höjderna ser man åt trenne håll det öppna hafvet
med sina otaliga, ofta underbart praktfulla isberg; åt norr
åter Disko-öns svarta basaltberg, söndersplittrade i tusentals
fantastiska former, med pelare, grottor och tvärbranta
jättestupor, högst upp täckta med ett tak af »evig» is och snö,
från hvilket under den korta sommartiden talrika elfvar
nedstörta, än med en fri kristallklar båge utför höga
lodräta klippor, än genom trånga, djupa bergsklyftor, i hvilkas
botten det skummande vattnets silfverband bildar en
egendomlig motsats mot de mörka omgifvande bergmassorna.
I skyddade dalar mellan basaltklipporna, t. ex. i den i
koloniens granskap belägna »Lyngmarken», finner botanisten
under polarländernas korta sommardagar en frodig och
blomsterrik vegetation. Mineralogen finner här vackert
kristalliserade mineral (chabasit, levyn, stilbit, heulandit m. m.),
och vill han i båt leta sig en väg fram bland bränningarna
längre mot vester, så kommer han till det 19 naut. mil från
Godhavn vid hafsstranden belägna stället Ovifak eller
Uigfak, der jag 1870 fann de »grönländska jernblock», om
hvilka så mvcket blifvit skrifvet och ordadt. I hafsbandet
öster ut åter möter man Skarfvefjellet, Grönlands Staffa, med
sitt rika fogellif, med sina basaltpelare, sina otaliga grottor
och hvalfbågar.

Det sätt, på hvilket basaltlagren vid Godhavn
afslutas mot hafvet, visar, att dessa fordom utbredt sig långt
mot söder, kanske ända bort till Kronprinsens öar,
belägna midt emellan Godhavn och Egedesminde. I fall
man af mängden af de stenblock, som nu årligen
nedfalla från basaltbergen, och af det grus, som snöbäckarna
århgen skölja ned till hafvet, ville beräkna den tid, som
erfordrats för att förvandla hela den försvunna delen af
<img><i><small>Ill. R. H.[=Haglund]<tab><tab><tab><tab><tab>W. MEYER, X. A.</small></i>
<b>Basaltfjell vid Godhavn.</b><br>Efter en fotografi af expeditionens fotograf d. 28 juni 1883.</img>

basaltbergen till grus och slamm, så kommer man till tal,
som torde uppgå till många millioner år. Geologen kan
dock med full säkerhet bevisa, att hela denna förändring
måste hafva inträffat efter tertiärperiodens senare del, d. v. s.
under en geologiskt taladt oss mycket närstående tidsperiod
— under geologiens gårdag eller fjolår. Detta är blott
ett af de många bevis man har derpå, att alla försök att
med våra vanliga tidsenheter, de må då heta år eller
århundraden, mäta en geologisk tidsålders längd, leda till tal
lika stora, som då man anger afståndet till en fixstjerna
med jordiska längdmått.

Sedan jag i Godhavn intagit kol af det förråd, som
Grönländska handeln här stält till mitt förfogande, lättade
jag åter ankar den 28 juni på eftermiddagen och ångade
öster ut längs sydkusten af Disko till det stora sund, som
skiljer ön från fastlandet, och som af holländska
hvalfångare erhållit det namn, Waigattet, »blåshålet», det ännu
bär. Jag har sjelf 1870 under ett par veckor rott och seglat
af och an i sundet, så väl i hvalbåt som i umiak, och med
eskimåer som båtsmän. Härvid var jag ständigt gynnad af
det härligaste väder, hvaraf jag dragit den kanske förhastade
slutsatsen, att det afskräckande namnet är föga berättigadt.
»Isbergssundet» kunde Waigattet deremot med skäl kallas till
följd af dess läge mellan Jakobshavns och Torsukataks
ofantliga isströmmar i söder samt Karajaks, Ingnerits och
Kangerdlugsuaks isströmmar i norr, d. v. s. midt i den största
kända härd för bildning af isberg. Dessa drifva härstädes
af och an nästan hela året om. Derför undvika ock
Grönländska handelns fartyg helst att vid segling från Godhavn
till Umanak taga denna väg. För forskaren deremot erbjuder
Waigattets isbeströdda hafsyta, dess på djurlif rika botten,
och framför allt dess storartade, i geologiskt hänseende så
ytterst märkvärdiga omgifningar, tillräckligt många
frestelser för att locka hans fartyg att framgå just denna väg.

Vädret var härligt, och den natur, som omgaf oss,
sällsynt storartad. Längst i öster sågs det vågräta, blåhvita
krönet af den inlandsis, hvars hemligheter vi om några
dagar skulle söka att afslöja. Fans bortom den blåhvita
vallen is, endast is ända till Österbygdens kustberg, eller
dolde isvallen isfria, mer eller mindre grönskande oaser? — 
det var ju en af de frågor, vår expedition gått ut att lösa.
I norr sågs Disko-öns höga, svarta basaltklippor, äfven de
erbjudande forskaren mer än en olöst gåta och i sitt inre
gömmande minnen från en förgången tid, i jemförelse med
hvilka Egyptens pyramider äro barn af gårdagen.
Omkring oss spegellugn sjö, beströdd med hundratals jättestora
isberg, hvilkas praktfulla, ofta arkitektoniska former
ytterligare förhöjdes och förskönades af en hägring, starkare än
jag förut sett i de nordiska hafven. Öar, som lågo under
horisonten, blefvo tydligt synliga ofta nog i tvenne bilder,
af hvilka den ena var upp- och nedvänd. Isbergen sågos
dubbla och tredubbla, och deras bilder hade blifvit i
vertikal riktning utdragna så, att till och med föga märkliga
isstycken på afstånd sågo ut som tornprydda jättekyrkor.
Dessa förändrade ständigt form, deras torn höjdes och
sänktes på det mest nyckfulla sätt, och när de voro som störst
och praktfullast, så uppstod ofta en ny bild, i minsta
detalj lik den förra, men upp- och nedvänd och liksom
stödjande hela sin ofantliga massa med sin högsta nedåtvända
spets på det högsta tornet af urbilden. Så for en kall
vindpust fram öfver vattenytan, och hela det ståtliga
dubbelpalatset förintades eller sjönk tillsamman till ett långt
bort vid horisonten beläget, obetydligt isberg, hvilket i nästa
ögonblick åter började resa sig i höjden och skjuta ut
tinnar och torn, för att åter falla samman till sin förra
ringhet.

När vi kommo utanför Skandsen, ett utliggarställe
beläget på Disko-öns sydkust, ej långt från Waigattets 
mynning, mötte vi ett litet kustfartyg. Detta fördes af
den i polarforskningens historia såsom deltagare i <sc>Elisha
Kent Kanes</sc> och <sc>Charles F. Halls</sc> äfventyrliga
expeditioner till Smiths sound, berömde eskimåen <sc>Hans Christian</sc>.
Bland annat hade han, förförd af en innuit-skönhets
tjusningsmakt, nio vintrar  å rad vistats vid Kap York. Jag
ville gerna se den märklige mannen och önskade dessutom,
för Nathorsts tilltänkta färd till Kap York, af honom erhålla
upplysningar om dervarande isförhållanden och anbefallning
i en eller annan form till de invånare, som bebodde stället.
Kanske var det till och med möjligt att förhyra honom
till lots för denna utfärd. Jag prejade derför skutan och
bjöd Hans om bord på Sofia, en inbjudning, som han genast
och, såsom jag förmodar, med nöje antog. Hans Christian
var nu gammal vorden, och intet i hans yttre erinrade
numera om den af ungdom och eskimåfägring skinande
yngling, som finnes afbildad i Elisha Kent Kanes <i>Arctic 
Explorations</i> (Philadelphia & London 1856, I s. 21).    Men
så hade han ock, sedan han den 10 juli 1858 lemnade sitt
lugna hem vid kolonien »Fiskernässet»  för att följa Kane
mot norden, genomlefvat både den bildade polarfararens och
den sorglöse, obetänksamme innuitjägarens alla faror och
äfventyr, mödor och umbäranden. Medvetandet härom
tycktes trycka prägeln af en viss värdighet och
tillbakadragenhet öfver hans väsende. All min vänlighet och all
riklig undfägnad oaktadt, blef det derföre svårt att få lif
i samtalet, hvartill ytterligare bidrog Hans’ svårighet att
uttrycka sig begripligt på något europeiskt språk.
Småningom lossade dock mockans ångor och drufvans safter
tungans band, så att samspråket började blifva mer lifligt
och öppenhjertigt. Ungdomsminnena från Kap York gjorde
sig gällande med oemotståndlig makt, så att hans ögon
lifvades vid utsigten att åter få besöka stället, »men endast
för sommaren», tillfogade han försigtigtvis. Vinterminnena
från hvad Kane kallar »eskimåernas Eden» voro troligen
ej af odeladt angenämt slag. Hans hade bott der i nio
år och varit gift derstädes. Han trodde, att man kunde
landstiga der i juli, sade att stället var bebodt, och att
infödingarna hade rikligt med föda, i synnerhet fogel.
Vidare berättade han, att de begagnade redskap af sten, dock
erhålla de äfven litet jern från tvenne på Sarvalik- eller
Savilik-berget, ett stycke från stranden belägna stenar, »den
ena stor som ett tält, den andra som en stor hund». Från
dessa knapra de med stort besvär lös småstycken och platta
sedan ut dem mellan två stenar. Således precis samma
berättelse, som meddelats redan af <sc>Ross</sc> och <sc>Sabine</sc>.

<img id="4605"><i><small>Ill. W. MEYER, X. A.<tab><tab><tab>K. A., sc</small></i>
<b>Kolonien Egedesminde.</b><br>Efter en fotografi af expeditionens fotograf den 11 aug. 1883.</img>

Efter en stunds samtal med Hans, och sedan det blifvit 
öfverenskommet, att han om några dagar skulle af Sofia
afhemtas i Godhavn för att medfölja på hennes färd längre
norr ut, skildes vi åter för denna gång. Jag ångade
vidare till Waigattet och derpå ett stycke uppför detta sund
till Ujaragsugsuk, ett utliggarställe vid Waigattets strand på
Disko-öns östra kust. Här landsattes herrar Nathorst och
Hamberg med tvenne i Godhavn förhyrda eskimåer, jemte
en hvalfångarbåt, tält och proviant för 14 dagar. Derpå
ångade jag åter ut från Waigattet till Egedesminde. För
att ej ännu en gång blifva onödigtvis uppehållen af den
täta dimma, som så ofta tyckes råda i omgifningarna af
denna koloni, hade jag jemte de tvenne infödingar, som
gingo i land med dr. Nathorst, i Godhavn förhyrt två
eskimåer, hvilka skulle lotsa oss till Egedesminde. Här
ankrade vi d. 29 juni e. m. och mottogos på det vänligaste
af direktören för den grönländska handeln <sc>H. Hörring</sc> och
inspektorn för Nordgrönland <sc>Andersen</sc>.

Mitt uppehåll här blef ej långvarigt. Redan den 30
juni ångade jag vidare till Aulaitsivik-fjorden i sällskap med
direktör Hörring, som ville begagna det tillfälle, hvilket nu
erbjöd sig, att göra bekantskap med inlandsisen. Vi
stannade en stund vid Kangaitsiak, en på norra sidan af
Aulaitsiviks mynning belägen mindre dansk handelsplats, för att
hos dervarande utliggare höra åt om isförhållandena i
fjorden och taga om bord en inföding, som uppgafs känna
farvattnet.

Aulaitsivik är en 130 kilom. lång, i sitt mellersta lopp
mycket smal, nästan flodlik fjord, som i sitt inre åter
utvidgar sig till en betydligare hafsvik, Tasiusarsuak (»den
stora insjön»), i hvilken en arm af inlandsisen skjuter ut.
Denna fjordens form, jemte den ebb och flod, som råder i
Davis strait, föranleder mycket starka, till sin riktning
vexlande strömmar i det smala inloppet till Tasiusarsuak. Men
lyckligtvis är farvattnet, såsom i de flesta af Grönlands
fjordar, djupt och temligen fritt från grund.
Tidvattenströmmarna skulle derför ej vara farliga för en ångbåt
med Sofias ångkraft, om ej stora, från inlandsisen nedfallna
och utskjutna isblock, drefve med strömmen af och an i
sunden och ofta för någon kortare tid helt och hållet dämde
för dem, hvarvid vattnet i den inre delen af fjorden hastigt

<img id="4606"><i><small>Ill. O. Sörling<tab><tab><tab>W. MEYER, X. A.</small></i>
<b>Aulaitsivik-fjorden.</b><br>Efter en teckning af <sc>Th. Nordström</sc> 1870.</img>

stiger med tiotals fot. Eskimåerna ro derför endast i yttersta
nödfall fram genom strömställena och söka äfven afråda
andra derifrån genom att med lifliga färger skildra,
hurusom för åtskilliga år tillbaka en grönländsk qvinnobåt
härstädes blifvit af en hvirfvelström dragen till bottnen med
män och qvinnor, barn »och hundar». Jag hörde för
öfrigt samma historia berättas med ungefär samma ord och
samma gester, då jag 1870 första gången besökte fjorden
och första gången gjorde bekantskap med de svårigheter,
som der möta. De iakttagelser, som jag 1870 insamlat,
visade, att inlandsisens bräm i denna trakt under det senaste
halfva århundradet skridit ej obetydligt framåt. Vid
uppgörandet af reseplanen för 1883 års expedition fruktade jag
derför, att svårigheten att befara fjorden skulle under de
senast förflutna tretton åren hafva förökat sig genom någon
af de förändringar, som så ofta inträffa i de från
inlandsisen utskjutande skridjöklarnas läge och mäktighet. Jag
sökte derför i Kjöbenhavn förskaffa mig upplysningar
rörande de nuvarande isförhållandena i fjorden. Det svarades
mig, att ingen europé varit inne i fjorden sedan mitt förra
besök i densamma. Svaret var ej synnerligen lugnande,
men vissheten derom, att en möjlighet på detta ställe
förefans att framtränga på inlandsisen, åtminstone några tiotal
kilometer, förmådde mig att i alla fall välja det inre af
Tasiusarsoak till utgångspunkt för isfärden.

Den lots, vi erhållit i Kangaitsiak, åtog sig i början
utan förbehåll att lotsa fram fartyget, men när vi kommo
till trånga ställen, der vattnet forsade fram i isuppfylda
hvirfvelströmmar, blef han tveksam och sökte undandraga
sig allt vidare ansvar genom att förklara, att han aldrig
förut besökt denna del af fjorden, en förklaring hvilken,
såsom det sedermera visade sig, ej var fullt sanningsenlig.

Allt gick dock lyckligt, och utan något svårare tillbud
ankrade Sofia den 1 juli på morgonen strax norr om den
i Tasiusarsoak från inlandsisen utfallande skridjökeln, i en
liten, förträfflig, från alla sidor skyddad hamn, som af mig
kallats Sofias hamn, efter det första och enda fartvsr, som der
ankrat. På ankarplatsen hade vi ett djup af sju famnar med
god lerbotten, men i inloppet endast 12 fot. Hamnen
omgifves af 600 till 1,000 fot höga, ödsliga och fula
gneiskullar, hvilkas sidor på sina ställen äro beväxta med täta, men
låga buskar eller täckta af en matta af kråkris, videarter,
mossor och lichener, vid vår ankomst härligt prydd med en
mängd praktfulla blommor. Från en af bergbranterna
nedstörtade ett vackert vattenfall, hvars vatten hade en
temperatur af + 12°,3 C.

<img id="4607"><i><small>Ill. W. MEYER, X. A.</small></i>
<b>Redaktören af Atuagagliutit, L. Möller.</b><br>Efter en fotografi af expeditionens fotograf.</img>

Jemte direktör Hörring, utliggar Olsen och de många
så kallade lotsar, jag på olika ställen antagit, följde en
mängd rena eller half blods-eskimåer med oss till 
inlandsisens bräm. Bland de sistnämnde fans äfven en
tidningskorrespondent, nämligen redaktören för den i Godthaab
utkommande illustrerade eskimåtidningen <i>Atuagagliutit</i> (=
läsning), boktryckaren och innuitpoeten <sc>L. Möller</sc>. Det var
en intelligent, mångkunnig man, som bland annat äfven
tecknade ganska bra. Han ämnade lemna illustrerade
korrespondenser för sin tidning om vår färd, och jag anser det
som en skyldig tacksamhet att här meddela bilden af den
ende tidningskorrespondent ex professo, som följt med på
någon af mina polarfärder. Kanske kan det äfven
intressera mina läsare att se huru en eskimå-litteratör ser ut.
Längre fram skall jag meddela prof på hans teckningar
från isfärden. Om skildringarna med pennan äro lika
naturtrogna som med ritstiftet, så beklagar jag mycket, att jag
ej varit i tillfälle att taga någon kännedom om innehållet
af hans korrespondenser.

<img></img>
</chapter>
<chapter name="FJERDE KAPITLET">
<h2><small>FJERDE KAPITLET.</small></h2>

<sp>Inlandsisen</sp>. — Istiden i Skandinavien. — Äldre försök att förklara de
glaciala fenomenen. — Min uppfattning af glacialteorien. — Föregående vandringar
på inlandsis. — Claus Enevold Paars 1728. — Lars Dalager 1751. — I. I. Hayes
1860. — E. Whymper och R. Brown 1867. — Nordenskiöld och Berggren 1870.
— Nordenskiöld och Palander 1873. — Jensen, Kornerup och Groth 1878.

Innan jag börjar skildringen af mina föregångares och
mina egna färder i nordens Sahara, skall jag lemna en kort
framställning af det sätt, på hvilket forskarne kommit till
insigt derom, att tusentals fot höga ismassor en gång
betäckt länder, som nu med jordbruk nära millioner invånare
eller, hvad som är detsamma, att det nutida Grönland
lemnar oss en trogen bild af den forna naturbeskaffenheten i
England, Skandinavien, m. m. — ett förhållande, som
naturligtvis just bildar hufvudmomentet i den vetenskapliga
betydelsen af forskningsfärder till inlandsisens land.

<sc>Emanuel Svedenborg</sc>, den sedermera så berömde
theosofen, var den förste, som fäste uppmärksamhet på den
egendomliga beskaffenheten af de lösa jordlagren i Sverige.
I ett ungdomsarbete, »<i>Om watnens högd och förra werldens
starcka ebb och flod, bewis utur Svergie</i>», tryckt samtidigt,
1719, i Upsala och Stockholm, och i ett senare arbete
<i>Miscellanea observata circa res naturales</i>, Lipsiæ 1722,
beskrifver han våra sandåsar, rullstenslager, snäckbankarne vid
Uddevalla, m. m. och söker förklara deras uppkomst genom
antagandet, att häftiga vattenströmmar en gång framgått
öfver den Skandinaviska halfön. Om man bedömer dessa
skrifter från vetenskapens nuvarande ståndpunkt, så förefaller
visserligen mångt och mycket i dem besynnerligt och
barnsligt; men bedömer man dem åter från den outvecklade
ståndpunkt, som läran om vårt jordklot intog för snart tvenne
sekler tillbaka, visa de hos författaren en skarp
iakttagelseförmåga och sann forskareblick. Den lilla skriften gaf ock i
Sverige upphof till åtskilliga andra likartade iakttagelser och
spekulationer, men utomlands fäste man inom den lärda
verlden föga vigt vid detta nya, af Svedenborg först uppslagna
kapitel i vårt jordklots historia, en uraktlåtenhet som i
väsentlig mån torde hafva föranledts deraf, att hela den geologiska
vetenskapen då ännu var för litet utbildad, för att befatta sig
med frågan om de lösa jordlagrens uppkomst och beskaffenhet.
Lika bortglömd blef äfven en hithörande iakttagelse, som
sjuttio år derefter gjordes af <sc>M. de Lasteyrie</sc>. Under en resa
i Skandinavien åren 1799 och 1800 fäste han sig vid att
bergen vid landets vestkust voro afslipade, i synnerhet på norra
sidan (»stötsidan»), medan södra sidan (»läsidan») vanligen
förblef skroflig och ojemn, äfvensom att slipningen framträdde
synnerligen tydligt på sådana ställen, der bergytan varit täckt
med lösa jordlager, hvilka hindrat den att vittra. Lasteyries
iakttagelser tyckas först 1827 hafva blifvit offentliggjorda.<footnote>I Journal des connaissances usuelles, vol. V, 1827, s. 6. Detta arbete
har jag förgäfves sökt skaffa mig; jag anför här efter utdrag ur detsamma 
meddelade af Alex. Brongniart. </footnote>
Utan att hafva någon kännedom om dem uttalade J.
<sc>Esmark</sc> 1824 med bestämdhet, att flyttblocken i Skandinavien
blifvit transporterade af glacierer,<footnote><sc>J. Esmark</sc>, Bidrag til vor Jordklodes Historie. Magazin for Naturvidenskaberne. 
2 Aarg. 1:ste Bind, Christiania 1824, s. 28. <br>
Redan 1740 hade <sc>Daniel Tilas</sc> visat, att flyttblock, som träffades i
trakten af Åbo kommit från berg belägna 70 à 80 kilometer längre i nordost i
granskapet af Nystad. Han beledsagar sin afhandling härom i Svenska
Vetenskaps-Akademiens Handlingar (1740, s. 198) med en karta, <i>den första, som
upprättats för att förtydliga erratiska fenomen</i>. </footnote> som täckt landsträckor,
hvilka nu äro fullkomligt isfria, samt eroderat och slipat
underliggande berghällar. Den norske vetenskapsmannen
vann dock intet gehör för sin djerfva, nya, numera inom
vetenskapen allmänt antagna lära. — Nästan fullkomligt
obeaktade blefvo äfven under några år de iakttagelser rörande de
erratiska fenomenen, som den berömde forskaren <sc>Alexander
Brongniart</sc> gjorde år 1824 under en resa i Sverige i sällskap
med Berzelius. Han beskref i en särskild afhandling<footnote>Notices sur les blocs de Roches des terrains de transport en Suède,
tryckt i Annales des sciences naturelles, T. 14, Paris 1828. </footnote> våra
märkvärdiga sandåsar, den underliggande berghällens slipning,
polering och reffling, iakttog att refflorna, likasom sandåsarna
i allmänhet, hafva en riktning från nordost till sydvest o. s. v.

Det var derför först genom <sc>N. G. Sefströms</sc> år 1836 i
Kongl. Vetenskapsakademiens Handlingar offentliggjorda,
omfattande, men till en början oriktigt tolkade undersökningar,
som geologerna kommo till full insigt derom, att här förelågo
tydliga spår af en storartad geologisk tilldragelse eller, om
man så vill, revolution, som inträffat under en tidsperiod,
hvilken geologiskt räknadt var föga aflägsen från den tid,
under hvilken vi lefva. Efter mycket grundliga detaljstudier 
af våra repade berghällar och de lösa jordlager, som
betäcka dem, lemnar Sefström följande förklaring på de
gjorda iakttagelserna. En allmän, våldsam, grus- och
stenblandad vattenflod af åtminstone 800 fots djup har
framgått öfver Skandinavien från nordvest mot sydost. Den
har i farten sönderslagit och bortfört en mängd lösare berg
af äldre och yngre formationer samt afslipat och refflat eller
fårat de qvarblifna berghällarnas norra sida, som deraf
blifvit kullrig och rundad. Farten har varit så stark, att
<i>dessa stenar</i>, enligt Berzelii referat af Sefströms läror, <i>blifvit 
kastade i ett slags båge framför södra sidan, hvilken de
icke kommit åt att nöta och repa, och som derför bibehållit
sina skarpa kanter och hörn</i>. Sandåsarne åter hafva bildat
sig i det lä, hvilket uppkommit söder om upphöjda föremål,
som afbrutit strömforsens kraft. Äfven våra talrika 
jättegrytor hafva bildats af den våldsamma rullstensströmmen,
och af den tid, som åtgått till dessas utsvarfning, drager
Sefström den slutsatsen, att rullstensströmmen haft en ganska
lång varaktighet.

Nu först blef forskarnes uppmärksamhet på allvar fästad
vid hithörande fenomen, hvartill den djupt i det allmänna
folkmedvetandet inrotade traditionen om Noachs flod i ej
ringa mån torde hafva bidragit, på samma sätt som den
gamla gehennaläran beredt jordmånen för ultra-plutonisternas
glödfantasier. En lugnare eftertanke hade dock genast bort
visa, att den nya rullstens-teorien föga stämde med de
fysikaliska lagar, som råda på jordklotet. Huru var det möjligt
att tänka sig en vattenström på en gång så våldsam, att
den släpade med sig stenar stora som hus, och så mäktig,
att den med en höjd af 800 fot betäckte ej allenast
Skandinaviska halfön utan äfven andra, långt aflägsna länder? Ty
kort efter offentliggörandet af Sefströms uppsats meddelade
<sc>N. Nordenskiöld</sc>, att man kunde iakttaga liknande
fenomen på de flesta berghällar i Finland, hvarigenom den
förmenta rullstensströmmens bredd skulle hafva fördubblats.
Dessutom iakttogos fullkomligt likartade geologiska
företeelser som de, hvilka Sefström sökte förklara genom en
»rullstensflod», af <sc>W. Boehtlingk</sc> i Lappland och på
Kolahalfön, af <sc>Agassiz</sc>, <sc>Buckland</sc> och <sc>W. Kemp</sc> i Skotland,
samt af <sc>Hitchcock</sc> i Förenta staterna och Canada.

Samtidigt som dessa undersökningar pågingo i Sverige
m. fl. länder, studerade man i Schweiz med. stor flit och
omsorg alla de fenomen, som stå i sammanhang med de
schweiziska glaciererna. Man fann här, att hvarje glacier
eller skridjökel å den underliggande berghällen åstadkommer
en slipning och reffling förvillande lik den, som
rullstensfloden förmentes hafva åstadkommit i Skandinavien, att
glaciererna i Schweiz under sitt framskridande förflytta
ofantliga stenblock, åstadkomma hopande af sand och sten på
vissa ställen på ett sätt, snarlikt det, som rullstensfloden
skulle hafva gjort hos oss. <footnote>De schweiziska glacierernas större utbredning i forna dagar, den reffling,
slipning och polering, som de åstadkommit på den underliggande berghällen m. m.,
är så i ögonen fallande, att man har svårt att förstå, huru det varit möjligt, att
dessa fenomen så länge kunnat blifva obeaktade af de många utmärkta forskare, 
som gjort glaciererna till föremål för specialstudier. Att så varit förhållandet
visar dock den omständigheten, att <sc>G. S. Gruner</sc> i sin, 1760—62 i tre volumer
utgifna utförliga beskrifning af Schweiz’ glacierer, så vidt jag kunnat sluta af
<sc>Kéralios</sc> i Paris 1770 tryckta franska öfversättning, ej gör den minsta 
hänsyftning på några hithörande fenomen, ehuru <sc>J. J. Scheuchzer</sc> långt förut påvisat
åtminstone glacierisens framåtskridande rörelse. Först 1778 fästes Saussures
uppmärksamhet af en St. Bernhard-munk, <sc>Murrith</sc>, på berghällens polering, och af
dr. <sc>Butini</sc> på dess reffling i granskapet af glacierer, fenomen som förut tyckas
hafva undgått den eljes så skarpsynte forskaren, och för hvilka han antog en af
Butini lemnad orimlig förklaring. Saussure konstaterade dock glacierisens
framåtskridande rörelse och gaf en riktig förklaring af moränernas bildning. 1802
förklarade <sc>Playfair</sc> i förbigående, att på Jura stora erratiska block blifvit af forna
glacierer transporterade till de ställen, der de nu träffades. 1821 visade <sc>Venetz</sc>,
att glaciererna under deras framåtskridande slipa och polera den underliggande
berghällen. 1834 utvecklade <sc>Charpentier</sc> vidare Playfairs och Venetz’ åsigter
samt lemnade säkra bevis för dem. 1840 visade Agassiz, att glaciererna äfven
åstadkomma reffling af den underliggande berghällen, och att refflade berghällar
förekomma långt utom området för nutida glacierer, samt uttalade med bestämdhet,
att en lång, af sträng köld utmärkt tidsperiod, »en glacialtid», existerat mellan
nutiden och tertiärtiden.</footnote>

<img id="4608"><i><small>Ill. I. FALANDER, xyl.</small></i>
<b>Otto Torell.</b><br>Född i Varberg den 5 juni 1828.</img>

Härmed hade den i första stund med så mycken
förtjusning omfattade rullstensteorien erhållit en svår stöt. I
stället utbildade sig genom omfattande och grundliga
undersökningar af <sc>Charpentier</sc>, <sc>Agassiz</sc> m. fl. den s. k. 
glacialteorien, enligt hvilken bergens ytformer och en stor del af
de lösa jordlagren, ej allenast i granskapet af nutida glacierer,
utan äfven i hela Skandinavien, i norra Tyskland, i vissa
delar af England och Norra Amerika m. fl. ställen, skulle
hafva ett glacialt ursprung, d. v. s. hafva bildats genom
inverkan af ett ofantligt istäcke, som fordom höljt dessa länder.

<img id="4609"><i><small>Ill. I. FALANDER, xyl</small></i>
<b>Henrik Rink.</b><br>Född i Kjöbenhavn 1819.</img>

Med sällspord ifver egnade sig otaliga forskare och
amatörer åt de detaljundersökningar, som behöfdes för den
nya lärans utbildning. En uppräkning af hithörande
skrifter skulle ensamt fylla en hel bok. Bland forskare, som
bidragit till denna läras riktande med nya data från
nordens naturförhållanden samt till dess utbredning och
till-lämpning i norden, må nämnas skandinaverna <sc>Sven Lovén,
H. v. Post, E. Erdmann, Otto Torell, J. Gr. Forchhammer,
H. Rink, J. Steenstrup, J. F. Johnstrup, B. M. Keilhau, Th.
Kierulf</sc>, samt utländingarne <sc>Forbes, Daubrée, Desor</sc>, m. fl.<footnote>En utförlig historisk öfversigt öfver hithörande forskningar i norden
lemnar <sc>Otto Torell</sc> i »Undersökningar öfver istiden», Öfversigt af K. Vet.-Akad.
Förhandl. 1872 och 1873. </footnote>
Särskildt må nämnas, att Torell 1857 företog en resa till
Island, 1858 en expedition till Spetsbergen, 1859 en till
Grönland och 1861 åter en till Spetsbergen för att genom
studiet af dessa högnordiska länders glacierer och glaciala
bildningar få ett säkert jemförelsematerial för bedömandet
af de formationer hos oss, som ansetts hafva ett glacialt
ursprung. Läran om Skandinaviens istid har härigenom,
äfvensom genom Rinks mästerliga undersökningar af
Grönlands glacierer och isfjordar (d. v. s. fjordar, genom hvilka
isberg utskjutas i hafvet), fått en fast bas att hvila på.

Såsom vanligt framträdde den nya teorien i början med
stora öfverdrifter. Mången antog, oaktadt Murchisons, Lyells
m. fl:s varningar, att hela jordklotet varit isbetäckt. Man
trodde sig finna märken efter forna glacierer ända ned till
hafvets nivå i sjelfva eqvatorialländerna, t. ex. vid
Amazonflodens utlopp, man förklarade nästan alla gamla
grussamlingar i de forna glacialländerna för moränbildningar o. s. v.
Men om ock sansade forskare sågo sig tvungna att något
nedpruta en del öfverdrifter, så kan det dock numera
anses som bevisadt, att naturförhållanden sådana som de,
hvilka för det närvarande råda på Grönland, fordom varit
herskande äfven i norra Europa och norra Amerika; att
en stor del af de lösa jordlagren i dessa länder bildats eller
omdanats under denna tid; att flyttblocken då blifvit
kringströdda, äfvensom berghällarna afslipade.

Vid många skrifter i denna vigtiga fråga kan dock
den anmärkning göras, att författarne aldrig besökt de
länder, som i vår tid betäckas af inlandsis, aldrig sjelfva sett
den isöken, om hvars verkningar de skrifvit så mycket,
och att de i mer än en hithörande fråga grundat sina
spekulationer på mer eller mindre lifliga fantasibilder, som
knappast hafva någon motsvarighet i verkligheten. Det är
just derför, som en färd på Grönlands inlandsis för geologen
måste hafva ett ännu större intresse än det, som är fästadt
vid en isvandring från rent geografisk ståndpunkt; en dylik
färd måste för honom vara detsamma som för fornforskaren
en vandring inom en nutida, från all beröring med civilisationen 
afstängd pålby eller ett besök i en forngrekisk stad,
<i>om</i> någon sådan ännu skulle existera.

*

Att här ingå i några detaljer om glacialteoriens läror
är naturligtvis ej  på sin plats, men innan jag återkommer
till den egentliga reseberättelsen, kan jag ej underlåta att
korteligen sammanställa mina egna åsigter i några bland de
vigtigaste hit hörande frågor. Att jag vågar framkomma
med dem, oaktadt de i mycket afvika från nu bestående
läror, må ursäktas dermed, att jag grundat min uppfattning
på iakttagelser under tolf somrars och några vintrars vistelse
bland polarländernas is och snö, under trenne längre
utfärder på Spetsbergens och Grönlands inlandsisar och under
otaliga utflygter på deras glacierer. Åtminstone af <i>inlandsis</i>
har jag härunder sett och pröfvat mer än någon annan
vare sig lärd eller olärd man.

Hufvudmassan af de fenomen, som Europas och
Amerikas geologer benämna glaciala, härröra verkligen från en
tid, då de länder, som nu äro klädda med härliga skogar,
ängar och åkerfält, varit höljda af tusentals fot höga
ismassor. Denna istid har icke omfattat hela jordytan och
bildar icke någon särskild, redan afslutad geologisk period,
enär likartade förhållanden, oberäknadt länderna vid polen,
fortfarande råda ej allenast på Grönland och i dess omgifvande
haf, utan åtminstone i viss mån i de delar af Atlantiska
oceanen, till hvilka isberg i någon större mängd drifva
ned. Såsom en blick på vidfogade karta utvisar, spridas i
sjelfva verket den dag som är glaciala flyttblock till vida
sydligare trakter än de länder, i hvilka skandinaviska
flyttblock eller andra lemningar från Skandinaviens istid hittills
påträffats.

Istiden torde böra uppfattas sålunda, att under
densamma först nordvestra Europa, sedan nordöstra Amerika
och sist det nutida Grönland blifvit isbelagda — såvida ej
det nuvarande Grönlands isbeläggning utgör sista resten af
det istäcke, som en gång höljt hela östra Canada och
nordöstra delen af Förenta staterna. Någon sammanhängande
inlandsis har aldrig betäckt Sibiriens eller nordöstra Europas
tundror.

Ett allt för kallt klimat är hinderligt för bildandet af
inlandsis, hvilket bland annat visas deraf, att inlandsis ej
förekommer i granskapet af Sibiriens och Amerikas
köldpoler. För bildandet af glacierer i större utsträckning höfves
fuktig luft och en temperatur, som vid hafsytan under en
stor del af den kallare årstiden sällan sänker sig betydligt
under 0°. Någon inlandsis kan derför ej bilda sig i det
inre af stora kontinenter och bildar sig sannolikt ej heller
i sjelfva länderna vid polen, i fall dessa ej äro omgifna af
ett tidtals öppet haf.

<img id="4610"><b>Karta utvisande den glaciala driftens utbredning under glacialtiden och nutiden.</b>
————  södra gränsen för glaciala flyttblocks spridning i Europa, enl. meddelande af <sc>O. Torell</sc>.
— ᛫ — ᛫ — ᛫  södra gränsen för den nutida spridningen af isberg i Atlanten under maj och juni månader, enl. <sc>A. K. Johnston.</sc></img>


Reporna på Skandinaviens berghällar härröra visserligen
till en betydlig del från direkt inverkan af glacierer. En
stor del af dessa repor äro dock åstadkomna af de längs
kusten och i fjordarna drifvande isbergen, äfvensom af
drifisen, och dessutom torde repor mångenstädes hafva 
uppkommit äfven på annat sätt, t. ex. genom en af
temperaturens vexlingar orsakad af- och an-glidning mellan den
underliggande berghällen och det densamma täckande
lerlagret, d. v. s. på samma sätt, som de refflade glidytor
(slickensides), hvilka så ofta träffas på gränsen mellan
tvenne bergarter. <i>Repad berghäll är derför icke ensamt
något fullgodt bevis derpå, att en trakt fordom varit täckt af
glacierer eller af ett med isberg uppfyldt haf.</i>

För sandåsarnes uppkomst har man ännu ej lyckats få
någon antaglig förklaring. Något spår af dylika bildningar
förekommer ej, hvarken på Grönlands eller på Spetsbergens
kustland, och jag tviflar derför mycket på deras glaciala
ursprung. Antagligen har materialet till dem lemnats genom
en likartad förvittrings- eller sönderfallningsprocess, som
möter oss flerstädes i tropikerna, och i de flesta fall torde
det ej hafva flyttats långt från den berghäll, från hvilken
det bildats.

En stor del kantiga »flyttblock» ligga qvar ej
synnerligen långt från det ställe, der moderklyften är belägen; de
utgöra rätt och slätt föga flyttade stycken af en
underliggande söndersplittrad berghäll,<footnote>Såsom ett egendomligt exempel derpå, att äfven skarpsinnige forskare
stundom förbise närliggande fakta, som strida mot antagna vetenskapliga dogmer,
kan anföras följande. I granskapet af Falu koppargrufva förekommer ett vidsträckt
område, det i mineral historien berömda Broddbo, som genom inverkan af röken
från en mängd närbelägna rostugnar blifvit blottadt på all vegetation. Hela området
bildar ett ofantligt rullstensrös. Derigenom att äfven lichenbeklädnad på stenarne
saknas kan man på några ögonblick få en öfversigt af de bergarter, af hvilka
»rullstenarne» äro bildade. De flesta af dessa bestå här af en egendomlig
bergart, innehållande en mängd karakteristiska mineral, som endast förekomma i Falu
pegmatit-granit, hvaraf otvetydigt framgår, att dessa stenar här ligga in situ
eller åtminstone ej blifvit förflyttade synnerligen långt. Och dock har, så vidt
jag vet, ingen af de många mineraloger och geologer, som besökt detta ställe,
vid dessa besök det ringaste skakats i deras tro på de läror, som en gång
vedertagits i afseende på de erratiska blockens aflägsna ursprung. </footnote> hvarom man ofta nog redan
genom en flygtig geologisk undersökning kan öfvertyga sig.
Andra åter äro verkligen förflyttade långa sträckor, dels 
ensamt af glacierer och i så fall sällan mer än ett par tiotal
kilometer, dels först af glacierer och sedan ofta hundratals
kilometer af isberg, dels slutligen af vanlig strandis. Äfven
i vår tid eger en dylik transport af flyttblock rum i mycket
stor skala längs Grönlands ostkust. Hafsbottnen är derför
här beströdd med stora stenar, som ofta omöjliggöra all
draggning och trawling. Dylika stenblock träffas endast i
ringa mängd på hafsbottnen vid Grönlands vestkust, der
<i>isberg</i> äro allmännare, men drifisen mindre tät än vid
ostkusten. <i>Det tyckes således, som om drifis skulle spela en
större rol vid stenblockens transport än de egentliga isbergen.</i>
Drifisen hemtar naturligtvis den sten, den för med sig, från
stranden, der alla stenar inom kort af vågsvallet af slipas
och afrundas, d. v. s. förvandlas till rullstenar. Större
delen af de verkliga flyttblock, som blifvit transporterade
långa vägar, utgöres derför af rullstenar.

Krosstensgrus, d. v. s. lera och grus blandadt med
kantiga stenfragmenter, har jag vid Spetsbergen och
Grönland träffat ej allenast bland rent glaciala bildningar, utan
äfven å det låga underlandet närmast fjellsidorna. Det
bildar der ett egendomligt, vattendränkt, tydligen af
vårfloden från närbelägna bergshöjder nedfördt, men för
öfrigt af vattenströmmar ej bearbetadt lager. I motsats till
hvad Skandinaviens geologer framhållit, har denna
geologiska bildning sålunda alldeles icke ett uteslutande glacialt
ursprung.    

Våra sandåsar, och öfver hufvud det allra mesta som
i Skandinavien af allt för entusiastiska glacialister förklarats
för forna moräner, hafva intet med verkliga moränbildningar
att skaffa. Detta är ock ganska naturligt, enär man på de
landsträckor, som inlandsisen nyss lemnat, väl ser marken
och bergkullarna beströdda med otaliga flyttblock (de flesta
dock, af bergarten att döma, transporterade helt obetydliga
distanser), men inga verkliga moräner, d. v. s. inga 
manhängande sten- och grusvallar. Ej heller ser man
moräner på inlandsisens yta annat än i granskapet af land
eller af holmar i isfältet. <i>Moräner äro mer kännetecknande
för smärre skridjöklar än för den egentliga inlandsisen.</i>
Ett obetydligt stycke innanför dess rand söker man
förgäfves en sten så stor som en ärt.

Att glacierelfvar någon gång utsvarfvat jättegrytor kan
ej betviflas, men oftast hafva dessa vackra bildningar ej
något sammanhang med glacierer. De uppkomma öfver
hufvud på sådana ställen, der vatten med inblandadt grus
på ett eller annat sätt en längre tid är i roterande rörelse
<i>på samma ställe</i>, t. ex. genom vattenhvirflar i forsar, genom
vågsvallet vid stranden och t. o. m. genom den roterande
rörelse, som vinden meddelar åt vattnet i fördjupningarna
på en granitklippa.<footnote>Jag har sjelf på Spetsbergen sett »jättegrytor» af en eller annan kannas
rymd insvarfvade i öfre delen af stenblock, som voro kringströdda på toppen
af det 500 meter höga Grytberget å Nordostlandets nordvestra udde. De voro
tydligen bildade på det sist angifna sättet. </footnote> Någon annan rol hafva de rundslipade
stenar, som ofta träffats i jättegrytor, icke spelat vid deras
bildning, än att samma roterande rörelse i vattnet urslipat
grytan och rundslipat en sten, som tillfälligtvis funnits i
den fördjupning, hvilken utgjort början till grytan. Med
en käpp, litet sand och tillräckligt tålamod kan man borra
ett hål i en granithäll, men med tillhjelp af ett större
stycke granit lyckas det knappast. Det är vattenblandad
sand, ej stora stenar, som utgjort slipmaterialet.

*

Af den långa digression, jag här tillåtit mig, finner
läsaren, att jag, så mycket jag än haft att göra med inlandsis,
glacierer och glaciala bildningar af allehanda slag, dock icke
är ultra-glacialist.  Jag tror,att i detta fall, som i så
många andra, det riktigaste utgör en medelväg emellan
ytterligheterna. Men i min ifver att nedpruta glacialisternas
allt för äfventyrliga förslagsmeningar och öfverdrifter gick
jag för långt åt motsatt håll.<footnote>Detta skrefs kort efter min återkomst från 1883 års Grönlandsexpedition.
Jag trodde mig då hafva bevisat, att Grönlands inre verkligen är istäckt.
Sedermera har jag på grunder, för hvilka längre fram skall redogöras, åter börjat
tvifla och anser det vara åtminstone möjligt, att vi 1883 framgått endast på ett
bredt isband, som vid 69° och 70° n. br. sträcker sig tvärs öfver landet. </footnote> På de grunder, som i
reseprogrammet finnas angifna, började jag att betvifla, att
uppkomsten af en ishöljd kontinent var möjlig under
sådana atmosferiska förhållanden, som för närvarande finnas
på jordytan. Detta blef hufvudanledningen till 1888 års
Grönlandsexpedition och framför allt till den färd jag nu
går att beskrifva.

Men innan jag börjar skildringen af min egen
isvandring, anser jag det vara min skyldighet att med några ord
redogöra för de försök, som förut gjorts att lyfta slöjan
från isöknens hemligheter.

Redan året efter det,<footnote>Under de första åren drefs den danska handeln på Grönland af det genom
Hans Egedes kraft och uppoffrande hängifvenhet år 1721 stiftade Grönlandske
Compagnie i Bergen. Efter svåra förluster upplöste sig detta handelssällskap
1726, hvarigenom danska regeringen nödgades sjelf öfvertaga »Handeln», för att
ej hela kolonisations- och missions-verksamheten skulle förfalla. </footnote> då danska regeringen nödgades
öfvertaga handeln på Grönland, gjorde densamma allvarliga
och kostsamma anstalter att från Godthaab på Grönlands
vestkust framtränga till ostkusten, der man var öfvertygad,
att den gamla Österbygden varit belägen, och dit man så
många gånger förgäfves sökt framtränga med fartyg.

För detta ändamål öfversändes (1728) elfva hästar från
Europa till Godthaab. Med dessa skulle Grönlands förste och
siste guvernör, major <sc>Claus Enevold Paars</sc>, rida tvärs öfver
inlandisen till landets ostkust, och att det vid detta tillfälle ej
ensamt varit fråga om en geografisk färd utan om ett litet
eröfringståg i smått, kanske om anläggning af en militärkoloni
för att bringa till lydnad de »affällige» nordmän, man så
säkert trodde sig finna i Österbygden, derför talar den imposanta
krigsstyrka, en löjtnant, åtskilliga underofficerare, fyrverkare,
konstaplar och 25 menige, de fleste med hustrur och barn,
som jemte hästarna ledsagade guvernören till hans provins.
Något försök att öfver inlandsisen nå ostkusten blef dock,
så vidt kändt är, ej utaf. Af hästarna dogo fem under
öfverresan, de öfriga i Grönland genom vanskötsel, innan
ridten hann påbörjas. De väckte stor förvåning hos
grönländarne, i synnerhet då dessa sågo, att hästarne kunde
användas till körslor <i>såsom hundar</i>. En eskimå, som varit i
Kjöbenhavn, samme Pok, hvars reseskildring jag längre
fram skall meddela, förvånade sina landsmän genom den
djerfhet, med hvilken han nalkades de stora djuren; han
vågade t. o. m. hoppa upp och rida på dem. Soldaterna,
och i synnerhet åtskilliga med Paars öfversända manliga och
qvinliga förbrytare, uppförde sig dessutom bland Grönlands
fromsinte eskimåer på ett så förargelseväckande sätt,<footnote>I synnerhet voro eskimåerna förvånade öfver, att en qvinna för någon
förseelse mot disciplinen fick prygel strax innan landstigningen. Hedningarna
frågade ofta missionärerna, huru det kom sig, att de europeiska qvinnorna voro
så fräcka och i saknad af all höfviskhet och qvinlig anständighet. </footnote> att de
flesta måste hemsändas.

Sålunda slutade den första expedition, som utrustades
för ett framträngande i Grönlands inre. Den var anlagd
i en vida större skala än alla som senare haft samma
uppgift, men föranledde, så vidt man vet, icke något verkligt
försök att framtränga bortom kustlandet. Ett hundra
femtio år skulle förgå, innan frågan åter upptogs af danska
regeringen. Under tiden bemödade sig dock några enskilde
män att afslöja de hemligheter, som den grönländska
isöknen dolde i sitt inre.

Den förste af desse var den dansk-grönländske
köpmannen <sc>Lars Dalager</sc>, en om den europeiska 
kolonisationen i Grönland högt förtjent man, som länge vistats i
landet och nedlagt sin erfarenhet i ett arbete, på en gång
originelt och vigtigt för kännedomen om innuit-folkets
lefnadssätt, innan detta kommit i närmare beröring med
europeisk religion, europeiska seder och njutningsmedel.
Arbetet är tryckt i Kjöbenhavn utan angifvande af årtalet,
under titel: <i>Grönlandske Relationer: Indeholdende
Grönlændernes Liv og Levnet, Deres Skikke og Vedtœgter, samt
Temperament og Superstitioner, ... sammenskrevet ved
Friderichshaabs Colonie i Grönland Anno 1752 af Lars
Dalager, Kjobmand.</i>

I slutet på arbetet lemnar Dalager, såsom han sjelf
anger, »<i>för att fylla det sista halfarket i boken</i>», följande
skildring af den första utflygt, som européer gjort på
Grönlands inlandsis.

»Anno 1751 den 28 augusti skickade jag den stora båten norr
om isblinken för att söka efter drifved, med min egen båt åtföljde
jag dem till hitre sidan af sagde isblink. Min afsigt var endast
att förströ mig litet med jagt för att få tillräcklig motion, hvilket
jag hoppades skulle förbättra min svaga helsa. Med anledning af
en berättelse af en grönländare, som under en jagt kommit så högt,
att han sade sig tydligen ha kunnat se de gamla Kablunakiska
fjellen på östra sidan, beslöt jag mig snart för att öfver isfjellet
göra en resa till Österbygden.

Då jag, liksom fordom Moses, hade lust att åtminstone se
landet, tog jag omnämnde man jemte hans dotter samt 3 unge
grönländare med mig. Vi anträdde derpå vår resa från den fjord
på södra sidan af isblinken, i hvilken vi redan voro inkomna.

Den 2 september tidigt på morgonen sammanpackade vi våra
matsäckar med en lätt utrustning för natten; allt detta tog flickan
på ryggen, hvilket var en temligen tung börda. Vi andra togo
hvar sin kajak på hufvudet, våra bössor på axeln samt en staf i
handen, hvarpå marschen började med stort allvar. Mannen gick
förut såsom anförare och vägvisare, jag deremot i sista ledet som
sergeant. Vägen var den första halfmilen jemn och god genom
en dal, längs en elf, och derför tillryggalades den mycket fort. Men
derpå skulle vi öfver ett fjell, hvilket icke endast var högt, utan
också mycket ojemnt. Der tumlade vi, med båtarna på hufvudet,
mer än en gång öfver ända.

Slutligen kommo vi, vid solens nedgång, ned på fjellets andra
sida. Denna dagsresa kunde, enligt min öfvertygelse, ej vara mer
än knappa 1½ mil, ehuru jag, om jag skulle på seländskt sätt
tagit betaldt för vägen, säkert med godt samvete låtit betala mig
för 10 mil. Vid denna lägerplats påträffade vi en stor fjord, till
hvars botten det var en dryg dagsresa för en kajakroddare.
Fordom hade grönländarne kunnat komma in i denna fjord från sjön,
men isbräen har vid mynningen under tidernas lopp grott
samman på en sträcka af en half mil, och häröfver måste grönländarne
nu gå, om de vilja dit in på jagt,

Om aftonen lade vi oss att sofva, och den 3 september på
morgonen rodde vi i våra kaj åker ¾ mil tvärs öfver fjorden till
norra sidan af landet, der vi lade våra farkoster, betäckta med sten,
vid strandbrädden. Derpå togo vi våra renslar på ryggen och
började vår vandring öfver fjellet åt NO. På qvällen uppnådde vi den
fasta isen.

Den 4 september begåfvo vi oss ut på isen för att nå den
första bergstoppen, som ligger midt på isbräen, och till hvilken vi
hade omkring 1 mil. Vägen dit var lika slät och jemn som på
Kjöbenhavns gator. Skilnaden tycktes mig endast vara den, att här
var något halare, men deremot behöfde vi icke vada i
rännstenssmutsen af fruktan för att bli öfverkörda af postmästarens hästar
och vagnar. En timme efter soluppgången nådde vi bergstoppen.
Der sprungo vi hela dagen upp och ned efter renar, dock sköto vi
endast en, af hvilken grönländarne fingo tillräckligt att äta. Men
som hvarken buskar eller ljung eller gräs, hvarmed man kunde
uppgöra eld för att koka något åt mig, funnos på berget, måste
jag öppna min lilla matsäck, i hvilken fans en bit ost och några
skorpor, hvilka nedsköljdes med vatten.

Den 5 september på morgonen vandrade vi åter ut för att
uppnå det högsta fjellet på inlandsisen, kalladt Omertlok. Dit hade
vi också omkring en mil, men behöfde 7 timmar för att tillryggalägga 
den vägen till följd af isens ojemnhet och en mängd remnor,
som måste kringgås.

Klockan 11 framkommo vi till fjellet, och efter att hafva
hvilat oss en timme började vi uppstigandet till toppen, hvilken
vi med mycken svett och möda ändtligen uppnådde fram emot
klockan fyra.

Här föllo vi i förvåning öfver den vidsträckta utsigten åt alla
håll, i synnerhet åt det ofantliga isfjellet utmed kusten och öfver till
Osterbygden, hvars fjell liksom dessa voro snöbetäckta. I början
förekom det mig, som om det icke kunde vara mer än fyra till
sex mil dit öfver. Men då jag tydligt kunde se fjellen vid
Godthaabs koloni, hvilka föreföllo ganska stora, och tog i betraktande
afståndet till dem, måste jag naturligtvis komma på andra tankar.
På bergets topp stannade vi till klockan 7 på aftonen. Under tiden
använde jag mina ögon på bästa sätt, både med och utan fjerrglas,
och slutade med att till grönländarne hålla ett tal, hvilket
handlade om Österbygdens forna bebyggare och om deras så väl timliga
som andliga välgång. Emellertid gick solen ned, hvarför vi gingo
ett stycke utför berget och lade oss till hvila. Jag för min del
sof icke mycket den natten, dels för mångt och mycket, som rann
mig i sinnet, dels till följd af den stränga kölden.

Den 6 september på morgonen vid solens uppgång blef jag
strax invid vår lägerplats varse en ren, hvilken jag sköt, och då
jag icke på fem dagar smakat något varmt, drack jag en god
portion af det ännu varma djurets blod, hvaraf jag alls icke befann
mig illa. Grönländarne fingo också en god frukost deraf och togo
en bog med sig; resten lemnades åt himmelens foglar, efter som vi,
i följd af de besvärliga vägarna, icke kunde föra särdeles mycket
med oss.

Ehuru jag gerna skulle velat gå en dagsresa längre in på
isfjellet för att något så när kunna beräkna afstånden, måste jag
dock tänka på återresan af många skäl, hvaraf ett var mycket
vigtigt. Vi gingo nämligen så godt som barfota. Ehuru hvar och
en af oss viel resans början var försedd med tvenne par goda
stöflar, voro nämligen dessa redan alldeles utnötta mot skroflig is och
hvassa stenar, och då den medföljande flickan till all olycka tappat
sina synålar, kunde vi icke få någonting lagadt, hvarför vi blefvo
mycket bekymrade. Dock tröstade vi hvarandra med skratt, då vi
sågo våra nakna tår fram titta ur stöflarna.

Men det är sant, jag hade så när glömt att beskrifva den del
af Österbygden, som jag kunde se och såg härifrån berget. Först
skall jag dock ha äran säga, att jag icke hade någon kompass med
mig och derför ej kan gifva någon tillförlitlig pejling.

Platsen, på hvilken vi stodo, ligger på en bredd af 62° 17′,
och derifrån ungefär i NO eller ONO föreföll det mig att de
närmaste fjellen på ostsidan voro belägna, ehuru de voro mycket lägre
än de, som lågo i S V, hvilket jag slutade deraf, att de voro mycket
mindre snötäckta. Åt det håll, der Frobisher Strait antages ligga,
syntes allt så godt som jemnadt af en evig is, och jag kan knappt
säga att jag såg två eller tre små kullar, som kunde antyda land.
Men deremot i NO eller kanske något längre åt NV, såsom förut
är sagdt, der sköto fjellen helt och hållet upp öfver isen, och några
toppar voro alldeles snöfria; särskildt visade en långsträckt höjd mellan
tvenne mäktiga fjell efter hela sitt krön en vanlig naturlig landfärg.
Detta är alltså de vigtigaste upplysningar min svaga penna förmår gifva.

För att yttra min åsigt om det stora isfält, som hindrar oss
från all samfärdsel med Österbygden, så tror jag, att detta är
passerbart, ty mig förefaller det, som det ej vore på långt när så
farligt, som man tror, ej heller äro remnorna så djupa, som
föregifvet är, ty i några af dessa remnor kan man gå som i en dal,
och jag har i allmänhet icke funnit dem djupare än 4 à 5 famnar.
Många af bemälte remnor kan man också hoppa öfver, hvilket vi
ofta gjorde med tillhjelp af våra gevär. Visserligen är det sant,
att här och der finnas remnor, som se bottenlösa ut, men dessa
sträcka sig icke längre, än att man kan kringgå dem. Men icke
dess mindre blir det omöjligt att göra en sådan resa, af den orsak
nämligen att man icke kan föra med sig så mycket proviant, som
man på en dylik färd antagligen behöfver. Härtill kommer en
olidlig köld, i hvilken jag håller det för nästan omöjligt att någon
lefvande varelse kan andas under de många nätter, man måste
kampera på isfjellet. Ty ehuru vi slogo läger på land och ingen af
oss var särdeles frusen af sig, och ehuru vi hade pelsfodrade
kläder på oss, krympte lemmarne nästan tillsammans, om vi under
en timmes tid satte oss eller lade oss ned. Jag för min del hade
två tjocka tröjor och der öfver en renskinnspels, om natten insvepte
jag mig i en varm dubbelfodrad kappa och instack fötterna i en
påse af björnskinn, men allt detta oaktadt var jag ej i stånd att
bibehålla värmen. Jag kan säga, att ingen af alla de stränga
vinternätter jag tillbragt i det fria i Grönland har varit så svår som
dessa nätter i början af september månad.

Den 7 september på aftonen återkommo vi till fjorden, der
vi lemnat våra kajaker.

Den 8 september på morgonen kommo vi öfver till andra sidan
fjorden och uppnådde våra tält på aftonen, och jag kan icke underlåta
att omtala med hvilken synnerligt god smak jag den aftonen tömde
en hel butelj portvin, hvarefter jag sof till middagen påföljande dag.

Den 10 september på aftonen återkom jag till kolonien, dit
min båtsman förut ankommit med en last bränsle.»

*

Efter Dalagers i det hela föga beaktade färd fick
frågan om framträngandet till Grönlands inre under en lång
tid helt och hållet hvila. De fleste européer, som besökt
Grönland, hade sannolikt antingen aldrig sett den verkliga
inlandsisen eller endast sett den från hafvet, såsom en i
öster hägrande, hög, vågrät isvall. Högst få hade framträngt
till dess bräm, och ända till 1860 känner jag ej något
vidare försök att framtränga bortom detsamma. Någon gång
lära dock eskimåer i ifvern att förfölja en flyktande ren<footnote>Den enda beskrifning jag känner på en dylik renjagt (på det isfält som
betäcker Disko-öns inre) finnes i <sc>Paul Egedes</sc> Nachrichten von Grönland aus
einem Tagebuche geführt von 1721 bis 1788, Kopenhagen 1790, s. 171. Jagten
företogs 1738 i sällskap med en grönländare, som var beväpnad med båge och pilar. </footnote>
hafva vågat sig ett stycke in på inlandsisen. En dylik
färd betraktade de dock som en mycket djerf jagtbedrift,
för hvars faror de ej gerna ville utsätta sig.

Äran af att hafva varit den förste, som efter Dalager
sökt framtränga i Grönlands isöken, tillkommer den
bekante amerikanske polarfararen <sc>I. I. Hayes</sc>.<footnote>Bland färder på inlandsisen uppräknas visserligen stundom äfven
hvalfångar-assistenten <sc>O. V. Kielsens</sc> resa 1830 från kolonien Holstensborg till
inlandsisens rand. Hans resa är så till vida af intresse, att han konstaterade, att
man äfven på detta ställe, nära 67° n. lat. på ett afstånd af omkring 150 kilom,
från ytterkusten möter inlandsis; men beklagligen gjorde han ej något försök att
tränga fram öfver dess bräm. — Jemför <sc>Rink</sc>, Grönland, II, Kjöbenhavn 1857,
s. 97. </footnote> Han besteg
nämligen  tillsammans med fem följeslagare, deribland 
dansken C. <sc>Petersen</sc>, en från inlandsisen vid Port Foulke
(78° 18′ n. br. och 72° 31′ l. v. fr. Greenw.) utfallande
gletscher, som Kane kallat Brother John’s glacier. Färden 
börjades den 22 okt. 1860, sjelfva isvandringen, sedan
första nattrasten tagits vid glacierens bräm, den 23 okt.
Första dagen framträngde han 5, den andra 80, den tredje
25 engelska mil eller inalles 60 engelska mil. Derpå tvangs
han af en svår storm att vända. Vändpunktens höjd öfver
hafvet var 5,000 fot.<footnote>The open Polar sea by Dr. <sc>I. I. Hayes</sc>, London 1867, s. 130—136. — 
Att de först angifna distanserna varit något öfverskattade, framgår af en senare
berättelse i <i>Proceed. of the American Philosophical Society</i>, Dec. 1861. </footnote> I början var isen mycket
sönderbruten — Hayes var här nära att omkomma i en klyfta
— sedan blef isen jemnare. Temperaturen vid
vändpunkten var — 36°,8. Samma år (1860) ville dr. <sc>John Rae</sc> i
trakten af Julianehaab göra en utflygt till inlandsisen, men
han hindrades af ett snöfall att ens komma till dess rand.
Färden finnes muntert beskrifven i <sc>Zeilau</sc>, Fox-Expeditionen
i Aaret 1860 över Færøerne, Island og Grønland etc,
Kjøbenhavn 1861, s.  155.

År 1867 besöktes Grönland af den berömde engelske
alpinisten <sc>Edw. Whymper</sc> och dr. <sc>Robert Brown</sc>, till en
del med understöd af Royal Geographical Society.<footnote>Den enda utförligare redogörelse af Whymper sjelf för denna färd som
jag känner, trycktes först 1884 i en tidskrift, som väl mindre ofta torde träffas
i vetenskapliga bibliotek, <i>Good Words</i>, Edited by <sc>Donald Macleod</sc> D. D. 1884,
s. 38—43 och 96—103. Uppsatsen innehåller flere väl gjorda, naturtrogna
träsnitt. Sedermera har densamma äfven upptagits i andra tidskrifter, t. ex. i
<i>Das Ausland</i>, 1884. Deremot har den utmärkte kännaren af grönländska
naturförhållanden, dr. Brown redan 1871 i Petermanns Mittheilungen lemnat en
skildring af ifrågavarande resa jemte en sammanställning af föregående försök att
framtränga på Grönlands inlandsis. </footnote> Äfven
han önskade utröna, om ej isfria ställen skulle finnas i det
inre af landet. Han lemnade Europa med ett af den
Grönländska handelns fartyg den 27 april 1867, kom efter
sex veckors segling till Egedesminde, nödgades dröja der i
åtta dagar, seglade sedan till Jakobshavn — den koloni,
som valts till utgångspunkt för isfärden — och ankom dit
den 15 juni. Härifrån gjorde han tre utflygter till
inlandsisen. Den första till en fjord Illartlek, 20 eng. mil norr
om Jakobshavn, och den andra till det ställe vid
Jakobshavns isfjord, som på kartan till 1870 års resa är betecknadt
med namnet Kaja, voro rekognoseringsutflygter.
Inlandsisen vid Kaja befans allt för sönderklyftad för att någon
möjlighet skulle förefinnas att framtränga öfver densamma.
Vid Illartlek deremot var isen visserligen snöfri och mycket
söndersplittrad närmast kanten, men längre in täcktes
klyftorna af ett snölager, som tycktes möjliggöra ett vidare
framträngande. Whymper beslöt derför taga detta ställe
till utgångspunkt för hufvudfärden. För denna var det
hans afsigt att använda hundar. Utrustningen skedde i
Jakobshavn. Men härvid hade mr. Whymper att kämpa
med många svårigheter. Den grönländska hundpesten hade
nyligen härjat i trakten, och det blef derför förenadt med
mycken tidsutdrägt att hopsamla det nödiga antalet dragare.
Den från England medtagna Hudsonbay-pemmikan ratades
af de grönländska hundarna, hvarför inhemsk hundmat
måste anskaffas. Virke hade från Europa medtagits för
att i Grönland användas till förfärdigande af slädar, men
vid ankomsten till Jakobshavn rådde derstädes en svår
bröstepidemi, i hvilken så många personer aflidit eller
insjuknat, att alla koloniens i snickararbete kunnige män
voro fullt upptagna med förfärdigande af likkistor. Man
blef härigenom tvungen att begagna landets vanliga, för
en färd på inlandsisen föga lämpliga hundslädar. Först
den 20 juli kunde alla förberedelser afslutas. Trenne
dagar gingo ytterligare förlorade i väntan på gynsam
väderlek. All snö hade dock nu bortsmält från isens yta,
som låg blottad och var sönderbruten af millioner sprickor
af alla tänkbara former och dimensioner. De större 
sänkningarna i snön hade blifvit stora sjöar, och de smärre
ojemnheterna liknade topparna af frusna vågor. Vanligen
voro dock klyftorna små och iskullarna (hummocks) mellan
dem endast ett par fot höga, och »öfver hufvud liknade isen
Aletseh-glacieren eller Mer de Glace vid Chamounix mot
slutet af sommaren». Den var alldeles omöjlig att passera
med dragare, men ej omöjlig för en fotvandrare.<footnote>Beskrifningen tyckes i minsta detalj passa in på den is, öfver hvilken
Berggren och jag framträngde 1870. Äfven under början af 1883 års isfärd
drogo vi våra slädar fram öfver en ungefår likartad terräng, men längre bort
från kusten blef isen bättre. </footnote> Whymper
gjorde i alla fall ett försök att framtränga, men efter att
hafva tillryggalagt ett par engelska mil och sedan tvenne
slädar gått sönder, nödgades han vända. Sjelfva
isvandringen skildras af Brown med följande ord:<footnote>Dr <sc>Robert Brown</sc>, Das Innere von Grönland. Petermanns Mittheilungen
1871, s. 385. </footnote>

»Den 26 juli beslöto vi att, trots den ihållande starka blåsten,
göra ett försök att utföra hvad vi allt mer och mer började
betrakta såsom en gäckad förhoppning. Vi stego alltså upp kl. 8
och gjorde allt färdigt till afresan. Våra slädar befunno sig redan
på isen och voro delvis lastade, hundarna voro förspända och tjöto
jämmerligt, liksom om de haft en aning om hvad som förestod
dem. Ingen kände sig i särdeles lifvad stämning, då vi omkring
kl. 1 e. m. bröto upp med ett svagt hurra. Vi behöfde icke gå
långt för att inse hvad som sannolikt skulle bli slutet på visan.
Isen var mycket ojemn och full af sprickor; den blef allt sämre
ju längre in vi kommo. Ännu för några veckor sedan hade isen
varit betäckt med snö, på hvilken vi kunnat gå fram lika lätt
som på en stenlagd gata, men under den nu framskridna årstiden
och till följd af den ovanligt starka sommarvärmen hade snön
på den hårda glacieren smält, och snövattnet flöt i strömmar mellan
iskullarna eller störtade sig med doft buller i de klyftor, som
öfverallt korsade dess väg.

Whymper och jag gingo ständigt något förut för att uppsöka
den säkraste vägen och återvände derefter för att hjelpa slädarna
öfver svårare ställen. Då vi hade tillryggalagt ett par (engelska) mil,
brast meden på ena släden, hvarför vi tvungos att göra halt. Våra
saker stodo nu rätt illa. Grönländarne skakade sina hufvuden och
förklarade, att det var omöjligt att komma längre. I detta fatala
läge bundo Fleischer, Amak och jag oss tillsammans för att
företaga en rekognosceringsfärd. Sedan vi gått ungefär en
fjerdedels mil, blef isen något bättre, men snart derpå sämre än
någonsin. Slutligen förlorade vi vårt sällskap ur sigte, och ju längre vi
gingo, desto talrikare blefvo isknölarna, och desto mer försämrades
isen. Marschen gick dock temligen bra, och ehuru landet försvann
bakom oss, liksom kusten försvinner, när man med ett fartyg
aflägsnar sig derifrån, och vi framför oss icke sågo annat än den
töckniga horisonten, så ville jag dock ej uppgifva hoppet och
bemödade mig att intala mina båda följeslagare, att det ännu ej var
så illa, som det såg ut. Men de skakade blott sina hufvuden på
det högtidliga sätt, som brukas i dessa nordliga trakter, och sade
»aiopock», illa! »Aiopok, aiopok!» voro de enda ord, som jag
kunde få ur dem, och de började nu att stanna för hvart annat
eller tredje steg. Vi gingo ytterligare omkring en mil framåt, tills
vi sågo framför oss en nunatak, en numera af is helt och hållet
omgifven ö, som dock ännu under detta århundrade kunnat uppnås
med kajak och varit bebodd. Stora iskullar höjde sig här rundt
omkring isfjorden, och vi vände om. Förgäfves försökte jag att
öfvertala dem att gå med till Jakobshavns isfjord för att se till
huru der såg ut, men Amak, som dock ingalunda var feg, såg på
mig och sade flere gånger: »Namik, namik — aiopok seko», »nej,
nej — dålig is», och hans kamrater eftersade hans ord med
eftertryck. Slutet var, att vi vände om för att rådslå om hvad som
nu var att göra. Det var allt för tydligt, att om också hela
sällskapet varit intaget af samma ifver som vi, hvilket ingalunda var
fallet, dock så godt som intet stod att uträtta. Våra slädar,
vanliga eskimåslädar af furu, voro fullkomligt odugliga för dylika svåra
resor, och dertill kom, att en af dem var sönder och här icke
kunde ordentligt repareras. Till sist måste vi tyvärr inse att,
åtminstone för detta år, hvarje tanke på vidare framträngande i denna
riktning måste uppgifvas. Alltså beredde vi oss med svikna
förhoppningar till återtåg, för att med ifver återupptaga de arbeten,
som vi för denna landexpedition afbrutit.»

Ett par dagar innan den här beskrifna isvandringen
anträddes, hade infödingarne blifvit uppskrämda deraf, att en
bland dem trott sig se tre män gå på isen, hvilka en del
togo för spöken af de gamle nordmännen, andra åter för
bergtagna kamrater. Under den återstående delen af denna
resa och under en resa till Grönland 1870 nöjde sig mr.
Whymper med att bestiga bergstoppar vid isranden för att
derifrån taga en öfverblick af landets istäckta inre. Bland
annat besteg han en bergstopp i Umenakfjorden, Kelertinguit,
6,800 fot hög. Han hade härifrån, gynnad af klar luft,
en tydlig öfverblick af inlandsisen i öster, söder och norr. I
öster bildade den en jemn isvall, hvilken låg något under
bergstoppens horisont. Vallens afstånd uppskattade han till
100 engelska mil och höjden till öfver 10,000 fot.
Uppskattningen är dock alldeles osäker, enär 1:o ingen hållpunkt
förefans för bedömande af distansen, och 2:o den <i>alltid
mycket betydliga</i> hägringen öfver isen under en varm
sommardag icke kunnat tagas med i beräkningen. <footnote>Till följd af hägringen tycker man alltid under en varm dag i det inre
af Grönlands isöken, att man befinner sig i bottnen på en skålformig fördjupning. </footnote> Whympers
besynnerliga reflexioner med anledning häraf om mina
färder 1870 och 1888 behöfva ej vederläggas. Äfven den
skickligaste alpinists gissningar bilda för vetenskapen intet
vetande, och många nya expeditioner till Grönlands inre få
göras, innan alla de problem blifvit besvarade, som der vänta
sin lösning. Redan strax bortom vår 9:de rastplats 1883,
förlorade sig kustbergen under horisonten. Längre sigt in
öfver landet hade man således ej från kustbergens toppar,
från hvilka isfältet naturligtvis äfven af oss noga
rekognoscerades, innan vi gåfvo oss in på detsamma 1870.

*

Den nästa färd på Grönlands inlandsis och tillika den
första, hvarunder någon menniska derstädes framträngt en
längre sträcka, på densamma tillbragt flere dagar å rad och
gjort inlandsisens natur till föremål för verkliga vetenskapliga
studier, var professor Berggrens och min färd på inlandsisen 
1870. Jag reste detta år till Grönland hufvudsakligast
för att öfvertyga mig, huruvida hundar med fördel kunde
användas för ett försök, som jag ämnade göra att från
Spetsbergens nordkust på polarisen framtränga mot polen.
I förbigående må nämnas, att jag, efter att vid flere danska
kolonier hafva insamlat alla de upplysningar jag kunde
erhålla rörande möjligheten att använda hundar såsom
dragare vid polarforskning, kom till det resultat, <i>att hundar
ej äro användbara för längre slädfärder i sådana trakter,
der det är nödvändigt att under hela vägen släpa med sig mat
för dem.</i> Men derjemte ville jag begagna tillfället att göra
åtskilliga vetenskapliga undersökningar i det för mig förut
alldeles okända polarlandet. Min resa till Grönland blef
derför utvidgad till en anspråkslös, af dr. Dickson bekostad
vetenskaplig expedition, i hvilken jemte mig deltogo,
såsom botanist numera professorn i botanik vid Lunds
högskola <sc>Sv. Berggren</sc>, såsom biträdande mineralog och geolog
dr. <sc>Th. Nordström</sc> samt som zoolog dr. <sc>P. Öberg</sc>.

Särskildt hade jag stor lust att <i>på allvar</i> upptaga
Whympers misslyckade försök att framtränga till Grönlands
inre. Med »<i>på allvar</i>» menar jag här: med en
omsorgsfull utrustning och med fullt pålitliga, oförvägna följeslagare.
Men då jag för insamlande af upplysningar före afresan
samtalade om den tilltänkta färden med f. d. inspektörerna
i Nordgrönland herrar <sc>Rink</sc> och <sc>Olrik</sc>, med min i
hithörande frågor väl erfarne vän <sc>Otto Torell</sc> äfvensom med
åtskilliga andra personer, som besökt Grönland och trodde
sig känna dess inlandsis, bland dem <sc>Carl Petersen</sc>,
deltagare i Pennys, Kanes och M’Clintocks Franklin-färder, så
voro dessa så enstämmiga i att betrakta ett längre framträngande 
på Grönlands inlandsis såsom en omöjlighet, att jag
ej vågade sätta hela det utbyte, som jag väntade af min
färd, på spel för ett dylikt, af alla på förhand utdömdt
företag. Det kunde ju för öfrigt ej falla mig in att söka
täfla med den berömde alpinisten Whymper i
bergbestignings- och glacierklättrings-idrotter. Men att alldeles afstå
från min plan ville jag ej heller, och jag beslöt derför att
åtminstone våga mig på ett litet isvandringsförsök.
Hufvuddragen af resan och särskildt isfärden voro följande:<footnote>Jemför: Bedogörelse för en expedition till Grönland år 1870 af <sc>A. E.
Nordenskiöld</sc>. Öfversigt af K. Vet.-Akad. Förh. 1870, s. 973. </footnote>

Jag afseglade från Kjöbenhavn d. 15 maj med
veteranen bland Grönländska handelns fartyg, briggen
Hvalfisken, förd af kapten <sc>Seistrup</sc>, och ankom, efter att hafva
ridit ut en mycket svår storm vid Kap Farewell, först den
2 juli till Godhavn. Det var min afsigt att här förskaffa
mig tvenne hvalbåtar och nödigt manskap för att under
sommarens lopp företaga båtresor till olika trakter af
Nordvestgrönlands kuster. Detta lyckades dock ej, emedan en
stor del af koloniens raskaste fångstmän, såsom äfven bland
eskimåer brukligt är, för sommaren lemnat sina qväfva
torfhus vid kolonien samt med qvinnor och barn begifvit
sig »till landet», d. v. s. till någon aflägsen plats, hvarest
hela familjen slår sig ned i ett af renskinn förfärdigadt
tält för att en tid förströ sig med jagt och fiske samt njuta
af sommarens grönska, värme och solljus.

Efter öfver en veckas fåfänga underhandlingar, var
jag derför glad att med en af Handelns jakter få en
lägenhet för expeditionen till Egedesminde, der bättre utsigt
fans att hopsamla det manskap jag behöfde.

Vi kommo till den nämnda kolonien efter knappt ett
halft dygns seglats ytterligare förkortad genom glada
sånger (eskimåord till europeiska melodier) från en ej oäfven
qvartett af infödingar, som följde med på öfverresan. Ofta
voro orden författade för tillfället. De gälde tydligen
främlingarna och voro, såsom jag hoppas, smickrande för oss i
betraktande af den rikliga undfägnad af kaffe, konserver
och andra varor af mindre oskyldigt slag, hvarmed vi
trakterade de skinnklädda artisterna. Tack vare det biträde,
som vid Egedesminde lemnades oss af ställets gästvänlige
bestyrare, herr <sc>Bollbroe</sc>, sågo vi oss i stånd att redan
några få timmar efter vår ankomst på allvar börja
sommarens arbete. En hvalbåt inköptes, en annan erhölls till
låns af herr Bollbroe, som äfven anskaffade det för
båtarnas bemanning nödiga manskapet.

Öberg blef med den ena båten qvar i trakten af
Egedesminde för att der företaga draggningar och andra
zoologiska arbeten. Berggren, Nordström och jag reste den 12
juli e. m. med den andra båten söder ut förbi Manermiut
och Kangaitsiak till den nordligaste af de långa, smala,
nästan flodlika fjordar, hvilka emellan Egedesminde och
Holsteinborg skära djupt in i landet.

Nattqvarter togs den 12 juli i Manermiut, den 13
vid Kangaitsiak, den 14, 15 och 16 juli på holmar i
Aulaitsivik. Den 17 ankommo vi slutligen till det
närmaste målet för vår färd, norra sidan af den från
inlandsisen utskjutande glacier, som upptager bottnen af
Aulaitsivikfjordens norra arm, d. v. s. till det ställe, som utvalts
till utgångspunkt för isfärden.

Sedan den 18 användts till förberedelser och några obetydliga
rekognosceringar, anträdde vi den 19 vår vandring inåt. Vi bröto
tidigt om morgonen upp och rodde först till en liten, i granskapet
af vår tältplats belägen bugt, i hvilken flere från inlandsisen
kommande, lerblandade elfvar mynnade. Här vidtog en temligen kuperad
terräng, som längre inåt landet begränsades af en dels tvärbrant,
dels kullrig, med ett tunnt lager af jord och sten täckt is vall,
närmast randen endast ett par hundra fot hög, men derpå stigande,
i början hastigt, sedan långsamt till en höjd af flere hundra fot.
På de flesta ställen var denna vall omöjlig att bestiga. Vi 
lyckades dock snart finna ett ställe, der den var genomskuren af en
smal klyfta, tillräckligt djup för att erbjuda en möjlighet för
uppklättring med de hjelpmedel vi hade till vårt förfogande, en släde,
som i nödfall kunde användas till stege, och en lina, ursprungligen
100 famnar lång, men för dess tyngds skull redan innan första
rasten reducerad till hälften. Alla man, med undantag af vår
gamle, halte båtförare, hjelptes åt vid det ingalunda lätta arbetet
att öfver dälder, berg och kullar bringa isexpeditionens utrustning
till detta ställe och, sedan middagsrasten här blifvit hållen,
ytterligare ett stycke uppför is vallen.

Här lemnade våra följeslagare oss. Endast Berggren, jag och
två grönländare (Isak och Sisarniak) skulle nämligen framtränga
vidare. Vi började genast vår vandring, men kommo denna dag
ej synnerligen långt.

Sjelfva inlandsisens mot land stötande kant var här svärtad
af, men knappast täckt med jord och glest beströdd med kantiga
mindre stenar. För öfrigt var ytan temligen jemn, ehuru
genomskuren af djupa, vinkelrätt mot kanten gående klyftor — en sådan
hade vi användt för uppklättringen. För att ej genast skrämma
grönländarne genom att välja vägen öfver de hemska och farliga
klyftorna, beslöt jag att lemna denna jemförelsevis jemna terräng
och att till en början framgå i sydlig riktning, parallelt med
kfyftorna, för att först sedermera vända mot öster. Vi vunno vår
afsigt att undvika klyftorna, men råkade i stället en ytterst ojemn
is. Vi förstodo nu hvad grönländarne menade, då de sökte afråda
oss från isvandringen genom att under ett ifrigt, för oss obegripligt
pladdrande än lyfta handen öfver hufvudet, än sänka den lågt till
marken. De ville härigenom beteckna det virrvarr af tätt till
hvarandra hopade pyramider och kammar af is, snarlika topparna af
s. k. strutmergel, hvaröfver vi nu måste vandra. Isens ojemnheter
voro visserligen sällan mer än 40 fot höga med en lutning af 25
till 30°. Men man kommer ej långt, då man måste draga en tungt
lastad släde ideligen upp för en sådan ojemn brant, för att strax
derpå söka få den ned i oskadadt skick på andra sidan.

Redan den följande dagen insåg jag också omöjligheten att
under sådana förhållanden släpa med oss vår för 30 dagar
beräknade utrustning, i synnerhet som det var tydligt, att vi, om
vi önskade komma vidare, måste förvandla oss från drag- till
packhästar. Jag beslöt derföre att qvarlemna släden äfvensom en del
proviant och att lasta det öfriga på våra skuldror för att sedan
gå vidare till fots. Det gick nu raskare framåt, ehuru länge nog
öfver en lika oländig terräng som förut. Isen blef slutligen
jemnare, men genomskars i stället af stora, bottenlösa klyftor,
hvilka man antingen måste med tung börda på ryggen hoppa
öfver, och ve då den som tagit ett felsteg, eller med en stor omväg
kringgå. Efter två timmars vandring upphörde äfven denna
klyftregion. En likartad terräng, ehuru ej af någon synnerlig
utsträckning, mötte oss likväl ganska ofta under vandringen vidare. Vi
voro nu på en höjd af öfver 800 fot öfver hafvet. Längre in var
isen, på de tidtals återkommande spricktrakterna när, snarlik ytan
af ett stormupprördt, plötsligen i köldens bojor fängsladt haf.
Stigningen inåt var fortfarande ganska märkbar, ehuru ofta afbruten af
grunda, skålformade fördjupningar, hvilkas midt upptogs af en eller
flere sjöar eller dammar utan synbart utlopp, ehuru de emottogo
vattnet från otaliga, längs med fördjupningens sidor nedlöpande
elf var. Dessa elf var utgjorde flerstädes ett visserligen ej farligt, men
dock ofta lika tidsödande hinder för vår fortkomst som klyftorna
— med den skilnad dock, att de ej återkommo så ofta, hvaremot
omvägarna för att passera dem måste göras så mycket längre.

Under hela isvandringen hade vi oafbrutet klart väder; ofta
varsnades på himmelen ej ens den ringaste molntapp. Värmen
var för den klädsel vi buro känbar: i skuggan nära isen
naturligtvis föga öfver 0°, högre upp i skuggan ända till + 7 à 8°, i
solen ända till + 25 à 30° C. Efter solnedgången fröso deremot
vattenpölarna, och natten blef derföre ganska kall. Något tält hade
vi icke med oss, och oaktadt vårt parti bestod af fyra man, endast
två vanliga sofsäckar. De voro öppna i hvardera ändan, så att
tvenne personer kunde, ehuru med stor svårighet, med fötterna mot
hvarandra pressa sig in i säcken. Bädden blef dock sålunda med
ojemn is till underlag så obeqväm, att man efter någon timmes
sömn vaknade af värk i de af den trånga sofsäcken tätt hopspända
lederna, och då endast en tunn pressenning låg emellan isen och
sofsäcken, blef bädden äfven mycket kall för den mot isen hvilande
sidan, hvilket de före oss återvända grönländarne beskrefvo för
Nordström genom att frusta och darra i hela kroppen. Nattrasterna
blefvo derföre sällan långa, men middagsrasterna, under hvilka man
kunde masa sig i ett h-ärligt, varmt solbadd, togos deremot så
mycket längre. Härigenom blef jag i tillfälle att hvarje dygn taga

<img><i><small>Ill. O. Sörling<tab><tab><tab>W. MEYER, X. A.</small></i>
<b>Inlandsisens bräm, sedt från en betydlig höjd.</b><br>Efter en teckning sif <sc>Sv. Bebggren</sc> d. 18 juli 1870.</img>

<img><i><small>Ill. O. Sörling<tab><tab><tab>W. MEYER, X. A.</small></i>
<b>Mynningen af en under inlandsisen framlöpande glacierelf.</b><br>Efter en teckning af <sc>Sv. Berggren</sc> d. 25 juli 1870.</img>

<img><i><small>Ill. O. Sörling<tab><tab><tab>W. MEYER, X. A.</small></i>
<b>Holmar (Roches moutonnées) i Aulaitsivikfjorden, med inlandsisen i bakgrunden.</b><br>Efter en teckning af <sc>Sv. Berggren</sc>.</img>


<img><i><small>Ill. W. MEYER, X. A.<tab><tab><tab>O. Sörling</small></i>
<b>Klyfta i inlandsisen, omkr. 20 km. från kusten.</b><br>Efter en teckning at <sc>Sv. Berggren</sc> d. 23 juli 1870.</img>
så väl höjd- som längdobservationer för bestämmande af de
tillryggalagda distanserna.

Längre än en kabellängd från randen träffar man icke några
stenar på inlandsisens yta, men i stället ser man öfverallt vertikala,
cylindriska hålor af 1 till 2 fots djup och från ett par liniers till
ett par fots genomskärning, så tätt hopade till hvarandra, att man
förgäfves skulle emellan dem sökt en plats för sin fot än mindre
för sofsäcken. Vi hade alltid, då vi rastade, en dylik pipig is till
underlag, och mången morgon hade kroppens värme bortsmält så
mycket af isen, att sofsäcken vidrörde det vatten hvarmed hålorna
alltid voro nära fylda. Men i stället behöfde man, hvar man än
rastade, endast sträcka ut handen för att erhålla det härligaste
dricksvatten.

Dessa vattenfylda hålor stå ej i något sammanhang med
hvarandra, och på deras botten ser man alltid, så väl på de aflägsnaste
af oss besökta trakter af inlandsisen som vid dess rand, ett några
millimeter tjockt lager af ett grått pulver, i mer än ett hänseende
märkvärdigt och gåtfullt, som sedermera i den vetenskapliga litteraturen 
betecknats med namnet <i>krykonit</i> (af <i>χρνος</i> = is och <i>χονις</i> = stoft).

Vid middagsrasten  den 21 hade vi nått till lat. 68° 21′ och
36′ vester om tältplatsen, samt en höjd af 1,400 fot öfver hafvet.
Vid eftermiddagsrasten senare på dagen började grönländarne att
taga af skodonen och undersöka sina små spensliga fötter, ett,
såsom vi genast insågo, högst betänkligt tecken. Snart tolkade äfven
Isak för oss på bruten danska, att han och hans kamrat ansågo
tiden nu  vara inne att vända. Alla försök att öfvertala dem att
följa med ett stycke längre misslyckades, och vi hade derför intet
annat val än att låta dem återvända och att ensamma fortsätta färden.
Vi togo vårt nattqvarter här. Provianten delades,
grönländarne fingo, för den händelse de ej skulle finna vår första depot,
medtaga så mycket, som behöfdes för att nå tältplatsen. Vi uttogo
kall proviant- för fem dagar. Resten, jemte det förträffliga
fotogénkök vi hittills medfört, nedlades i en depot, i hvars granskap en
bit af pressenningen utspändes öfver några käppar, för att vi vid
återfärden skulle kunna återfinna stället, hvilket dock ej lyckades,
ehuru vi tycktes hafva passerat alldeles i dess granskap.

Sedan dessa förberedelser till skilsmessan blifvit vidtagna,
vandrade Berggren och jag på tu man hand vidare inåt.
Grönländarne återvände.

Till en början passerade vi en af de förut omtalade, vidsträckta,
skålformiga fördjupningarna i isfältet, hvilket här var genomskuret
af otaliga elfvar, som ofta nödgade oss till betydliga omvägar, och
då vi, för att undvika detta, sökte vår väg längs med
insänkningens högre belägna kant, stötte vi i stället på en trakt, der isfältet
var genomskuret af långa, djupa och breda, parallelt med hvarandra
i rättvisande NNO—SSV gående springor, lika svåra att passera
som elfvarna, men vida farligare. Det gick derföre endast
långsamt framåt. Kl. 12 den 22 rastade vi under ett härligt och varmt
solskensväder för anställande af en ortbestämning. Vi voro nu på
en höjd af nära 2,000 fot och en bredd af 68° 22′ samt en längd
af 56 bågminuter öster om vår tältplats vid fjorden.

Under hela vandringen på isen hade vi ej sett några andra
djur än tvenne korpar, hvilka den 22 på morgonen i skilsmessans
stund flögo öfver våra och grönländarnes hufvuden. I början
sågos dock flerstädes på isen lemningar af ripor, hvilket tyckes
antyda, att dessa foglar tidtals i ej så ringa skaror draga till dessa
öde trakter. För öfrigt var allt dödt omkring oss. Tystnad rådde
här dock ingalunda. Lutade man örat mot isen, hörde man från
alla håll ett egendomligt underjordiskt brus, härrörande från de i
isen framlöpande elfvarna, och ett starkt, enstaka, kanonskottlikt
dån gaf då och då till känna uppkomsten af en ny glacierklyfta.

Sedan observationerna blifvit tagna, gingo vi vidare öfver en
jemförelsevis god terräng. Senare på aftonen sågo vi ett stycke
från oss en stark dimkolonn, som, då vi närmade oss, visade sig
framkomma från en bottenlös afgrund, i hvilken en mäktig
glacierelf nedstörtade. Den väldiga, brusande vattenmassan hade borrat
sig ett vertikalt hål, sannolikt ända in till den helt säkert öfver
tusen fot djupt ned belägna häll, på hvilken glacieren hvilade.
När man blickade ned från kanten, förlorade sig allt i ett mörker,
blåsvart af skenet af de underbart rent azurblåa klippor, som
omgåfvo randen.

Den följande dagen (den 23) rastade vi vid lat. 68° 22' och
76 bågminuters longitud öster om tältplatsen, på en höjd af 1,900
fot, således, genom en tillfälligtvis i en lägre belägen del af isfältet
vald rastplats, på en mindre höjd öfver hafvet än föregående dag.
Isens stigning härifrån inåt var dock fortfarande ganska märkbar.

Vår medförda proviant var nu så medtagen, att vi måste
tänka på återfärden. Innan dess ville vi dock söka uppnå en
öster ut i isfältet synlig ishöjd, från hvilken vi hoppades erhålla
en vidsträckt utsigt, och för att kunna komma dit så fort som
möjligt qvarlemnade vi vår obetydliga återstående proviant och våra
sofsäckar vid stället, der vi legat öfver natten, togo noga märke
på de oss omgifvande isklipporna och gingo så obelastade i
forcerad marsch vidare.

Höjden var betydligare och längre aflägsen än vi trodde.
Vandringen dit blef rikt belönad genom en utomordentligt vidsträckt
utsigt, hvilken visade, att inlandsisen fortfarande höjde sig inåt,
utan afbrott af några bergpartier, så att horisonten mot öster, norr
och söder endast begränsades af en isrand, nästan lika jemn som
hafvets. En vandring vidare kunde, i fall man ej var i tillfälle
att för den använda veckor, hvilket brist på tid och proviant gjorde
till en omöjlighet för oss, tydligen ej medföra några andra
upplysningar rörande isens beskaffenhet än dem vi redan erhållit, och
äfven om ej brist på proviant hade tvungit oss dertill, hade vi
knappast ansett det mödan värdt att ytterligare framtränga några
dagsmarscher vidare. Vår vändpunkt var belägen på en höjd af
2,200 fot öfver hafvet och ungefär 83 längdminuter eller 56
kilometer vester om bottnen af Aulaitsivik-fjordens norra arm.

Då vi gingo bort från det ställe, der vi qvarlemnat
provianten och sofsäckarna, hade vi, som vi tyckte, tagit noga märke på
belägenheten, men det oaktadt var det hardt när, att vi ej fått
rätt på dem, ett exempel på den svårighet man har att utan höga
signaler återfinna föremål på en sådan svagt undulerande, öfverallt
likartad yta som inlandsisen bildar.

Sedan vi efter en stunds ängsligt letande åt olika håll ändtligen
funnit vår rastplats, intogo vi vår middag med förträfflig aptit, gjorde
några ytterligare reduktioner i vår belastning och vandrade sedan
i ilmarscher tillbaka till båten, dit vi ankommo natten mot den 26.

Ett stycke från vändpunkten påträffade vi en vattenrik, djup,
bred och mellan de blåa, denna gång af intet grus svärtade
isväggarna våldsamt framilande flod, omöjlig att utan bro passera. Då
den afskar vår återväg, blefvo vi i början något häpna, men snart
insågo vi, att den, då vi ej passerat någon så stor flod vid
bortgåendet, ovilkorligen måste plötsligt försvinna under isen. Vi följde
derföre utmed dess strand i det forsande vattnets riktning, och
inom kort gaf ett aflägset brusande till känna, att vår gissning var
riktig. Hela den ofantliga vattenmassan störtade sig här med ett
lodrätt fall ned i djupet. Ett annat mindre rikt, men äfvenledes
högst märkvärdigt vattenfall upptäckte vi den följande dagen, då vi
under middagsrasten med kikare granskade våra omgifningar. Vi
sågo nämligen en pelare af vattenånga uppstiga från isen ett stycke
från vår rastplats, och då stället ej låg långt ur var väg, styrde vi
vår kosa der förbi, i hopp att få se ett nytt vattenfall, att döma
af dimpelarens höjd, ännu betydligare än det nyss beskrifna. Vi
misstogo oss dock: endast en mindre, ehuru i alla fall temligen
vattenrik elf störtade sig här genom azurblåa klyftor ned i ett djup,
från hvilket intet stänk åter hann upp till fallets mynning. Men
i stället framsprang strax invid, från ett annat mindre hål i isen
en intermittent luftblandad vattenstråle, som, af vinden förd hit
och dit, med sitt stänk fuktade de omgifvande isklipporna. Vi
hade här midt i inlandsisens öken en springbrunn, efter
beskrifningen att döma, snarlik Islands af vulkanvärmen framkallade Geysir.

För att om möjligt undvika den isklippterräng, som under
bortfärden i så hög grad tagit vårt tålamod och våra krafter i
anspråk, hade jag för återvägen valt en mera nordlig kurs, i afsigt
att söka komma ned från isblinken något högre upp på den isfria
landsträcka, som skiljer inlandsisen från Disko-bugten. Isen var
här, på några alnshöga istufvor när, flerstädes så jemn som ett
golf, ehuru ofta genomkorsad af mycket stora, farliga klyftor, och
vi voro dessutom så lyckliga att genast träffa på ett ställe, der
is-sluttningen mot land var så jemn och föga sluttande, att man
kunnat köra uppför den med fyrspann.

Besvärligare blef den återstående land vandringen till följd dels
af markens ytterst kuperade beskaffenhet, dels af de många
glacierelfvar, som vi här, med vattnet högt öfver stöfvelskaften, måste
öfvervada. Slutligen träffade vi, kort innan vi nådde tältet, en så
stor; med lervatten fyld glacierelf, att vi efter många misslyckade
försök måste uppgifva hoppet att finna något vadställe öfver den.
Vi nödgades derföre åter klättra högt upp på isblinken för att
något längre fram, sedan vi passerat elfven, åter söka oss ned, och
denna gången blef nedklättringen vida svårare än första gången.

Efter återkomsten från denna intressanta utflygt i
Grönlands förut nästan som otillgänglig ansedda isöken,
framträngde jag ännu en gång under 1870 års expedition
till inlandsisens rand vid ett af de ställen, der tusentals 

<img><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Elf och vattenfall på inlandsisen.</b><br>Efter en teckning af <sc>Sv. Berggren</sc> d. 23 juli 1870.</img>

<img><i><small>Ill. O. Sörling<tab><tab><tab>W. MEYER, X. A.</small></i>
<b>Nattrast vid en sjö på inlandsisen.</b><br>Efter en teckning af <sc>Sv. Berggren</sc> d. 27 juli 1870.</img>

<img><i><small>Ill. W. MEYER, X. A.<tab><tab><tab>O. Sörling</small></i>
<b>Intermittent springbrunn, omkr. 45 km. från kusten.</b><br>Efter en teckning af <sc>Sv. Berggren</sc> d. 27 juli 1870.</img>

<img><i><small>Ill. O. Sörling<tab><tab><tab>W. MEYER, X. A.</small></i>
<b>Inlandsisen omkring 50 km. från kusten.</b><br>Efter en teckning af <sc>Sv. Berggren</sc> d. 23 juli 1870.</img>
isberg under ett förfärligt brak och dån skjuta ut i hafvet
— nämligen i bottnen af Jakobshavns »isfjord». — Enligt
Rink är den största isbergsverkstaden på Grönlands
vestkust, och således antagligen äfven i hela norra polarhafvet,
belägen på detta ställe, och det är här som <sc>Helland</sc> (1875)
och <sc>Hammer</sc> (1879—80) gjort sina vigtiga mätningar af
den från inlandsisen utskjutande isströmmens rörelse, hvars
hastighet befans uppgå ända till 50 fot om dagen. All
den is, som skjuter ut här och som Rink beräknar till 144
milliarder kub.fot, motsvarar dock endast den vattenmassa,
som en liten flod om 200 fots bredd, 10 fots djup och 1
knops strömhastighet årligen lemnar.

Derpå delade sig expeditionen i två afdelningar:
Berggren och Öberg åtföljdes till Disko-bugten för att från
dess botten och bergiga stränder insamla material till
Nordvestgrönlands fauna och flora; Nordström och jag deremot
hastade till basaltregionen för att ur dervarande kol-, sand-
och lerlager söka framleta några nya urkunder till den
höga nordens klimatologiska historia. Oväntadt rika voro
de skördar vi här vunno, men en redogörelse för dem skulle
föra mig allt för långt utom ramen för detta arbete. De
finnas delvis beskrifna i <sc>Oswald Heers</sc> Flora Fossilis
Arctica, Band III, Zürich 1875.<footnote>En populär framställning af de vunna resultaten finnes lemnad af Heer
i åtskilliga på tyska, franska, engelska och svenska offentliggjorda broschyrer
och uppsatser i tidskrifter. </footnote>

*

Enligt uppgift af f. d. direktören för den grönländska
handeln H. Rink<footnote>Petermann Mittheilungen 1883 s. 133. </footnote> skulle redan året efter min första
isvandring en dansk expedition, under befäl af handelsassistenten
<sc>A. Möldrup</sc>, från ett ställe vid sydostbugten, beläget föga
norr om utgångspunkten för 1870 års isvandring, hafva
framträngt ett stycke i det inre af inlandsisfältet.
Uppgiften beror dock på ett misstag. Visserligen utrustades
nämnda år en ganska dyrbar inlandsisexpedition af den
energiske och intelligente inspektören för Nordvestgrönland herr
<sc>Krarup Smitt</sc>, men enligt de upplysningar, som jag
erhållit vid kolonierna i Grönland, återkom denna expedition
med fullkomligt oförrättadt ärende. Herr Möldrup tyckes
alldeles icke hafva vågat sig in på inlandsisen, utan endast
tagit en öfversigt af densamma från ett berg på en i isen
utskjutande halfö. Så väl holmar i isen som dylika halföar 
betecknas af grönländarne med namnet <i>Nunatak</i>. Häraf
det oriktiga antagandet, att expeditionen verkligen skulle
framträngt ett stycke på sjelfva isen.

*

Näst efter 1870 års färd på inlandsisen kommer
derför Palanders och min färd under 1872—73 års
Spetsbergsexpedition tvärs öfver Nordostlandets isöken. Denna
farliga vandring öfver en vidsträckt inlandsis i granskapet
af 80° n. br. utgjorde endast en episod af en längre
slädfärd från vårt vinterqvarter i Mosselbay, vid hvars början
våra krafter voro starkt medtagna efter en öfvervintring
med knapp föda, och vid en breddgrad der solen under
fyra månader af året ständigt är under horisonten.

Hufvuduppgiften för 1872—73 års polarexpedition var
att från något ställe vid Spetsbergens nordkust, helst från
de i granskapet af 81° belägna Sjuöarna, söka med renar
framtränga öfver isen så långt mot norr som möjligt.
Expeditionen drabbades dock redan under hösten 1872 af
många motgångar och olyckshändelser. Isförhållandena voro
detta år ytterst ogynsamma, så att vi ej kunde nå
Sjuöarna, utan nödgades taga vårt vinterqvarter vid det
betydligt sydligare, vid 79° 53′ n. br. belägna, Mosselbay.

Alla de fyratio, med stor kostnad till Spetsbergen
upptransporterade renarna rymde ett par dagar efter det de
blifvit landsatta. Trenne transportfartyg blefvo instängda jemte
hufvudexpeditionen, hvarigenom den medförda, för den
egentliga expeditionen rikligt tilltagna provianten blef otillräcklig,
o. s. v. Den slädexpedition, som skulle afgå mot norden,
måste derföre företagas utan biträde af renar och under
opåräknadt svåra förhållanden, för hvilka jag dock ej här
kan närmare redogöra.<footnote>Se härom <sc>A. E. Nordenskiöld</sc>, Redogörelse för den svenska
polarexpeditionen 1872—73. Bih. till K. Sv. Vet.-Akad. Handl. B. 2. N:o 18, och
<sc>F. R. Kjellman</sc>, Svenska polar-expeditionen 1872—73. Stockholm 1875. </footnote> Den afgick i alla fall från
vinterqvarteret den 24 april 1873, framträngde med stor möda till
Sjuöarna, men nödgades der till följd af isens ojemnhet vända.
Återvägen togs längs Nordostlandets nordkust till
granskapet af dess nordostligaste udde och derifrån tvärs öfver
inlandsisen till Wahlenberg-bay i Hinlopen strait. Det är
naturligtvis endast denna senare del af slädfärden, för hvilken
det kan komma i fråga att här redogöra.

Partiet bestod af Palander, mig och 9 man med två långa,
temligen tungt lastade slädar. Såsom vidfogade kartutkast utvisar,
började isvandringen från nordöstra delen af Nordostlandet på ett
ställe, der inlandsisen slutar mot hafvet med en föga brant
sluttning. Uppforslingen af våra tungt lastade slädar gick raskare och
med mindre svårighet, än vi väntat, men färden vidare afbröts
snart för en stund af ett vådligt äfventyr, som visade oss, att vi
nu beträdt en mark, full med faror, visserligen ej oväntade, men
dock vida svårare än jag förmodat. Vi hade nämligen knappast
framgått på isfältet ett tusental alnar, innan en af manskapet
försvann under den på detta ställe alldeles jemna isen, och det så
hastigt, att han ej ens hann uppgifva ett rop om hjelp. Då vi
förskräckta blickade ned i det hål, som vid hans fall bildades i det
tak af packad snö, som täckte klyftan, funno vi honom hängande
i draglinan, öfver en djup, förut af ett tunnt snöhvalf fullständigt
dold afgrund. Några ögonblick derefter var han åter upphissad,
oskadd och oförfärad, men något förvånad öfver sitt äfventyr; 
<img><b>Karta öfver slädfärden under 1872-73 års polarexpedition.</b><br>Ur: <sc>A. E. Nordenskiölds</sc> Redogörelse för den sv. polarexp. år 1872—73. Sthlm 1875.</img>
någon aning om tillvaron af dylika fallgropar hade han förut icke.
Om armen hade glidit undan axelgehänget, så hade han varit
förlorad. Flere af oss hade kort förut obundna gått öfver den
bräckliga snöbron, utan att den brustit.

<img id="4611"><i><small>Ill. W. MEYER, X. A.<tab><tab><tab>V. ANDRÉN</small></i>
<b>Tillbud till olyckshändelse under början af färden öfver Nordostlandets inlandsis.</b></img>

För säkerhets skull förändrades dragselarna nu så, att någon
glidning ur selen icke behöfde befaras, för den händelse man blefve
hängande i densamma; den främste mannen försågs med en 
båtshake, med hvilken han skulle, så vidt möjligt var, undersöka
misstänkta ställen, och så gingo vi vidare. Under denna återstående
färd passerades otaliga klyftor, bland hvilka en stor del först
upptäcktes derigenom, att snöhvalfvet störtade in för våra fötter, eller
att någon af oss föll ned med foten eller halfva kroppen. Vanligen
lyckades man dock i tid att få den andra foten på mera säker
botten, eller att med händerna få tag i någon släde eller någon af
kamraternas linor och derigenom undvika att falla helt och hållet
ned. Men äfven detta inträffade ofta, dock, tack vare draglinornas
styrka, utan att medföra någon vidare olyckshändelse. Jag kan ej
nog prisa den oförsagdhet, som våra örlogsmän här visade, och det
muntra och skämtsamma sätt, på hvilket de togo dessa för dem
och deras yrke nya och opåräknade äfventyr. En gång förlorade
dock en af manskapet tålamodet. Han föll temligen djupt ned i en
trång klyfta, i hvilken han inpressades så hårdt, att det dröjde en
god stund, innan han med allas förenade hjelp kunde fås upp igen.
Mössan hade fallit af, och medan han satt fastklämd i isen, droppade
iskallt vatten ned öfver det bara hufvudet.

Luften var under den första dagen af vår vandring
temligen klar, så att vi hade en god utsigt, hvilken visade, att
inlandsisen utbredde sig åt söder och vester utan afbrott af några
bergsträckor eller s. k. glacierholmar, höjande sig jemnt och för
ögat omärkbart till en oöfverskådlig, 2- till 3,000 fot öfver hafvet
belägen slätt, längs med hvars jemna yta hvarje vindpust
framdref en ström af fint snöstoft, hvilket genom den lätthet, med
hvilken det trängde in öfverallt, var lika besvärligt för oss som
den fina ökensanden för resandena i Sahara. Genom detta fina,
af vinden ständigt framdrifna snöstoft blef öfversta lagret af
glacieren, hvilket icke bestod af is, utan af hårdt packad, bländande hvit
snö, glättadt och poleradt, så att man tycktes framgå på ett
oöfverskådligt fel- och fläckfritt golf af hvit marmor, eller kanske snarare
öfver en hvit sammetsmatta. Vid rastställena gräfdes nästan alltid
för kockens räkning en djup grop i glacierens yta, hvarigenom jag
blef i tillfälle  att närmare undersöka glacierisens bildning af snö.

På ett djup af 2 till 3 alnar öfvergick snön till is, i det att
den ombildades först till ett lager af idel stora, för kristallografens
ögon praktfulla iskristaller, derpå till en kornig ismassa och
slutligen till en hård, sammanhängande glacieris, i hvilken man dock
fortfarande kunde märka talrika blåsor fylda med luft, förtätad af
den öfverliggande isens tryck. När vid isens smältning ishöljet
blir för svagt för trycket, springa dessa blåsor sönder med ett
egendomligt knistrande ljud, som man under sommaren ständigt är i
tillfälle att höra från de i fjordarna kringdrifvande glacierisstyckena.

Under hela den återstående tiden af vår vandring på
inlandsisen (1—15 juni) rådde antingen snöyra, som, i fall vinden var
hård och motig, hindrade vår framfärd och nödgade oss att, tätt
packade i ett tunnt tält af bomullsduk, tillbringa flere dygn i
fullständig overksamhet, eller ock en så svår snödimma, att man
endast kunde se några få alnar framför sig. I början, då isen,
oafsedt de förut omtalade, i alla fall af snö dolda springorna, var
fullkomligt jemn, inverkade denna dimma ej synnerligen menligt på
vår framfärd, hvars riktning bestämdes med kompassen; men då
inlandsisen längre fram begynte att genomskäras af breda kanaler
(hvilka ej böra förvexlas med de förut omtalade klyftorna), som på
de flesta ställen voro allt för breda och djupa och begränsades af
allt för branta väggar för att kunna passeras med slädar, blef denna
isdimma ytterst besvärlig. Den hindrade oss ej allenast att välja
den af kanaler minst afbrutna terrängen, utan åstadkom äfven en
så besynnerlig dager, att man omöjligen kunde med ögonen
urskilja, om man hade framför sig en djup, opasserbar ränna eller
en endast alnsdjup sänkning. Det blef derför nödvändigt att på
misstänkta ställen nedhissa en man för att utröna djupet. Ofta
måste han hissas upp igen, utan att hafva nått botten, men det
hände äfven, att sänkningens botten nåddes redan på några få fots
djup, ofta nog efter det vi, för ett sådant obetydligt dikes skull, gjort
en flere timmars, såsom man för sent insåg, alldeles onödig omväg.

I många hänseenden egde en ganska väsentlig olikhet rum
mellan det inlandsisfält, öfver hvilket vi här färdades, och den
inlandsis, som under juli månad 1870 besöktes af mig på Grönland.
Orsaken härtill torde i väsentlig mån bero derpå, att vi på
Nordostlandet vandrade öfver en art nevéregion, d. v. s. öfver den del
af glacieren, der ytan upptages af snölager, som icke under
sommaren bortsmälta, medan deremot på Grönland redan under början
af juli månad snön på glacierens yta närmast kusten nästan
fullständigt bortsmält. Något spår till de glaciersjöar, vackra och
vattenrika glacierelfvar, praktfulla vattenfall och springbrunnar m. m.,
som öfverallt möta oss under vandringen på den grönländska
inlandsisen, kunde här ej förmärkas, och terrängförhållandena angåfvo,
att dylika bildningar äfven längre fram på sommaren antingen
alldeles icke eller endast mycket underordnadt uppträda.
Snösmältningen försiggår tydligen i en allt för obetydlig skala på Spetsbergen,
för att dylika bildningar skulle kunna uppstå.

Som man kunde vänta, voro klyftorna på Grönlands inlandsis
större än på Nordostlandets, men åtminstone vid vårt besök vida
mindre farliga, emedan de voro öppna, ej snötäckta. På 
Nordostlandet deremot voro nästan alla klyftor fullkomligt dolda af ett
tunnt hvalf af dels lös, dels tillhårdnad snö. Här måste man
derför hvarje ögonblick vara beredd på, att en afgrund öppnade sig
för ens fötter. Öfver Grönlands inlandsis kunde Berggren och jag
framgå obundna, och till och med utan att hafva något rep med
oss; vid vandringen på Nordostlandet bjöd försigtigheten deremot
att hålla alla man bundna vid slädarna, att noga undersöka den
terräng, der tältet uppslogs, att under nätterna med instuckna
käppar utstaka det område, hvilket manskapet hade lof att obundna
och utan särskildt tillstånd beträda.

Klyftorna framlöpa i allmänhet parallelt med hvarandra i rak
riktning, dock kröka de sig äfven under stundom, och på sina
ställen förekomma tvenne olika spricksystem, som korsa
hvarandra. Här är faran mångdubblad. Om man blickar ned från en
öppning i snöhvalfvet, så ser man huru klyftan nedtill liksom
upplöser sig i ett blåsvart mörker. Upptill glittra väggarna af otaliga,
löst fästa, tavelformiga iskristaller, liknande dem man ser på
sidorna af de isblock, som på hafsisen bilda iskasten eller torosserna,<footnote>Jemför Vegas färd, I s. 409 o. 447.</footnote>
Sjelfva ytan af snön var, såsom redan förut omnämnts, alldeles
jemn, oftast af stormarna hårdt tillpackad samt fullkomligt glättad
och polerad af en snöström, som äfven den svagaste vindfläkt förde
fram längs marken. Denna ström af snö, eller rättare snöblandad
luft, hade dock, i fall snönederbörd ej egde rum och i fall vinden
ej var allt för våldsam, endast en höjd af några få fot. Den slog
bräckliga bryggor af snö öfver klyftorna, men fylde dem ej, bildade
vid stora branter verkliga snökaskader och utplånade inom några
minuter alla grundare hål och sänkningar. Då vi t. ex. om
morgonen stego upp från vårt tält, voro oftast alla spår dertill, att snön
föregående afton blifvit nedtrampad, försvunna och slädarna dolda
i en stor drifva; Några sådana cylindriska, 1 till 2 fot djupa,
vattenfylda hålor, som träffades öfverallt på Grönlands inlandsis,
förefunnos således här icke, åtminstone ej denna tid på året, och
naturligtvis kunde man i följd häraf ej heller se, hvarken det
märkliga, till sitt ursprung gåtfulla stoft (kryokonit), som af mig
iakttogs på Grönlands inlandsis, eller de mikroskopiska alger, som
Berggren upptäckte derstädes.

När man kommit ett stycke från kusten, mötte man på
<i>Grönlands inlandsis</i> grunda skålformade fördjupningar, hvilkas midt
upptogos af en eller flere små sjöar eller dammar, utan synbart
utlopp, ehuru de mottogo vattnet från otaliga, längs med
fördjupningens sidor nedlöpande elfvar. <i>Här</i> förekommo, såsom jag redan
förut omnämnt, dylika sänkningar icke, men i stället mötte vi den
10 juni, då vi närmat oss Kap Mohn, en terräng, som var
genomskuren af kanaler, hvilka för det mesta lupo parallelt med
hvarandra, på vissa ställen med ett afstånd af endast 300 fot. Djupet
var intill 40 fot, bredden 30 till 100. Att utan omlastning

<img id="4612"><i><small>Ill. W. MEYER, X. A.<tab><tab><tab>O. Sörling</small></i>
<b>Rast i en glacierkanal.</b><br>Efter en teckning af förf.</img>

forsla våra slädar uppför en brant af några få fot var redan en
omöjlighet, och terrängen hade varit helt och hållet opasserbar, om
man ej, efter att en stund hafva gått längs med glacierkanalens
brädd, alltid hade träffat något ställe, hvarest kanalen hade varit
nästan helt och hållet snöfyld och derför passerbar med slädar.
Dessa passerbara ställen lågo dock <i>alltid</i> i ett nyckfullt zigzag, som
nödgade oss till omvägar, mångfaldiga gånger längre än den raka
vägen. Passagen var dessutom alltid förbunden med fara och risk,
emedan kanalen på sidorna var begränsad af snötäckta, i kanalens
riktning löpande, djupa glacierklyftor, stundom af en betydlig storlek.
Fullt säker kunde man ej heller någonsin vara, att ej den snödrifva,
som passerades, blott var ett bräckligt snöhvalf. Ett dylikt hvalf
öfver en kanal, stor nog att för alltid sluka oss och våra slädar,
nedstörtade t. ex. en gång framför våra fötter just i det ögonblick
vi ämnade använda detsamma till brygga. Äfven farliga tvärspringor 
förekommo, hvilka likaledes oftast voro upptill snötäckta, men
mot sjelfva kanalens vägg mynnade med ett mörkt öppet gap.
Ofta nog använde vi, såsom vidfogade figur utvisar, för att erhålla
skydd mot vinden, bottnen af en kanal till tältplats.

<img id="4613"><b>Genomskärning af en glacierkanal.</b><br><i>a</i> nedfallen ismassa; <i>b—b′</i> Förkastningens vertikala höjd; <i>c</i> snö; <i>d</i> sidoklyftor.</img>

Någon gång förekommo äfven andra från alla sidor af branter
begränsade sänkningar af större djup än glacierkanalerna, men af
föga betydlig utsträckning; dessa torde lämpligast kunna benämnas
med det namn, som sjömännen gåfvo dem, »<i>dockor</i>» eller
»<i>glacier-dockor</i>». En tvär genomskärning af glacierkanalerna lemnar
ofvanstående figur.

Nordostlandets inlandsis var vid vårt besök allt för snötäckt,
för att jag med full säkerhet skulle kunna afgöra glacierkanalernas
uppkomstsätt. Att de ej voro några floddalar var tydligt. De voro
nämligen mycket djupare än elfdalarna på Grönlands inlandis, der
dock snösmältningen måste försiggå i vida betydligare skala än på
Spetsbergen, och förekommo allt för tätt samlade på vissa ställen,
medan de på andra ställen saknades fullständigt, för att de skulle
kunna utgöra afloppsbäddar för de helt säkert ganska obetydliga
rännilar, som bildas här under högsommaren. Högst sannolikt
härröra de deremot från förkastningar i isen, snarlika dem, hvilka
iakttagas i de fasta jordlagren och hvilka der liksom här leda sin
uppkomst från jordlagrens eller isens växelvisa utvidgning och
sammandragning till följd af temperaturvariationer.

Från det ställe på inlandsisen, der vi togo af mot vester,
kunde vi, då dimman, för några ögonblick lättade, tydligen se, att
inlandsisen längre söder ut varit underkastad ännu betydligare
rubbningar, än de som förefunnos på de ställen, der vi gingo fram.
Från vår vändpunkt mot vester, som var belägen på en höjd af
407 meter, sänkte sig nämligen inlandsisen långsamt till en
betydligt lägre belägen isslätt, från hvars södra sida den åter hastigt
höjde sig i branta afsatser, och med beväpnadt öga kunde man
här urskilja mäktiga kantiga isblock, som lågo kringströdda på
isslätten, vid foten af de terrassformiga afsatserna, från hvilka de
nedstörtat. Möjligt är, att sjelfva isslättens höjd öfver hafvet var
mycket obetydlig, och att vi här hade framför oss en på
Nordostlandets ostkust mynnande, af ett sammanhängande isfält täckt hafsarm.

Det var denna oländiga isterräng, som nödgade oss att afstå
från planen att gå ned till Kap Mohn och derifrån längs kusten
till Kap Torell, vidare öfver Hinlopen och Vestspetsbergens
inlandsis, förbi Chydenii berg till Mosselbay. I stället veko vi af
åt vester mot Wahlenberg-bay. Äfven här möttes vi dock af en
ytterligt oländig, 1,500 till 2,000 fot öfver hafvet belägen terräng,
som uppehöll oss ända till den 15 juni, då vi helt oförväntadt
kommo ned till ostligaste delen af Wahlenberg-bay, hvilken sträcker
sig betydligt längre mot öster än på äldre kartor angifvits.
Nedstigningen från 2,000 fot till hafsytan gick så omärkligt, att vi först
genom vattnets salta smak kunde öfvertyga oss om, att vi verkligen
åter nått hafvets nivå.

För vetenskapen är ofvan beskrifna isvandring af
intresse, såsom den nordligaste, som någonsin företagits, och
såsom den enda, under hvilken man framgått tvärs öfver
hela isöknen — dock ej på Grönland, utan på en del af
Spetsbergen, Sådan inlandsisen här var, sådan torde den
vara på de norr om 80° belägna kontinenter eller större öar,
som möjligen kunde ifrågakomma för ett framträngande till
sjelfva polen, t.  ex.  på Frans Josefs land.

*

En af danska staten utrustad inlandsisfärd, synnerligen
rik på intressanta vetenskapliga resultat, företogs år 1878 af
premierlöjtnanten vid danska marinen <sc>J. A. D. Jensen</sc>,
kandidaten <sc>A. Kornerup</sc> och arkitekten <sc>Groth</sc>. Efter en
kort redogörelse för expeditionens utrustning<footnote><i>Meddelelser om Grönland</i>, I, Kjöbenhavn 1879, s. 51 o. följ.
Utrustningen bestod af: tre slädar, 5 fot långa, 2¼ fot breda, vägande 20 skålp. och surrade
med remmar (ej spikade); proviant för 3 veckor; en petroleumkokapparat, som
visade sig oduglig, hvarför all kokning måste ske med en reserv-spritlampa;
tält för fyra man med botten af fernissad duk (19 skålp.); en kautschukmatta, 1
linie tjock, för att lägga under sofsäckarna; vanliga kläder jemte korta
grönländska pelsar af ejderskinn, grönländska skodon med löst påbundna sulor af
kabelgarn, instrument, litet medicin, en bössa, yxa m. m. Hela utrustningen
vägde 400 skålp. </footnote> och för några
förberedande rekognosceringsfärder, meddelar premierlöjtnant
Jensen om sjelfva isvandringen följande:

Efter afslutade förberedelser förde vi den 13 juli hela
bagaget upp på isen, lastade slädarna, reste tältet och läto detta jemte
packningen stå der öfver natten, medan vi återvände till våra större
tält, då dagen redan var långt framskriden. Det rådde dessutom
en sådan regntjocka, att det ej kunde blifva fråga om att begifva
sig på vandring den dagen. Söndagen den 14 juli regnade det
starkt på förmiddagen, men då det fram emot middagen klarnade,
beslöto vi att begifva oss på väg. Utom vår grönländske ledsagare
Habakuk, som skulle följa oss på hela vandringen, hade vi med
oss tre andra grönländare, med hvilka vi aftalat att de skulle ledsaga
oss ett kort stycke in på isen för att hjelpa oss med att föra
packningen uppför den första stigningen, men då de ej infunno sig,
medtogo vi en grönländare och tre grönländskor af vår
qvinnobåt-besättning. För dem medfördes ytterligare ett tält och litet
proviant. Kl. 2 e. m. hade vi nedtagit tältet samt packat bagaget på
slädarna och tåget satte sig i rörelse.  På kartan är vägen öfver
<img><i><small>Ill. Gen. Stab. Lit. Anst.</small></i>
<b>Karta öfver Jensens, Kornerups och Groths isvandring 1878.</b><br>Efter en karta af J. A. D. Jensen i Meddelser om Grönland, H. 1.</img>
inlandsisen utmärkt med en punkterad linie, och på de ställen, der
vi uppslogo vårt tält på aftnarne, är datum utsatt.

Vi gingo först ett litet stycke mot söder för att kringgå en
sträcka ojemn is, och veko sedan af mot öster. Redan samma
eftermiddag fingo vi veta hvilken ansträngande vandring, som
förestod oss, ty ehuru den is, öfver hvilken vi gingo, icke erbjöd allt
för stora svårigheter för framfärden, och ehuru vi voro dubbelt så
många, som vi framdeles skulle bli, måste vi dock hvila litet
emellan. Dertill kom, att vi ännu icke hade någon öfning i att packa
våra slädar. Dröjsmål förorsakades derför oupphörligen af att en
eller annan småsak tappades under slädarnes våldsamma rörelser,
så att surrningarna måste göras om; dessutom gjorde vi den
sorgliga upptäckten, att våra sulor af kabelgarn icke motsvarade sitt
ändamål, då de redan efter ett par timmars vandring voro utslitna,
så att vi sedan nästan vid hvarje rastställe måste laga dem. Vi
hade hoppats att ännu samma afton kunna hinna till den första
nunatakken <i>a</i>, i hvilket fall vi hade sluppit låta de fyra grönländare,
som icke skulle följa oss hela tiden och derför icke voro försedda
med tillräcklig utrustning, sofva på isen. Emellertid voro vi redan
kl. 8 på aftonen till den grad uttröttade, att grönländarne föredrogo
att tillbringa natten der vi voro, hvilket ock var nödvändigt på
grund deraf, att en tät kall dimma så småningom hade dolt alla
omgifningarna för oss.

I vårt tält hade vi det varmt och godt, under det
grönländarne i det andra tältet, hvilket icke var försedt med golf, ledo af
kölden. Det dröjde temligen länge, innan vi nästa morgon voro
marschfärdiga, och då voro vi åter omgifna af en tät dimma. Vårt
enda rättesnöre var derföre kompassen, men på en terräng sådan
som denna med otaliga hinder, var den en ganska medelmåttig
vägvisare. Också dröjde det icke länge, innan vägen spärrades för
oss af en elf, som var för bred att hoppa öfver och för djup och
strid att vada igenom. Lärda af erfarenheten från Nordenskiölds
isvandring, veko vi genast undan för den, följande elfvens lopp
nedåt, och länge dröjde det icke, innan vi kommo till ett ställe,
der den störtade ned i ett lodrätt hål i isen, bildande ett präktigt,
brusande vattenfall. Fram emot middagen blef dimman så tät, att
vi endast kunde se tjugo steg framför oss, och vi hade kommit in
på mycket dålig is, utan att vi kunde se huru vi skulle komma
derifrån igen. Jag fruktade för att om vi gingo framåt, vi lätt skulle
så fördjupa oss i en ofarbar terräng, att det skulle fordras lång
tid att komma derifrån, och att mödan alltså skulle vara förspild,
hvarföre vi uppslogo vårt tält för att invänta klart väder. Detta
uteblef emellertid, och för att grönländarne icke skulle behöfva
sofva på isen äfven denna natt, bröto vi upp på eftermiddagen och

<img id="4614"><i><small>Ill. W. MEYER, X. A.<tab><tab><tab>BLH., sc</small></i>
<b>Premierlöjtnant J. A. D. Jensen.</b><br>Född d. 24 juli 1849.</img>

gingo vidare, tills vi uppnådde södra sidan af förutnämnda nunatak.
Här uppslogo vi tälten för natten, och grönländarne voro hänryckta
öfver att känna den fasta klippan under sina fötter. Den 16 juli
gingo vi åter ut på isen, följande södra sidan af nunatakken <i>a</i>.
Terrängen hade här en mycket stark stigning och var till följd deraf
mycket ojemn och full af klyftor. Frampå förmiddagen lät jag de
grönländare, som icke skulle följa oss längre och hvilka
småningom blifvit alldeles utledsna vid vandringen, vända åter till 
hufvudtälten, under det Habakuk stannade hos oss. Ehuru vägen ej var
längre, än att de kunde hinna fram samma dag, lemnade jag dem
dock för säkerhets skull det ena tältet och proviant för en dag.
En kort stund, sedan de lemnat oss, infann sig åter en tät dimma,
som dock snart åter försvann, men de hade likväl deraf blifvit 
fördröjda så mycket, att de ej uppnådde sin bestämmelseort förr än
följande dag.

<img id="4615"><i><small>Ill. W. MEYER, X. A.<tab><tab><tab>BLH., sc</small></i>
<b>Docenten Andreas Kornerup.</b><br>Född den 7 februari 1857, död den 3 sept. 1881.</img>

För att få en öfverblick af den terräng, som låg omedelbart
framför oss, bestego Kornerup och jag ett litet fjell på utkanten af
landet, och sedan vi kommit tillbaka, fortsatte vi vår vandring
öster ut, öfver en terräng med stark stigning och full af klyftor.
Kl. 7 e. m. hade vi kommit upp på en jemn platå, och vi
uppslogo våra tält äfven denna natt på nunatakken <i>a</i>, der vi hade
rastat föregående natt. Då vi strax bredvid tältplatsen funno ett
renhorn på isen, väntade vi att möjligen påträffa en ren, som skulle
lemnat en värdefull tillökning i vår proviant, om vi blefve så
lyckliga att fålla den, men lyckan var oss icke gunstig i detta hänseende.
I närheten af tältet visade sig blott ett par ripor, hvilka voro så
rädda, att man icke kunde få dem inom skotthåll. Vi qvarlemnade
på detta ställe, hvars höjd är omkring 1,690 fot öfver hafsytan,
proviant för ett par dagar och utmärkte stället med ett stenrös. Den
17 juli fortsatte vi vår resa, och från den dagen kommo vi icke
i beröring med isfritt land, förr än vi nådde vårt mål, ty ett
försök, som vi gjorde att komma till nästa nunatak <i>b</i>, för att också
der upprätta en depot, misslyckades på grund af isens ojemnhet i
närheten af fjellet.

Jag skall söka gifva en bild af den terräng vi passerade.
I stort sedt, var isens yta vågformig, för det mesta höjande sig
terrassformigt, och ehuru isen, såsom förut är sagdt, på afstånd
ser temligen jemn ut, är den det dock på de flesta ställen i
verkligheten icke. Der stigningen var starkast, var isen vanligen mest
ojemn och full af klyftor, och dessa voro ytterst olika, många
endast få fot breda, men vi sågo också några af femtio fots bredd.
Deras längd kunde vara många hundra fot, men ofta voro de mycket
kortare; de förekommo på flere ställen i så stor mängd, att
mellanrummen mellan dem, på hvilka vi skulle draga fram våra
slädar, kunde vara smalare än sjelfva remnorna. Iskullar af ända till
10 fots höjd gjorde vägen ännu mer besvärlig, och på grund af
vägens krokar och de talrika hindren kunde vi ej använda det tåg,
som vi under andra omständigheter förde spändt emellan oss.
Släden måste ofta dragas på smala isryggar, hvilka på båda sidor
voro begränsade af bottenlösa afgrunder; om den gled ut till ena
kanten, måste vi skyndsamt kasta oss ned på isen för att icke
blifva dragna med i afgrunden. Der klyftorna icke voro bredare än
att man kunde hoppa öfver dem, lyckades det i allmänhet också
att få slädarna öfver, derigenom att en af oss först hoppade öfver
klyftan, medan en annan höll i släden på andra sidan, hvarefter den
förste drog den med fart öfver till sig. Detta var dock ofta förenadt
med någon fara, ty det hände ibland, att släden icke fick
tillräcklig fart, utan blef sittande i klyftan, eller att den fick för stark
fart och halkade ned i nästa remna; i båda fallen måste vi tänka
på vår egen säkerhet och tillika hålla fast tåget för att icke mista
släden. Nedanstående bild åskådliggör ytans utseende och
beskaffenhet i de här omtalade delarne af inlandsisen.

<img id="4616"><i><small>Ill. O. Sörling<tab><tab><tab>W. MEYER, X. A.</small></i>
<b>Sammanskrufvad inlandsis.</b><br>Efter en teckning af <sc>A. Kornerup.</sc></img>

På andra ställen, der stigningen var mindre, voro klyftorna
jemnlöpande, mycket långa och breda, och mellanrummen voro
bär oftast också temligen breda. Det hade något mycket lockande
med sig att skåda ned i de djupa klyftorna, då isväggens 
egendomliga former skarpt framstodo genom ett azurblått skimmer, hvars
renhet icke kan återgifvas på någon afbildning. Men icke
öfverallt voro klyftorna det utmärkande för isens karakter, ty ofta
fattades de fullkomligt, och det vatten, som uppstod genom isens
smältning, kunde då icke genast finna aflopp i djupet, utan blef
qvarstående som små sjöar eller samlade sig genom otaliga rännilar
i stora elfvar. Dessa sökte sig väg till fördjupningarna i isen,
hvilka liknade dalgångar, och försvunno först långt derifrån i
lodräta hål i isen. Dessa elfvar tvungo oss ofta att göra långa
omvägar. De mindre vattendragen brydde vi oss deremot icke om att
kringgå, utan vadade tvärs igenom dem, men det kunde dervid
naturligtvis icke undvikas, att både vi och packningen blefvo våta.
Hvad isens yta angår, var den mycket skroflig och besatt med skarpa
nålar, hvilka förstörde våra fotbeklädnader och förorsakade
smärtsamma sår på våra händer, hvar gång vi voro så olyckliga att
snafva, och det gjorde vi ofta.

Från omkring 2,000 fots höjd voro isens ojemnheter till en
del täckta af ett djupt snölager, och här mötte oss nya svårigheter.
Det var mycket mödosamt att draga slädarna genom den mjuka
snön, i hvilken de, så väl som vi sjelfva, sjönko djupt ned för
hvarje steg. Öfver klyftorna låg snölagret som bryggor, hvilka vi,
för att slippa omvägar, använde till öfvergångar. På sina ställen
kunde dessa bryggor bära oss, men lika ofta brusto de, då vi
försökte gå ut på dem. Under dessa omständigheter vidtogo vi
alltid det försigtighetsmåttet att binda ett rep mellan oss fyra och
slädarna, och våra tältstänger fingo tjenstgöra som alpstafvar. En
af sällskapet gick förut, utan att draga någon släde, och med 4 till
5 famnars mellanrum kommo de andra, hvar och en begagnande
sin tältstång att undersöka marken med. Föll någon igenom,
förorsakade det naturligtvis uppehåll, då de andra icke kunde gå vidare,
innan han var på benen igen; föll han djupt ned, måste de andra
komma honom till hjelp och draga upp honom med repet. På
några ställen var isen så fårad af remnor, som löpte i alla möjliga
riktningar, att vi på länge ej kunde få något fotfäste på snön, som
bildade ett förrädiskt täcke öfver det hela, och på vattenrik is
bildade sig på många ställen stora pölar af snöslask, som nådde oss
upp till knäna. I utkanten och i närheten af fjell hade isen ett
mörkt utseende, härrörande från de sand- och lerpartiklar, som här
öfverallt fylde fördjupningarna. Det är dock omöjligt att gifva en
uttömmande beskrifning på isens yttre, hvilket oupphörligen
förändrade karakter och öfverraskade oss med nya, hittills okända former.

Öfver en sådan terräng gick alltså vår väg. Det gälde alltid
att finna farbar is, och vi gingo hellre långa omvägar än öfver
en klyftrik och ojemn sträcka, men det var mycket svårt att finna
den bästa isen, då vi i brist på höjder endast kunde öfverskåda ett
mycket begränsadt område. Om vi kommo in på dålig is, läto vi
slädarna stå och spridde oss i olika riktningar för att utleta, huru
vi lättast skulle komma derifrån igen.

Den 18 juli, den femte dagen af vår vandring, var Habakuk
nog olycklig att tappa en tältstång ned i en klyfta. Han fäste
sjelf till att börja med ingen vigt dervid, men förlusten var dock
betydlig nog, i synnerhet som en annan af tältstängerna redan var
bräckt. Då han såg hvilken möda vi gjorde oss för att återfå den,
i det en af oss lät fira ned sig i remnan, blef han mycket
modfäld, ja började till och med gråta och ville gå hem i känsla af
att vara oss till besvär. Vi stälde honom dock till freds igen och
fortsatte vägen, utan att det lyckats oss att återfå tältstången, och
då vi på qvällen reste tältet, måste vi tillverka en stång af våra
skidor. Hvarken dessa eller snöskorna voro oss till någon nytta,
emedan vi icke orkade draga slädarna, då vi hade dem på fötterna.
Ett försök som vi gjorde att spänna skidorna under medarna för
att hindra dem att sjunka för djupt ned i snön, utföll också
olyckligt. Senare deremot, då vår sprit tagit slut, voro de oss till mycken
nytta som bränsle.

På morgonen den 21 juli hade Habakuk på allvar blifvit trött
vid resan. Vi hade denna morgon för första gången under vår
vandring fått sigte på de fjell, som vi utsatt till mål för vår färd,
och han insåg nu fullkomligt, att resan gälde dem, hvilket gjorde
honom så modlös, att han utan vidare begaf sig på återvägen. Vi
voro emellertid så långt inne på inlandsisen, att jag på inga vilkor
tordes låta honom gå ensam, då han skulle omkommit under en
snöstorm eller ihållande dimma, hvarföre vi ropade honom tillbaka,
och efter lång öfvertalan och genom många löften förmådde vi
honom slutligen att uppgifva sin föresats, men om han förut varit
förstämd, så blef han det ännu mer sedan. En orsak härtill var
också den, att han af oss alla var den, som mest plågades af
snöblindhet. Ehuru vi ständigt nyttjat snöbrillor, började sjukdomen redan
yttra sig den 20 juli, alltså på 7:de dagen. Hvilken anledningen
var, att vi voro hemsökta af denna åkomma i högre grad än
nordpolsfarare bruka vara, kan jag icke bestämdt säga, men en
bidragande orsak var kanske, att solen här på 62¾° n. br. stod högre
på himmelen och ljuset till följd deraf var mer intensivt, än när
polarfararen på våren företager sina slädexpeditioner vid 78—80°
n. br. Sjukdomen kan urarta till fullkomlig blindhet, hvilket dock
lyckligtvis ej inträffade med oss, ty i så fall hade vårt öde varit
lätt att förutse. Vi voro alla starkt angripna, och sjukdomen
yttrade sig i en känsla som om man hade en sticka i ögat. Den
åtföljdes dessutom af ilande smärtor, hvilka i synnerhet voro
pinsamma om natten och under hvilotiderna, och det var för oss en
stor ansträngning att använda ögonen. Så snart vi märkte
sjukdomen, lade vi genast isomslag öfver ögonen, hvarigenom det lyckades
oss att hålla den inom måttliga gränser, men allt detta bidrog just
ej att lätta den redan högst mödosamma vandringen, och
snöblindheten öfvergaf oss ej förr än ett par dagar sedan vi kommit
tillbaka till kustlandet. Vädret var de första dagarne af vår vandring
vackert, om jag undantar, att det ofta rådde dimma, hvilket kunde
vara rätt obehagligt, då temperaturen ständigt höll sig nära
fryspunkten, ibland några grader öfver, ibland litet under, i synnerhet
om nätterna. Vi tyckte bäst om när det frös på, ty då bildade
snölagret ett godt och fast slädföre, snöbroarna öfver klyftorna buro
och snöslasket var fruset. När det frös, begåfvo vi oss mycket
tidigt på väg, en och annan gång till och med kl. 3 på morgonen,
för att draga nytta af morgontimmarna, ty solen verkade på dagen
så starkt, att föret blef dåligt.

Då vi på morgonen den 10:de dagen (23 juli) bröto upp från
vår lägerplats, som låg 3,960 fot öfver hafvet, var vädret vackert
och föret förträffligt, men redan på middagen var himmelen mulen,
och det dröjde icke länge, innan vi hade en snöstorm från SSO;
vi försökte icke desto mindre att gå framåt, men en bred elf, på
hvilken vi icke kunde se något slut, hindrade snart vårt
framträngande. Elfvens bräddar bestodo af en väfnad af tunna isväggar,
öfverallt genomdränkt af vatten, så att man icke bestämdt kunde skilja
den fasta isen från elfven. En af expeditionens medlemmar var,
då han hemtade vatten ur elfven, nog olycklig att falla i och blifva
genomvåt, så att det under dessa omständigheter icke var annat
att göra än att uppslå tältet. Snöstormen rasade hela natten, och
vårt lilla tält, som vi fastgjort så säkert som möjligt, stod sig mycket
godt. Nästa morgon, den 24 juli, hade stormen upphört, men
luften såg ännu hotande ut. Vi ansträngde derför våra yttersta krafter
för att ännu samma dag uppnå vårt mål. Vi hade hittills styrt
kosan mot den nordligaste (<i>g</i>) af de aflägsna nunatakkerna, hvilka
vi önskade uppnå, men då vi kommo den närmare, sågo vi, att
isen i dess närhet blef mer och mer ofarbar. Då det under de
hotande väderleksförhållandena var af vigt att komma till ett fast
tjell så fort som möjligt, gingo vi till nunatakken <i>i</i>, som låg oss
närmast, men som var något lägre.

Vi voro på en mycket svår isterräng. Först hade vi att
passera en lång sträcka, der isen bestod af cylindriska, lodräta
celler, skilda af tunna isväggar. På bottnen af dessa låg lera
och sand, som genom att insuga värmen förorsakat bildandet af
dessa cylindriska hålor, hvilka för öfrigt voro fulla med vatten.
De voro ända till två fot djupa och ofta 1 à 1½ fot i
diameter, och som isen här var täckt af ett tunnt lager med snö, så
att man ej kunde akta sig för hålorna, voro de i hög grad
besvärliga. Sedan inkommo vi på is, der den ena kullen af 5 å 10 fots
höjd reste sig bredvid den andra och bäckar flöto emellan dem.
Upplifvade af tanken att möjligen redan samma dag uppnå det
efterlängtade målet, öfvervunno vi likväl alla svårigheter. Terrängen,
hvars stigning de sista dagarne varit ytterst obetydlig, blef efter
hand horisontel och började derpå omkring ¼ mil från fjellet att
slutta mot öster, hvilket betydligt underlättade vandringen. För
hvarje qvart som gick, sågo vi att vi närmade oss vårt mål.
Fjellets branta sidor genljödo redan af det dån, som förorsakades af att
slädarna nedföllo från de höga iskullarna, och då isens sluttning
efter hand blef allt starkare, ökades hastigheten af vår marsch.
Till slut blef det en vild kapplöpning mot fjellet, i det hvar och
en af oss ville vara den förste, som uppnådde detta hittills af
menniskofot aldrig beträdda land, och ändtligen kl. 5 e. m. den 24
juli, den 11:te dagen af is vandringen, stodo vi på nunatakkens fot.

Det var en festdag för oss, men huru skulle vi högtidlighålla
den? I provianten tordes vi ej göra större minskning än vanligt.
Emellertid voro vi nöjda med vissheten att hafva nått målet efter
så många svårigheter, och den kala klippan föreföll oss som ett
paradis i jemförelse med hvad vi sett under den senaste tiden. Vi
fröjdade oss åt de växter, som funnos, och för våra ögon var det
en njutning att finna hvila, genom att se på den mörka klipphällen.
Ehuru vi voro omkring 4,000 fot öfver hafvet, träffades här örter,
men buskväxter och ris funnos ej och vårt förråd af bränsle
kunde alltså icke ökas. Det hopp vi i början af vår vandring närt
att träffa på något villebråd blef också gäckadt, och om vi vetat
att fjellen lågo 4 à 5,000 fot öfver hafsytan, skalle vi förut kunnat
säga, att hvarken renar eller harar kunde trifvas här.
<img id="4617"><i><small>Ill. W. MEYER, X. A.<tab><tab><tab>O. Sörling</small></i>
<b>Parallela klyftor på inlandsisen.</b><br>Efter teckning af <sc>A. Kornerup</sc>.</img>

Samma eftermiddag, som vi anlände till nunatakken, orkade
vi ej efter en så ansträngande dagsmarsch att uppstiga till fjellets
topp, hvilken låg 1,000 fot högre än dess fot, der vi uppslagit vårt
tält, och det hade ej heller tjenat något till, då det ej var klart
väder. Vi beslöto derför att följande dag bestiga fjellet och derefter
försöka uppnå en af de andra nunatakkerna, som voro något högre,
och om det var möjligt, sedermera tränga något längre fram mot
öster. Men denna vår afsigt blefvo vi urståndsatta att utföra.
Påföljande dag blåste nämligen en sydostlig storm med häftig 
snöyra, hvilken tvang oss att stanna i tältet, ty att bestiga fjellet var
nu icke möjligt. Vår belägenhet rar således allt annat än behaglig.
Då till utresan åtgått 10 dagar under temligen gynsamma
väderleksförhållanden, måste vi beräkna ungefär lika lång tid för
återresan, alltså borde vi helst anträda denna redan påföljande dag.
Å andra sidan ville vi icke annat än i yttersta nödfall lemna de
vunna fördelarne obegagnade, genom att återvända utan att från
fjellets topp ha öfverskådat trakten öster ut. Vi beslöto derför att
vänta, men nödgades till följd deraf nedsätta de dagliga rationerna
till det allra nödvändigaste. Under de 7 dagar, som vi uppehöllo oss
här, nöjde vi oss med 3 skeppsskorpor per man dagligen och
dessutom, när hungern tvang oss dertill, litet kött och gryn, som
halfkokades vid en stearinljusbit. Då vårt smör tagit slut, bredde vi
i stället litet Liebigs köttextrakt på brödet. Vår dagliga ration var
alltså omkring ¾ skålp., under det att den annars på expeditioner
plägar vara omkring 3½ skålp. Bränvinet och, hvad värre var, spriten,
med hvilken vi eldade, hade tagit slut. Te och kaffe, hvaraf vi hade
tillräckligt, kunde vi derför tillreda endast ett par gånger, då ovädret
stillades så pass, att vi kunde bränna våra skidor i fria luften.

<img id="4618"><i><small>Ill. W. MEYER, xyl.<tab><tab><tab>O. Sörling</small></i>
<b>Elfvar på inlandsisen.</b><br>I bakgrunden synas nunatakkerna <i>g</i>, <i>h</i> och <i>i</i>.<br>Efter teckning af <sc>A. Kornerup</sc>.</img>

Den ena dagen gick efter den andra, utan att ovädret tycktes vilja
upphöra, och vi iakttogo med största uppmärksamhet barometern,
hvars stigande och fallande ingaf oss antingen hopp eller fruktan.
Hvarje litet uppehåll i stormen eller snöfallet gjorde oss bättre till
mods, men viblefvo desto ängsligare, då ovädret åter bröt löst.

Det oupphörliga snöfallet oroade oss mycket, ty vi fruktade,
att så betydliga massor af snö skulle lägga sig på isen, att det skulle
bli omöjligt för oss att återvända, eller att vi skulle bli nödsakade
att lemna slädarna och söka återvända på skidor, hvilket troligen
under dessa  väderleksförhållanden ej skulle slå lyckligt ut.    
Obehaget af vistandet här förökades deraf, att strömmar af regnvatten och
upplöst snö oupphörligen flöto genom tältet. Vi försökte dock på
bästa sätt att uppehålla modet, och för att fördrifva tiden gjorde
vi oss af papper ett schackspel samt kort att spela med. Så ofta
vädret tillät det, företogo vi utflygter på klippan, hvars topp vi
uppnådde flere gånger; der reste vi en varde, hvari vi nedlade
en kort beskrifning på vår vandring, innesluten i en förseglad flaska.
På dessa utflygter samlade vi litet fjellsyra, men det var en knapp
och föga närande kost. Vårt tält stod sig ganska bra. Vi hade
stöttat det på bästa sätt, och lyckligt var det, att vi lågo i lä om
klippan, ty stormen öfvergick flere gånger till orkan, och för att
hålla qvar slädarna och bagaget var det nödvändigt att belasta dem
med stora stenar.

Vi hade vår lägerplats på klippan <i>i</i>, omedelbart vid isens rand,
nere i en dal, hvars östra sida utgjordes af fjellet, medan isen vester
ut höjde sig med en stigning af omkring 17°, hvilken dock blef
mindre, ju högre upp man kom. Ändtligen på eftermiddagen den 7:de
dagen tycktes vädret bli bättre, och vi begåfvo oss upp till varden,
men luften var ännu så tjock, att vi icke kunde se synnerligen långt.
Dock beslöto vi att, om vädret ej bestämdt hindrade det, anträda
återfärden nästa, dag, äfven i fall vi ej skulle lyckas att få någon
vidsträcktare utsigt öfver inlandsisen, ty provianten var nu så
förminskad och våra krafter så medtagna af svältkuren, att vi ej tordes
uppskjuta hemresan längre. Påföljande morgon var vädret lyckligtvis
klart, och jag steg genast upp till varden, från hvilken jag nu hade
en utmärkt utsigt öfver landet. Inlandsisen låg med sin oändliga
yta utsträckt framför mig, och emot öster steg den, så långt ögat
kunde nå, allt högre och högre, tills den sammansmälte med
himmelen vid en horisont, som låg betydligt högre än min ståndpunkt,
hvars höjd öfver hafvet var 4,960 fot. Med undantag af de
fjelltoppar, som tillhörde samma grupp som det fjell, på hvilket vi
befunno oss, syntes öster ut intet isfritt land. Vår förmodan, att de
fjell, som Dalager sett, och hvilka han antog ligga på Grönlands
ostkust, voro desamma som de, på hvilka vi nu befunno oss, blef alltså
bekräftad. Öster ut var isen på flere ställen ytterligt
söndersplittrad, och det såg ut, som om fjell under isen stego nästan upp till
dess yta och voro på väg att tränga fram som nunatakker. En
storartad anblick erbjödo de oss närmast omgifvande nunatakkerna.
Allvarliga uppstego ur isen i en båge en rad stora, mörka 
fjelltoppar (<i>g</i>, <i>h</i>, <i>i</i>, <i>k</i>, <i>l</i> och <i>m</i> på kartan), hvilka hindrade dess
framskridande rörelse mot vester. Huru väldig den naturkraft var, mot
hvilken dessa fjell trädde hindrande i vägen, deraf gaf mig det
omgifvande landskapet en åskådlig bild. Emot öster var inlandsisen
så upptornad, att den nästan nådde upp till toppen af nunatakken
<i>k</i>, under det att den, likt ett ofantligt fruset vattenfall, mellan dessa
fjell stupade brant ned till den mycket lägre liggande isen vester
derom, och vid foten af denna brant låg en stor sjö, delvis
uppfyld af isberg, hvilka hade nedfallit från den högre liggande isen.
Den nunatak, på hvars topp jag stod, hade en omkrets af vid
pass en mil. Efter att ha gjort nödiga observationer nedsteg jag till
vår lägerplats, hvarest emellertid mina följeslagare gjort
förberedelser till uppbrott, och kl. 10 f. m. den 31 juli lemnade vi detta
ställe, som vi först helsat med så mycken glädje, men som vi nu
betraktade nästan med afsky, sedan vi der varit fastkedjade en
hel vecka.

Då vi från fjellets topp hade haft en öfverblick af den terräng
vi först skulle passera, kunde vi undvika den mycket ojemna is,
som kostat oss så mycken möda att komma öfver sista dagen under
bortfärden. Sedan vi först passerat en elf, öfver hvilken vi förde
bagaget med hjelp af stänger och rep, följde vi en bred morän, som
sträckte sig från nunatakken något öfver en fjerdingsväg mot SV,
och i hvars närhet isen var mycket jemn. Fram på eftermiddagen
uppstod snöväder med dimma, hvilket äfven fortfor under en del
af följande dag, men vi gingo icke desto mindre fort framåt, ty hur
obetydligt isen än sluttade mot vester, var det dock en känbar lättnad
att draga slädarna utför i stället för uppför. På ställen, der
sluttningen var brantare, gingo slädarna nästan af sig sjelfva, och vi måste
då vara mycket aktsamma, på det de icke — hvilket dock intränade
— skulle blifva oss öfvermäktiga och störta ned i remnorna. Under
loppet af dagen höljdes fjell topparna i tjocka snökåpor, ett säkert
tecken till att det åter var oro i luften, och den 2 augusti blåste
också en så häftig SSO-storm med snötjocka, att vi voro tvungna
att hela dagen stanna i tältet. Detta hade vi aftonen förut, då
det rådde en tät dimma, uppslagit på ett isfält, som i alla
riktningar var tätt genomkorsadt af klyftor, stundom täckta af snö,
hvarför vi måste utstaka ett "slags demarkationslinie, innanför
hvilken terrängen var undersökt och utanför hvilken ingen fick gå.
Kl. 8 e. m. blef det plötsligen lugnt och luften klar, men en kort
stund derefter uppstod återigen en storm från OSO med hårda
vindkast och alla öfriga kännetecken på de i Grönland så bekanta
sydoststormarna, hvilkas uppkomst kapten Hoffmeyer sökt förklara
på ett mer tillfredsställande sätt än förut skett. Det egendomliga
med denna storm var, att den icke, som händelsen är vid kusten,
åtföljdes af högre temperatur, ty termometern visade blott — 2° C,
men då vi befunno oss på en höjd af 3,520 fot öfver hafvet,
öfverensstämde detta ju också med Hoffmeyers teori. Så länge stormen
rasade, hördes ett egendomligt hvisslande ljud, som uppstod
derigenom, att vinden, då han blåste fram öfver den oändliga isytan,
sopade snö och ispartiklar framför sig. Denna natt var den enda
på hela resan, då vi kände någon köld i våra sofsäckar. Kl. 2
på morgonen den 3 augusti hade stormen rasat ut, hvarför vi
genast bröto upp och drogo vidare.

De följande dagarne var vädret vackert, och det gick raskt
framåt, i synnerhet den 4 augusti, då vi tillryggalade 2¾ mil i
rak linie, den längsta dagsresan på hela vandringen. Vår
sinnesstämning blef nu efter hand bättre, allt efter som vi närmade oss
kusten, och till och med grönländaren, som hittills ständigt gått
mycket nedslagen, utan att säga ett ord, började se situationen i
ljusare fårger. På e. m. medtogo vi den proviant vi nedlagt i
depot den 17 juli; vi hoppades att ännu samma afton uppnå
hufvudtälten, men kl. 8,<small>30</small> måste vi uppgifva försöket, då vi nu åter
blefvo inhöljda i en ogenomtränglig dimma. Dimman fortfor ännu
följande dag, men vi beslöto dock att göra ett försök att uppnå vår
qvinnobåt, ty provianten kunde ej räcka många dagar. Dertill
kom, att jag började frukta för att qvinno båtbesättningen, trött på
att vänta, lemnat det ställe, der vi gingo in på isen, i den tro att
vi hade omkommit. Visserligen hade jag med afsigt låtit dem vara
i okunnighet om, hur länge vår resa skulle räcka, men för den,
som känner grönländaren och vet hur litet tålamod han eger och
hvad han kan göra blott för att följa ögonblickets ingifvelse, måste
en dylik tanke ligga ganska nära. Med denna eventualitet för
ögonen hade jag visserligen, innan vi begåfvo oss på vandringen,
låtit Habakuk föra sin kajak öfver till den sidan af vattnet, der vi
gingo upp på isen, och lemna den der, för att vi, om grönländarne
hade gått sin väg vid vår återkomst, dock skulle kunna få bud
till närmaste koloni, men å andra sidan var det ej så säkert, att
grönländarne låtit den ligga qvar, och det visade sig ganska riktigt,
att de hade tagit bort den för att använda den vid sin fångst.
Dock antager jag, att de skulle lagt den tillbaka igen, om de hade
lemnat tältplatsen.

Det gälde nu att i dimman, som var så tät, att man blott
kunde se tjugo steg framför sig, finna ned vägen till tältplatsen, och
svårigheten förökades ännu mer derigenom, att vi måste kringgå
en af klyftor genomskuren sträcka, i stället för att gå rakt på vårt
mål. Vi hade dessutom sedan föregående eftermiddag förlorat fjellen
ur sigte, så att vi ej riktigt visste hvar vi voro; för att återfinna
tälten måste vi derför förnämligast lita på instinkten.

Denna den sista dagen af vår vandring var nära att blifva
ödesdiger för oss. Den terräng, på hvilken vi gingo fram, var
visserligen full af remnor, men då ingen snö täckte dem, ansågo
vi det ej nödvändigt att fästa tåget mellan oss, så mycket mer som
detta hindrade marschen betydligt. Jag blef derför mycket
förskräckt, när jag, då jag en gång vände mig om, icke såg Habakuk,
utan endast hans mössa liggande vid kanten af en bred klyfta.
Vi skyndade till stället, och vår glädje blef stor, då vi sågo
hurudant förhållandet var. På det stället, der han fallit ned, afsmalnade
klyftan nedåt så mycket, att han jemte släden blifvit fastklämd tio
fot nedanför isens yta, men han såg mer död än lefvande ut. Vi
kastade ett rep, som alltid låg öfverst på släden, färdigt till
användande likt räddningsbojen på ett fartyg, ned till honom, men han
förmådde icke sjelf binda det omkring sig, utan en af oss måste låta
fira ned sig för att hjelpa honom. Med någon möda fingo vi upp
honom och släden på isen, och först nu började han att visa
lifstecken. Efter en stunds hvila kunde han åter följa oss, och ett par
timmar derefter voro följderna af hans äfventyr fullkomligt försvunna.

På e. m. kommo vi, fortfarande under tät dimma, in på en
af remnor ytterligt genomskuren is, säkert den värsta vi påträffat
under hela vandringen, och vårt arbete för att komma igenom detta
virrvarr af klyftor och ispyramider, der kompassen ej var oss till
den ringaste nytta, utgjorde en värdig afslutning på de sista tre
veckornas ansträngningar.

Efter ett par timmar förändrade isen plötsligen karakter, i det
ytan blef alldeles jemn och fri från klyftor, och vi slöto af dess
skarpa sluttning och mörka färg, att vi måste vara nära ytterkanten.
Här läto vi slädarna stå för att undersöka, om vi voro på rätt
stråt, innan vi förde dem längre, ty det skulle varit i högsta grad
besvärligt att draga upp dem igen, om det visat sig, att vi voro
på orätt väg. Två af oss gingo för att undersöka terrängen, och
för att återfinna slädarna uppehöllo vi förbindelsen oss emellan
med hjelp af pipor, som hördes på ett förvånande långt afstånd
genom dimman.

De utsände återvände med den underrättelsen, att vi
inkommit på en alldeles okänd terräng, en mindre behaglig
upplysning för oss, som hoppats att samma dag uppnå vårt varma,
rymliga tält och vårt rikliga proviantförråd, hvilket vi voro i så stort
behof af. Åt hvilket håll vi skulle gå för att komma till vår
qvinnobåt, kunde vi icke bestämdt afgöra, men af de framför oss
liggande bergens höjd, samt af den riktning i hvilken vi trodde
oss ha gått den sista dagen, slöto vi, att vi voro vester om
qvinnobåten och att vi alltså gått för långt.

Efter en stunds rådplägning gingo vi ned på förlandet, der
Kornerup och Groth stannade vid slädarna, under det jag gick i
nordostlig riktning längs iskanten. Jag medtog Habakuk, hvilken i
dessa mer bekanta omgifningar återfått grönländarens skarpa sinnen,
bland hvilka lokalsinnet är det mest utvecklade. Vandringen var
mödosam, ty på isen kunde man för det mesta icke gå, då den på
många ställen hade en lutning af ända till 50°, och nedanför lågo
moräner af mjuk lera och sand, der många elfvar måste genomvadas.
Efter omkring 2 timmars förlopp hade vi ännu icke fått syn på
vårt tält, och jag var derför nära att vända om till slädarna, i tro
att vi kommit på orätt väg, då jag plötsligen hörde Habakuk,
hvilken på resan varit så tyst och inbunden, uppgifva ett
glädjetjut. Från ett litet fjell, som vi bestigit, upptäckte hans skarpa
blick genom dimman våra tält, och våra rop satte snart lif i lägret.
Qvinnobåten sattes i vattnet för att hemta oss, hvarefter
grönländarne mottogo oss med oändligt jubel och tryckte upprepade gånger
våra händer, ty de hade för länge sedan trott, att vi omkommit i
den så fruktade isöknen. Några grönländskor åtföljde genast
Habakuk för att hemta Kornerup och Groth, och dessa ankommo kl.
10 på aftonen till tälten, der de fingo samma emottagande, som
kommit oss andra till del.

Vi hade således välbehållna kommit tillbaka, och vår glädje
var stor öfver att vi utan olyckor genomgått de faror, på hvilka
vår resa varit så rik.

*

På de ställen af inlandsisen, der jag framträngt, funnos
inga enstaka, af is omgifna bergstoppar eller s. k.
nunatakker.<footnote>Detta grönländska ord betecknar ej allenast isolerade, af inlandsisen
omgifna bergstoppar, utan äfven med det isfria kustlandet sammanhängande halföar,
som endast delvis omgifvas af is. </footnote> Det må derför tillåtas mig att här återgifva
Kornerups beskrifning på djur och växtlifvet å en dylik oas
i isöknen.

<tab> <i>Det organiska lifvet på den östligaste nunatakken.</i>

När man från isen ser på nunatakken med dess mörka skiffrar
och talrika snöfläckar, strödda här och der på fjellet, får man ett
i högsta grad dystert intryck af landskapet. Is, snö, lösa stenar
och nakna klippor, är allt hvad man ser, och hvem kan väl vänta
annat här vid en höjd af mer än 4,000 fot öfver hafsytan och
omkring 10 mil in på Grönlands inlandsis. Men huru förvånad blir
man ej, då man kommer hundra fot upp för fjellet och upptäcker,
att detta ogästvänliga ställe ingalunda är blottadt på vegetation, ja
att det till och med finnes lefvande väsen här ute i isöknen. Vid
vattendragen, i klippremnorna och på de fuktiga grussamlingarna i lä
om framskjutande delar af fjellet synas en mängd småplantor, som
slutit sig tätt tillsammans med tjocka, gräsgröna mosstufvor, liksom
för att söka skydd mot det råa klimatet, ty iskall blåst och
snöstormar inträffa ju här midt i sommaren. Om man närmare
undersöker dessa små oaser, finner man, att <i>Luzula hyperborea</i> och
<i>Carex nardina</i> förekomma i största mängd. Den sistnämnda är
sporadisk och temligen sällsynt, i synnerhet i Sydgrönland. Mycket
allmän vid elfvarna är <i>Oxyria digyna</i>. Af denna syreart samlade
vi en mängd blad, hvilka äro ett kraftigt medel mot skörbjugg, och
de voro oss till mycken nytta på hemresan öfver isen, då vi en
natt ledo af svår törst. I spridda grupper finnes <i>Trisetum
subspicatum</i> samt här och der <i>Poa trichopoda</i>. Vidare sågo vi en del
färgade blommor, hvilka framtittade här och der bland mossan och
stenarna, ofta till hälften dolda under den nyfallna snön. De
flesta af dessa voro hvita såsom deras vagga (flere <i>Saxifraga</i>-arter,
<i>Cerastium alpinum</i>), en enda var mörkblå, nämligen den lilla
<i>Campanula uniflora</i>; och ett par utmärkte sig genom sina friska
gula kronblad (<i>Potentilla nivea</i> och <i>Ranunculus pygmæus</i>).


Till och med ganska små växter, såsom <i>Silene acaulis</i>,
<i>Saxifraga oppositifolia</i> och <i>Cassiope hypnoides</i>, gjorde genom sin mängd,
sina lifliga färger och näpna former en mycket god effekt. På
fuktiga ställen vid fjellets fot fans <i>Armeria sibirica</i>, och till och
med på nunatakkens högsta topp öppnade den lilla grönländska
vallmon, <i>Papaver nudicaule</i>, sina blekgula kronblad för att uppfånga
några af solens sparsamma strålar. Der funnos inga ettåriga växter.

Sannolikheten att påträffa djurarter, som verkligen hafva sitt
hem på nunatakken, är ännu mycket mindre än utsigten att påträffa
växter med hvilka detta är förhållandet. Vi blefvo derför mycket
förvånade, då vi funno en liten fogel, en fjärilslarv och tvenne spindlar.

Fogeln var, så vidt vi kunde se, en <i>Saxicola</i> (<i>œnanthe</i>) eller
någon dylik. Den såg mycket förskräckt och bortkommen ut och
hade säkert blifvit hitförd af den våldsamma snöstormen. Vid
kusten häckar <i>Saxicola</i> och är der temligen allmän.

Fjärilslarven hör, enligt professor <sc>Schiødte</sc>, till slägtet <i>Noctua</i>,
hvaraf talrika arter finnas vid kusten. Moderdjuret har möjligen,
liksom fogeln, kommit till nunatakken alldeles ofrivilligt.

De två arachniderna synas vara af större intresse. De voro
mycket lifliga djur, hvilka, clå vi ville fasttaga dem, sökte slsydd
mellan stenarna. Enligt kand. mag. <sc>W. Sørensens</sc> undersökningar
äro de en fullvuxen och en ung hona, som hade en tid qvar till nästa
hudombyte. De höra antagligen begge till samma art och till slägtet
<i>Lycosa</i> (sensu stricto. Thorell.), och tyckas ej finnas bland förut
beskrifna arter. Om de hafva sitt hem på nunatakken, måste de
naturligtvis ha något att lefva af, men vi sågo hvarken till mygg
eller poduror eller dylika smådjur. Jag vill dock erinra derom,
att det mycket dåliga vädret omöjliggjorde noggranna undersökningar
och måste bidraga till att djuren höllo sig dolda, i fall de verkligen
existerade.

Den flora, som herr Kornerup här beskrifver, bör ej
förvexlas med den isflora, som min följeslagare på 1870
års expedition, dr. Berggren, först upptäckte och af hvilken
professor Wittrock lemnat en intressant skildring.<footnote>Se <sc>A. E. Nordenskiöld</sc>, Studier och forskningar föranledda af mina
resor i höga norden, s. 63—124. </footnote>

<img></img>
</chapter>
<img><i><small>Vestl. från Greenwich.<tab><tab><tab><tab><tab><tab>Fotolitografi, Generalstabens Lithogr. Anstalt.</small></i>
<b>SOFIAS HAMN</b>
PÅ
GRÖNLANDS VESTKUST.
<i>Kartlagd under den Svenska Expeditionen 1883 af 
<tab><tab><tab>C. J. O. Kjellström</i>
</img>

<chapter name="FEMTE KAPITLET">

<h2><small>FEMTE KAPITLET.</small></h2>

Sofias hamn.  — Flora och fauna derstädes. — Förberedelser till isfärden.
— Isen bestiges. — Isvandringen börjar i stort sällskap. — Den egentliga
isexpeditionens utrustning. — Isens beskaffenhet. — Svårighet att finna tältplatser.
— Lapparna rekognoscera. — Röd snö. — Ben af ren m. m. på isen. — Landet
förloras ur sigte. — Bestämning af väglängd och höjd. — Helsotillståndet under
isfärden. — Förmodade bergshöjder öster ut. — Kryokoniten. — Olägenheter
och fördelar af kryokonithålen. — Snösörja hindrar färdens fortsättning. — 
Lapparna löpa vidare på skidor. — Deras återkomst och berättelse om deras färd.
— Återfärden till inlandsisens rand. — Ankomst till Sofias hamn. — Skidtäflingen
i Jokkmokk. 

I det föregående kapitlet har jag temligen utförligt
redogjort för samtliga kända försök att framtränga till det inre
af Grönlands isöken. För fullständighetens skull borde jag
äfven lemna en öfversigt öfver åtskilliga, för en riktig
uppfattning af inlandsisens natur särdeles vigtiga undersökningar, 
anstälda vid inlandsisens bräm af herrar <sc>Rink</sc>, <sc>Helland</sc>,
<sc>Steenstrup</sc>, <sc>Hammer</sc> m. fl. Genom en dylik framställning
blefve dock den långa digression, som jag redan gjort från
hufvudämnet för denna reseskildring, ytterligare fördubblad.
Jag ser mig derföre tvungen att för den, som önskar
närmare taga reda på resultaten af dessa forskares arbeten,
hänvisa till originalafhandlingarna <footnote><sc>H. Rink</sc>, flere uppsatser i olika arbeten och tidskrifter. <br>
<sc>A. Helland</sc>, Om de isfyldte Fjorde og de glaciale Dannelser i
Nord-Grönland. Archiv for Mathematik og Naturvidenskab, Bd I, Kristiania 1876, s. 58. <br>
<sc>R. R. I. Hammer</sc>, Undersögelser ved Jakobshavns Isfjord og nærmeste
Omegn i Vinteren 1879—1880. Meddelelser om Grönland IV s. 1. <br>
<sc>K. J. V. Steenstrup</sc>, Bidrag til Kjendskab til Bræerne og Bræ-Isen i
Nord-Grönland. Ibid. IV s. 69. </footnote> och sjelf återgå till
skildringen af 1883 års färd.

Såsom i näst föregående kapitel nämndes, fälde Sofia,
efter att lyckligen hafva passerat Aulaitsivik-fjordens illa
beryktade och, såsom äfven vi skulle erfara, verkligen mycket
farliga strömställen, förmiddagen den 1 juli ankar i den
vackra lilla hamn vid inlandsisens rand, som jag benämnt
<i>Sofias hamn</i>. Denna syntes så trygg och säker, att jag
lät alla man, på en enda fartygsvakt när, under de första
dagarne af isfärden lemna fartyget för att biträda vid 
upptransporten af isexpeditionens utrustning, och det gick
lyckligt. Men under min frånvaro inträffade en olyckshändelse,
för hvilken längre fram skall redogöras, och som visar vådan
af att förankra fartyg äfven i den skenbart säkraste hamn,
när denna är belägen för nära en större, i hafvet
utskjutande arm af Grönlands istäcke.

<img id="4619"><i><small>Ill. W. MEYER, X. A.</small></i>
<b>Sofias hamn från grönländarnes tältplats.</b><br>Efter en teckning af <sc>L. Möller</sc>.</img>

När Sofia under ständiga lodningar ångade fram i det
smala och grunda inloppet till hamnen, passerade vi några
små klippholmar, hvilka utgjorde häckningsplatser för otaliga
ejdrar. Hittills hade dessa häckningsställens aflägsna läge
skyddat dem för plundring, men nu var olyckans stund
kommen. Redan när vi ångade förbi de med skaror af ejdrar
täckta holmarne, glänste våra eljest så fromma eskimåers
ögon af roflust, och knappast hade ankaret fallit, förr än
de, i sällskap med alla af Sofias besättning, som lyckades få
permission, rusade till en plundringsfest. Inom kort hade
fridsstörarne insamlat, enligt den vid fördelningen gjorda
räkningen, 1447 till en del förlegade ägg och rikligt med dun.
Vår entomolog gjorde här genom sållning af ejderdunet en
ganska märklig insektskörd. Ejdern lägger nämligen sina
ägg i stora reden af hvad fångstmännen kalla »lefvande dun».
Och <i>lefvande</i> är det i sanning, om ock i annan mening än
fångstmännens. Ty hvarje rede utgör en mikrokosm för
sig. Det bildar ett hemvist för otaliga parasiter, hvilka måtte
på ett ganska obehagligt sätt under häckningstiden störa
ejderns hvila i den eljest så mjuka, varma dunbädden.

Strax efter ankomsten till hamnen börjades sysslandet
med utrustningen till isfärden, hvarjemte utflygter gjordes
åt olika håll för att undersöka hamnens, för geologen så
lärorika omgifningar. Dessa upptagas till största delen af
kala, genom inlandsisen afrundade, ända till 400 meter
höga gneisberg, glest beströdda med större och mindre,
kantiga stenblock, hvilka den bortvikande inlandsisen
qvarlemnat, ofta i ganska äfventyrliga jemnvigtslägen. Alla
eller nästan alla större stenblock bestodo af samma gneisart
som den underliggande klyften och hade således antagligen
icke blifvit transporterade särdeles långt, ett märkvärdigt
förhållande som synes antyda, att i motsats till hvad
forskare hittills antagit, någon rörelse ett stycke från
inlandsisens kant lika litet eger rum i inlandsisens understa lager
som på de största djupen i hafvet.

Alla refflor voro merendels på högre belägna ställen
genom inverkan af frosten, atmosferilierna och bergens 

<img id="4620"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Flyttblock vid inlandsisens rand.</b><br>Efter en fotografi af expeditionens fotograf d. 6 aug. 1883.</img>

<img><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Flyttblock vid randen af den i bakgrunden synliga inlandsisen.</b><br>Efter en fotografi af expeditionens fotograf d. 6 aug. 1883.</img>
yppiga lichentäcke förstörda, så att man endast lågt i dalarne,
på ställen, som nyligen blottats från is eller befriats från
det ursprungliga glacialslammet, kunde upptäcka repade hällar.
Några stora, varaktiga moränbildningar funnos här ej och
ej heller spår till några sandåsar. Deremot voro dalarne
längre ut vid fjorden fylda med mäktiga lager af ett fint
lerslam innehållande marlekor, som ofta omsluta ganska
egendomliga saltvattensförsteningar.<footnote>Dessa och andra stenvandlingar hade redan ådragit sig det hedniska
innuitfolkets uppmärksamhet och betraktades af dem som bevis på riktigheten af
missionärernas berättelser om syndafloden. (Jemför t. ex. <sc>P. Egede</sc>, Nachrichten
s. 92, 157 o. 230.) De subfossila försteningar jag 1870 insamlade i de här
ifrågavarande lerlagren på näset mellan Aulaitsivik och Sydostbugten finnas förtecknade
i <i>Redogörelse för en expedition till Grönland 1870</i>, s. 49. En förteckning öfver
likartade försteningar från olika ställen i N. V. Grönland, insamlade af <sc>K. J. V.
Steenstrup</sc>, dr. <sc>Pfaff</sc> m fl., lemnas i Meddelelser om Grönland IV, 1883, s. 235. </footnote> Det synes mig
sannolikt, att en del af dessa mycket egendomliga lerbäddar afsatt
sig <i>under</i> ett från inlandsisen i hafvet utskjutande, <i>flytande</i>
istäcke.

<img id="4620"><b>Flyttblock vid inlandsisens rand.</b><br>Efter en teckning af <sc>Sv. Berggren</sc> 1870.</img>

Närmast sjelfva hamnen funnos mellan bergen djupa
dalar, hvilkas botten upptogos af otaliga små, grunda
vattensamlingar eller sjöar. Vegetationen i dalarne bestod för det
mesta af en mjuk och tät, för fotgängare ytterst besvärlig
matta af stora yppiga mossor och lichener, hopbundna
genom ett verkligt flätverk af längs marken krypande 

<img><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Inlandsisens afslutning mot land, dess lerbetäckta bräm och obetydliga kantmorän.</b><br>Efter fotografier af expeditionens fotograf d. 6 aug. 1883.</img>
dvergbjörk och vide. Ur denna matta framsköto nu otaliga,
ofta synnerligen täcka blomväxter. Öfver dessa har dr.
Berlin meddelat mig nedanstående förteckning, hvars föga
systematiska ordningsföljd valts för att gifva läsaren en
vegetationsbild från denna del af Grönlands vestkust, tydligare
än den, de vanliga växtkatalogerna lemna.

<tab><tab><tab> 1:o.  <b>Buskväxter.</b>

<i>Salix glauca</i> L., gråvidet, bildade snår, knappt alnshöga, i
sluttningarna helst utmed bäckar.

<i>Betula nana</i> L., dvergbjörken, täckte stora sträckor af de
nedre sluttningarna och dalbottnarna, der kärrmarken var uttorkad.

<i>Empetrum nigrum</i> L., kråkriset, växte gerna ihop med föregående.

<i>Ledum palustre</i> L., sqvattram, hufvudsakligen inskränkt till
torkande kärrmark.

En lågväxt och småbladig form af odon, <i>Vaccinium uliginosum</i> 
L. v. <i>microphyllum</i> <sc>Lge</sc>, var ymnig i de sluttningar, der
fuktigheten var något större.

En liten form af lingonris, <i>Vaccinium vitis idæa</i> L. v.
<i>pumilum</i> <sc>Horn</sc>.

Fjellkreplingen, <i>Azalea procumbens</i> L., lummerljungen, <i>Andromeda 
tetragona</i> L., och mossriset, <i>Andromeda hypnoides</i> L., höllo
helst till på de torra lafklädda platåerna.

<i>Juniperus communis</i> L. v. <i>nana</i> (<sc>Willd.</sc>), dverg-enen, var
sällsynt; den uppnår härstädes, sin nordgräns i Grönland.

Längre in bland bergen och helst invid sjöstränderna bildade
det knappt tumshöga örtvidet, <i>Salix herbacea</i> L., på vissa ställen
sammanhängande mattor af mörkgrön färg; merendels förekom det
dock mera spridt, men bidrog i betydlig mån, oaktadt sin litenhet,
till växttäckets gröna färg, i synnerhet på stenbundna, något fuktiga
ställen, vettande mot norr, der gräsväxten eljest var ytterst torftig.

<tab><tab><tab> 2:o.  <b>Gräs:</b>

<tab> <sp>På hafsstranden</sp>:

<i>Glyceria vaginata</i> <sc>Lge</sc> i små tufvor, <i>G. arctica</i> <sc>Hook</sc>, och
<i>G. vilfoidea</i> (<sc>And.</sc>) <sc>Th. Fr.</sc> mera spridda.

<i>Carex glareosa</i> <i>Wng</i> och <i>C. capitata</i> bildade små tufvor.

<tab> <sp>I kärrmarken</sp>:

<i>Carex rigida</i> <sc>Good.</sc>, hvilken för öfrigt anträffades på nästan
alla lokaler; det allmännaste grässlaget. <i>C. Goodenowii</i>i <sc>Gay v.</sc> 
<i>groenlandica</i> <sc>Lge</sc>, <i>C. aquatilis</i> <sc>Wng</sc> (dock sällsynt), <i>C. rariflora</i>
<sc>Sm</sc>. och <i>G. pulla</i> <sc>Good</sc>.

<i>Eriophorum angustifolium</i> <sc>Roth</sc>, <i>E. Scheuchzeri</i> <sc>Hoppe</sc>.

<tab> <sp>I sluttningarna</sp>:

<i>Hierochloa alpina</i> (<sc>Liljebl.</sc>) R. & S., i spridda exemplar.

<i>Calamagrostis phragmitoides</i> <sc>Hn</sc>. gruppvis, <i>C. purpurascens</i>
R. <sc>Br</sc>., <i>C. lapponica</i> <sc>Hn</sc>.

<i>Agrostis rubra</i> L. synnerligen allmän, bildande gräsmattor,
som dock voro mycket uppblandade, dels med andra gräs, i
synnerhet följande, dels med blommor.

<i>Trisetum subspicatum</i> (L.) <sc>Beauv</sc>.

<i>Festuca rubra</i> L., <i>F. ovina</i> L., den senare bidragande vid
bildningen af gräsmattor.

<i>Poa pratensis</i> L., <i>P. alpina</i> L., <i>P. flexuosa</i> <sc>Wng</sc>, <i>P. glauca</i>
<sc>Vahl</sc> (gruppvis), <i>P. laxiuscula</i> (<sc>Bl.</sc>) <sc>Lge</sc>.

<i>Carex scirpoidea</i> <sc>Mich.</sc> på torra ställen, <i>C. alpina</i> <sc>Sw.</sc>, <i>C.
holostoma</i> <sc>Drej.</sc>, båda på fuktigare platser, <i>C. lagopina</i> <sc>Wng</sc> och
<i>Kobresia scirpina</i> spridda.

<i>Luzula spicata</i> (L.) DC., <i>L. confusa</i> <sc>Lindeb</sc>.

<tab> <sp>Vid de leriga glacierelfvarna</sp>:

<i>Juncus arcticas</i>, <i>J. castaneus</i> <sc>Sm.</sc>

<tab><tab><tab> 3:o.  <b>Vattenväxter</b> (endast i sött vatten).

<i>Batrachium confervoides</i> <sc>Fr</sc>.

<i>Hippuris vulgaris</i> L. v. <i>maritima</i> (<sc>Hell.</sc>),  blommande.

<i>Myriophyllum spicatum</i> L.

<i>Utricularia minor</i> L.

<i>Menyanthes trifoliata</i> L., blommande.

<i>Potamogeton pusillus</i> L.

<i>Sparganium hyperboreum</i> <sc>Læst</sc>.

<i>Isoëtes echinospora</i> <sc>Dur.</sc>, sporbärande.

<tab><tab><tab> 4:o. <b>Blommor:</b>

<tab> <sp>hvita</sp>:

<i>Arabis Holboellii</i> <sc>Horn.</sc>, <si>A. alpina</i> L.

<i>Cochlearia groenlandica</i> L.

<i>Draba hirta</i> L.

<i>Cerastium alpinum</i> L.

<i>Stellaria longipes</i> <sc>Gold.</sc>, <i>S. humifusa</i> <sc>Rottb.</sc> bildade små
mattor invid hafsstranden.


<img><i><small>Ill. V. A.[=Andrén]<tab><tab><tab><tab><sc>Gen. Stab. Lit. Anst.</sc></small></i>
<b>Expeditionens lägerplats vid inlandsisens rand.</b><br>Efter en teckning uf <sc>L. Möller</sc>.</img>


<i>Alsine biflora</i> <sc>Wng</sc>.

<i>Potentilla tridentata</i> <sc>Sol</sc>.

<i>Saxifraga caespitosa</i> L., <i>S. cernua</i> L., <i>S. nivalis</i> L., <i>S.
tricuspidata</i> <sc>Rottb.</sc> med purpurstänkta blommor.

<i>Vaccinium uliginosum</i> L. v. <i>microphyllum</i> <sc>Lge</sc>.

<i>Andromeda tetragona</i> L., <i>A. hypnoides</i> L.

<i>Ledum palustre</i> L. v. <i>decumbens</i> <sc>Ait</sc>.

<i>Diapensia lapponica</i> L.

<i>Euphrasia officinalis</i> L.

<i>Pedicularis lapponica</i> L.

<i>Tofieldia borealis</i> <sc>Wng</sc>.

<tab> <sp>rödletta:</sp>

<i>Wahlbergella affinis</i> (<sc>Vahl</sc>) <sc>Fr.</sc>, <i>W. triflora</i> (R. <sc>Br.</sc>) <sc>Fr</sc>.

<i>Menyanthes trifoliata</i> L.

<i>Pyrola grandiflora</i> <sc>Rad</sc>. (blommorna hade en angenäm doft).

<tab> <sp>röda:</sp>

<i>Viscaria alpina</i> (L.) <sc>Don</sc>. 

<i>Silene acaulis</i> L.

<i>Sedum villosum</i> L.

<i>Saxifraga oppositifolia</i> L.

<i>Artemisia borealis</i> <sc>Pall.</sc> (bruna).

<i>Vaccinium vitis idæa</i> L. v. <i>pumilum</i> <sc>Horn</sc>.

<i>Azalea procumbens</i> L.

<i>Pedicularis hirsuta</i> L.

<i>Armeria sibirica</i> <sc>Turcz</sc>.

<tab> <sp>gula:</sp>

<i>Ranunculus reptans</i> L., <i>R. lapponicus</i> L.

<i>Papaver nudicaule</i> L.

<i>Draba aurea</i> <sc>Vahl</sc>.

<i>Potentilla nivea</i> L.

<i>Rhodiola rosea</i> L.

<i>Arnica alpina</i> <sc>Olin</sc>.                                                              

<i>Pedicularis euphrasioides</i> <sc>Steph</sc>., <i>P. flammea</i> L.

<tab> <sp>blå:</sp>

<i>Campanula rotundifolia</i> L.

<tab> <sp>violetta:</sp>

<i>Chamænerium latifolium</i> (L.) <sc>Sp</sc>.

<i>Pinguicula vulgaris</i> L.

I insjöarna träffades äfven ett par sötvattensnäckor
(en <i>Limnæa</i> och en <i>Planorbis</i>) samt några få
sötvattens-krustaceer och skalbaggar. Mygg fans, såsom vanligt vid
Grönlands, vestkust, i förfärlig mängd, men för öfrigt var
insektverlden fattig så väl i afseende å arter som individer.
Af foglar var, om jag undantager de förut omnämnda
ejderkolonierna vid inloppet till hamnen, individantalet
märkvärdigt ringa för ett arktiskt land.

Kolthoff uppräknar härifrån arterna:

<i>Falco Candicans</i> <sc>Gmel.</sc>, <i>F. peregrinus</i> L., <i>F. æsalon</i> <sc>Cuv</sc>.

<i>Saxicola oenanthe</i> L.

<i>Linota linaria</i> L.

<i>Emberiza lapponica</i> L., <i>E. nivalis</i> L.

<i>Phalaropus angustirostris</i> <sc>Schintz</sc> (hyperb.)

<i>Larus glaucus</i> <sc>Brünn</sc>.

<i>Anser albifrons</i> <sc>Bechst</sc>.

<i>Fuligula glacialis</i> L.

<i>8omateria mollissima</i> L.

<i>Uria grylle</i> L.

<i>Colymbus septentrionalis</i> L.

och längre ut i fjorden:

<i>Corvus corax</i> L. och

<i>Larus tridactylus</i> L.

Inga däggdjur sågos, ej ens någon säl, men spår af
hare, räf och ren.

Den 2 juli voro vi fortfarande sysselsatta med
förberedelser till isfärden. Båda dessa dagar hade en varm
och torr föhnvind blåst från sydost. Den kom rakt från
inlandsisen och hade det goda med sig, att manskapet
betraktade den som ett säkert <i>bevis</i> för ett Eldorado bortom
isens kalla bräm. Jag ansåg mig ej förbunden att genom en
föreläsning om upphofvet till dessa märkliga vindar upplysa
dem om det felaktiga i deras »säkra bevis» och dymedelst
dämpa deras ifver för företaget. Men att den oinvigde hade
skäl till förvåning synes af följande tabell öfver den rakt
från den höga, hvita isvallen kommande vindens temperatur.

                  Torr term.        Våt term.

Juli 1.  9<sup>t.</sup> e. m..... + 9,8 ...... + 5,<small>9</small>° C.  Bris från inlandsisen.

 »   2. 12<sup>t.</sup> midnatt.. + 6,6 ...... + 5,<small>0</small>° C.  Bris från vester.

 »   2.  2<sup>t.</sup> 30<sup>m.</sup> e. m. +14,2 ...... + 7,<small>9</small>° C.  Frisk vind från inlandsisen.

Sedan under den följande dagens lopp utrustningen
till isfärden afslutats och de för landtransporten afsedda
kärrorna, tälten m. m. blifvit förda i land, bröto vi kl. 6
e. m. upp till den plats, som under de föregående dagarne
utsetts till utgångspunkt för uppstigningen på sjelfva isen.
Afståndet från stranden till detta ställe utgjorde, omvägar
inberäknade, endast tre till fyra kilometer, men
framsläpandet af de tungt lastade kärrorna backe upp och backe
ned öfver ojemn mark, dels stenbeströdd, dels bildad af en
djup, mjuk mossmatta, var så besvärligt, att vi först
följande dag, den 4 juli, vid middagstiden hunno fram. Stället
var beläget nedanför en liten insjö, hvars ena strand
bildades af en tvärbrant stupa från inlandsisen. Vattnet från
en mängd större och mindre glacierelfvar förenades i insjön
till en ganska betydlig elf, hvilken, då den lemnade sjön,
bildade ett mindre vattenfall. Elfven passerades ofvanom
detta fall dels i en mindre Bertons båt, dels genom vadning.
Såsom betecknande för det goda förhållandet mellan
infödingarne och manskapet på Sofia må nämnas, att samtliga
eskimåer, af fruktan att väta sina kamikker (skinnstöflar),
läto färja sig öfver af sjömännen, hvilket desse, som sjelfva
vid transporten af sakerna upprepade gånger vadat öfver
elfven, gjorde under sång och hurrarop. Sjelf hade jag
den oturen att, då jag första gången skulle frakta mig
öfver, kantra med den lilla båten omedelbart ofvanom
vattenfallet och få mig ett kallt bad. Färjan flyttades med
anledning häraf till ett annat ställe, der strömmen var
mindre strid.

På andra sidan om elfven vidtog inlandsisens ytterst
obetydliga kantmorän. Någon svårighet att bestiga isen
på detta ställe förefans icke. De för landtransporten 
medtagna kärrorna lemnades vid iskanten, bagaget lastades på
slädarna, hvarpå vi ytterligare framgingo ett par kilometer,
öfver en till följd af isens ojemnhet mycket besvärlig terräng.
Uttröttade slogo vi slutligen natten mellan den 4 och 5
juli för första gången under 1883 års expedition upp vårt
tält på isen.

På den egentliga isexpeditionen åtföljdes jag af nio man,
nämligen:

Dr. Berlin,<footnote>Ursprungligen hade dr. Berlin för afsigt att endast medfölja under de
första dagarna af isfärden, men vid andra raststället på isen erbjöd han sig att
medfölja hela tiden. Då jag med tacksamhet mottog detta anbud, gick han under
natten ensam tillbaka till fartyget för att hemta nödiga reservkläder, sitt kirurgiska
bestick och den förstärkning i medicinförrådet, som tillgång till läkare kunde
erfordra, samt infann sig åter följande morgon vid tältet för att på allvar ansluta
sig till expeditionen. Det lugn och den raskhet, han ständigt visade, äfvensom
den trygghet tillgång på läkare skänkte vår lilla expedition hafva utgjort ett
väsentligt vilkor för dess lyckliga utgång. </footnote>

Herr Kjellström,

Andre styrman Johannesen,

Matrosen Andersson,

Matrosen Jonsson,

Fångstmannen Sevaldsen,

Fångstmannen Kræmer,

Lappen Lars Tuorda,

Lappen Anders Rossa.

Under de första dagarne medföljde derjemte direktör
Hörring, »Utligsrer» Olsen, tidningskorrespondenten Lars
Möller och de flesta af Sofias officerare och besättning,
äfvensom de eskimåer, som från Egedesminde följt oss som lotsar
eller som besättning på direktörens slup. Dessa hjelpte oss
att transportera vår utrustning öfver den närmast land
belägna, mest svårtillgängliga delen af inlandsisen.

Vid en rekognoscering på morgonen den 5 juli visade
det sig, att det var alldeles omöjligt att fortsätta rakt öster
ut. Det var tvärt om nödvändigt att återvända ungefär
samma väg, vi kommit, till granskapet af iskanten och att
sedan följa dess sluttning mot norr eller nordost, tills en
något så när »framkommelig» väg till det inre träffades.
Äfven på denna väg var isen genomskuren af djupa
klyftor och raviner, hvilka vi dock, så manstarka, som vi ännu
voro, lätt kunde passera. Vi hunno derför under dagens
lopp ett godt stycke framåt och uppslogo slutligen vårt tält
nära en i isen utskjutande landudde, på en höjd<footnote>Höjderna bestämdes genom att jemföra observationer på 3:ne
aneroidbarometrar med iakttagelser, som samtidigt gjordes i Egedesminde medelst en af mig
der qvarlemnad ypperlig sjöbarometer. Aneroiderna undersöktes för säkerhetens
skull ytterligare med luftpump efter hemkomsten. De här förekommande, på en
omsorgsfull beräkning af dr. <sc>Jäderin</sc> grundade höjduppgifterna äro i allmänhet
obetydligt högre än de tal, som jag, innan denna beräkning medhunnits, provisoriskt
angaf i min på Grönland skrifna rapport till dr. Dickson. (Jemf. E. <sc>Jäderin</sc>,
Geografiska ortbestämningar etc. under 1883 års expedition till Grönland. Öfvers,
af K. Vet.-Akad. Förh. 1884, s. 49.) </footnote> af 290
meter öfver hafvet. Eskimåerna ville ej medfölja längre.

<img id="4621"><i><small>Ill. W. MEYER, X. A.</small></i>
<b>Andra rastplatsen på inlandsisen.</b><br>Efter en fotografi af expeditionens fotograf d. 5 juli 1883.</img>
De hade redan ledsnat vid isvandringens faror och besvärligheter, 
och det oaktadt färden <i>ännu</i> mera liknade ett muntert
jagtparti, än en allvarlig och farlig geografisk expedition.
Det blef dock snart annorlunda, då våra följeslagare
återvändt med alla mindre nödiga lyxartiklar och läckerheter
de medfört, och vi blifvit hänvisade till det, vi sjelfva kunde
släpa fram.

På morgonen den 6 juli utsändes lappen Lars Tuorda
att rekognoscera. Han återkom med det besked, att det
ännu vore omöjligt att gå rakt mot öster, men att vi, om
vi under ännu en dags marsch hölle en nordligare kurs,
längre fram skulle få en något så när god väg rätt öster ut.

För att ej allt för länge uppehålla Sofia i Tasiusarsoak, 
beslöt jag att låta vårt »returning party» medfölja
endast under denna dags marsch, och att, då den, som
gick ledig, utan svårighet på ett par timmar kunde
tillryggalägga samma väglängd, för hvilken kälkdragarna
behöfde åtta, låta alla, som ej tillhörde hufvudpartiet, genast
efter slutad dagsmarsch återvända till vår andra tältplats
på inlandsisen. Här qvarlemnades derför deras tält,
sofsäckar och andra tillhöriofheter, medan allt, som tillhörde
den egentliga expeditionen, lastades på sex kälkar. Alla
man hjelptes nu åt att forsla dessa vidare så hurtigt som
möjligt.

Isen var dock här ytterligt oländig. Efter det vi med
de tungt lastade kälkarna framgått ett litet stycke, insåg
jag, att det blefve nästan omöjligt för hufvudpartiet att,
sedan dess följeslagare lemnat detsamma, med ens framdraga
hela den för 50 dagar beräknade utrustningen. Proviantförrådet 
reducerades derför med en femtedel, d. v. s. till
proviant för fyratio dagar, och åtskilligt, som ej var
oundgängligen nödigt, deribland den lilla Bertonsbåt, som
hittills medsläpats, qvarlemnades i en depot på ett lätt
igenkänligt ställe — i fall några dylika kunna sägas förekomma
på inlandsisens yta. Derpå fortsattes marschen. Vi voro
redan här i tillfälle att beundra den säkerhet, med hvilken
lappen Lars visste bland de tusende hvarandra fullkomligt
lika iskullarna återfinna den väg, han utrekognoscerat, och
huru säkert han bedömt hvar de minsta svårigheter mötte.
I stället för alpstaf bar han i handen ett björnspjut, hvilket
bar talrika märken af de med detsamma fälda björnarnas
tänder. Inalles har han dels med spjut dels med kula dödat
25 landtbjörnar, och hans ögon lyste vid tanken på att
äfven få pröfva sina krafter på en isbjörn. Detta
förunnades honom dock ej under denna expedition.

Den 6 juli nådde vi den tredje tältplatsen på isen.
Efter ankomsten dit serverades en glad afskedsmiddag för
våra följeslagare, hvilka derpå genast återvände. Vi voro
lemnade åt oss sjelfva och fingo det till en början rätt
svårt.

Utrustningen bestod nu af:

1.  Ett vanligt tält af tunn bomullsduk, försedt med
ett dussin tältpinnar af jern.

2.  En sof säck, filt och kautschuksmadrass för hvar
man. Blåsbälgar för uppblåsning af kautschuksmadrasserna.

3.  Diverse reservkläder, islandströjor, en vid
segelduksblus, en yllenattmössa m. m. för hvar man.

4.  Segelduksskor (16 par) med sennegräs (hö af
Carex vesicaria) och fotlappar af filt. Isbroddar för alla man,
fästade på sulor dels af jern, dels af läder.

5.  Tallrikar och kaffekoppar af förtennt jernbleck,
kokapparater för sprit. De jag denna gång begagnade voro
vida ändamålsenligare än de kokapparater för petroleum,
talg eller tran, som jag under föregående expeditioner 
användt. Visserligen lemnar sprit teoretiskt mindre värme
än de föga syrehaltiga fettarterna eller de syrefria kolvätena,
men i stället undgår man vid användning af sprit den
värmeförlust, som bildning af sot och illaluktande
destillationsprodukter medför. Spriten är dessutom som
brännmaterial lätt handterlig, och kokningen med sprit kan utan
olägenhet verkställas i tältet. Jag får derför till framtida
expeditioner på det varmaste rekommendera den enkla, efter
noggranna försök i Stockholm konstruerade kokapparat, som
jag under denna expedition använde.

6.  Ett hagel- och ett kulgevär med nödiga patroner,
två par skidor och två lappska björnspjut.

7.  En mindre medicinlåda; färgade glasögon för
alla man.

8.  Kompasser, kikare, två kronometrar, en cirkel af
Pistor & Martin, en liten sextant som reserv för cirkeln, i
fall denna skulle skadas, qvicksilfverhorisont, tre aneroider,
termometrar, magnetstänger (för undersökning af lerslammet
på isen), topografbräde, en fotografiapparat, blåsrörsbestick,
glasrör, flaskor, en packe gråpapper, nautiska tabeller m. m.

9.  Alpstafvar af ask.

10.  Sex kälkar, ungefär af samma slag som de, hvilka
i Stockholm begagnas af en del försäljerskor på torgen.

11.  Dragselar, starka och förfärdigade med stor
omsorg, så att de med säkerhet skulle hålla en man, i fall det
blefve nödvändigt att hissa honom upp ur en glacierremna.

12.  En stark manilatross, särskildt bestäld hos
leverantören för Club alpin i Paris och med afseende å styrkan
pröfvad i Stockholm.

13.  Ett par åror, ursprungligen afsedda för den
Bertonsbåt jag qvarlemnade på rastplatsen n:r 2, nu
medtagna för den händelse vi skulle nödgas passera något
vattendrag på våra kautschuksmadrasser.

14.  Tobak, cigarrer.

15.  Hammare, yxa, såg, borr, fil, synålar och tråd.

16.  Ett tillräckligt förråd tändstickor.

17.  Proviant och sprit för 40 dagar.

Den för alla gemensamma spisordningen var följande:

<i>Morgon:</i>  Kaffe, ett stort mått för hvar man, bröd,
smör, ost.

<i>Middag:</i>  42 kub.-cent. bränvin, bröd och antingen
skinka, corned beef eller sardiner.

<i>Afton:</i>  Konserveradt kött, dels från Wikström i Stockholm, 
dels från tvenne bolag i Australien.

Eller i vigt:

<tab><tab><tab> <i>Dagranson för hvar man:</i>

Bröd ..................  1,<small>25</small> svenskt skålp. eller 531 gram.

Smör ..................  0,<small>20</small>    »     »      »     88   »

Ost ...................  0,<small>10</small>    »     »      »     42   »

Rökt skinka ...........  0,<small>25</small>    »     »      »    106   »

Konserveradt kött .....  0,<small>60</small>    »     »      »    255   »

Kaffe .................  0,<small>08</small>    »     »      »     34   »

Socker.................  0,<small>06</small>    »     »      »     26   »

Bränvin ...............  0,<small>09</small>    »     »      »     39   »

I stället för skinka eller corned beef utspisades stundom 
motsvarande qvantitet sardiner eller lefverpastej, vid
hvilka man dock snart ledsnade. Kaffe ersattes ett par
gånger med chokolad eller med soppa, kokad på köttextrakt
och torkade grönsaker. Fem af manskapet förtärde ej
spirituosa. Jag var oförberedd härpå och kunde derför ej
lemna dem någon ersättning i andra proviantartiklar.

Till matlagningen (två gånger kaffe och en gång varmt
konserveradt kött) åtgick ej fullt 0,<small>7</small> liter sprit dagligen.

Proviantransonen visade sig fullt tillräcklig, men ej
öfverflödig.

Under hela isfärden förrättades kockens syssla med
synnerligt nit och intresse af Kræmer, en gammal
mångbepröfvad och mångerfaren sjöman, som efter att hafva
pröfvat allehanda äfventyr i Atlantens och Stilla hafvets
hamnar slutligen »gått in i nykterheten» och egnat sig åt
säl-, hvalross- och björnfångst i Ishafvet. Vanligen purrade
jag ut klockan 8 till kaffekokning och kronometeruppdragning, 
en purrning som så ögonblickligt satte kocken i
verksamhet, att man tydligen kunde se, det han legat och
väntat på lystringsropet. En half timme derpå serverades
kaffet med nödigt tilltugg. 

<img id="4622"><i><small>Ill. W. MEYER, X. A.<tab><tab><tab>V. A.[=Andrén]</small></i>
<b>Kokning på inlandsisen.</b><br>Efter en fotografi af expeditionens fotograf d. 23 juli 1883.</img>

Derpå tvättades kokkärl,
bleckkoppar och tallrikar, sofsäckar och madrasser hopbuntades,
tältet nedtogs, kälkarna lastades och surrades, och vi bröto
upp. Middagsrasten togs vanligen i det fria och så kort
som möjligt för den kalla vind, som blåser öfver isen och
som snart genomkyler de, till följd af den ansträngande
marschen, af svett drypande isfararne. Några ögonblick
efter det halt gjorts om aftonen, är tältet åter uppslaget samt
sopp- och kaffekokningen åter i gång. 

<img id="4623"><i><small>Ill. W. MEYER, X. A.<tab><tab><tab><sc>V. Andrén</sc></small></i>
<b>Ortbestämning på inlandsisen.</b><br>Efter en fotografi af expeditionens fotograf d. 16 juli 1883.</img>

Under tiden tager
jag, om väderleken är gynsam, några solhöjder, doktorn
<i>botaniserar</i>, d. v. s. insamlar isalger, eller dryper droppar
i de ögon, som blifvit angripna af det starka ljusskenet,
Kjellström fotograferar eller utsätter dagens marsch med
omgifvande terräng på sin karta, lapparna göra några
rekognosceringsutflygter för morgondagen. Det öfriga manskapet
ordnar tältet, blåser upp och breder ut madrasser o. s. v.
En eller annan ses först med bekymmer noga, t. o. m.
med hjelp af doktorns förstoringsglas, som dock föga torde
skärpt synförmågan hos sjöman och lapp, granska sin bädd
för att upptäcka och om möjligt medelst indrypning af smält
kautschuk, med häftplåsterlappar eller andra påfund täppa
de hål, som en iskant eller en broddad fot åstadkommit i
någon af madrassens lufttäta afdelningar. Dessa ofta
omärkliga hål hafva den obehagliga påföljd, att motsvarande del
af madrassen faller samman, och den sofvande får tillbringa
natten med isomslag på någon del af kroppen. Lyckligtvis
hade jag låtit dela madrasserna, likt nutidens krigsfartyg, i
lufttäta afdelningar, som ej kommunicerade med hvarandra.
Ett hål åstadkom derför icke någon obotlig läcka för hela
madrassen. Sedan madrasserna blifvit luftfylda, bredas de ut
tätt till hvarandra på tältbottnen. Qvällsvarden förtäres med
god appetit, kryddad som den ständigt är med glada infall.
Derpå tager man af sig segelduksstöflarna, som hängas ut på
tältstagen till torkning, kläder af sig de sura öfverkläderna,
kryper in i sofsäckarne, pratar en stund, först lifligt, så allt
mer och mer matt och sömnigt om det isfria inlandet, om
hembygd och fjerran land, om dagens äfventyr och tillbud,
om utsigterna för morgondagen o. s. v., tills slutligen alla i
sömnens armar flyttas långt bort från isöken, forsande elf var,
mörka bottenlösa glacierklyftor och tålamodspröfvande
smälthål till mera soliga nejder och mindre besvärliga äfventyr.

Hela vår utrustning vägde omkring 20 centner, en vigt
som det hade varit ganska lätt för oss att draga fram öfver
en jemn väg, ett hårdt snöfält eller en slät is. Men öfver
en terräng så ojemn som den, hvilken råder i denna del
af isöknen, kunde alltsammans ej släpas fram på en gång
eller i en vanna. Den svåra vägen måste således i början
passeras trenne gånger, hvilket var ytterligt tidsödande och
tålamodspröfvande. Våra dagsmarscher blefvo derför ej
heller långa: enligt angifvelse af stegmätaren, den 7 juli fyra,
den 8 juli fyra och en half och den 9 juli fyra kilometer.

Utom de tätt hopade iskullarna och farliga klyftorna
hade vi nu äfven att passera otaliga elfvar, strida och med
branta stränder. Mången gång nödgade de oss till långa
omvägar. Ofta passerades de på en improviserad bro,
bildad af trenne alpstafvar af ask. Det var lycka, att jag
vid dessas förfärdigande i Stockholm hade valt träet efter
omsorgsfull pröfning af styrkan hos de stafämnen, som
snickaren föreslog. Hade stafvarna varit af mindre segt trä,
så hade de varit odugliga till brobjelkar, och våra omvägar
hade ökats med tiotals kilometer.

Flere gånger under dessa dagar sågo vi på isen
benkotor af renar. Det låg nära till hands att anse detta som
ett godt tecken och att tro, det vägen på isöknen
betecknades med benkotor af djur, som stupat under vandringen
öfver nordens Sahara. Men goda tecken äro ej alltid sanna
tecken. Det fingo vi längre fram under isvandringen erfara.

På sjelfva inlandsisen kunde man, der vi framgingo,
urskilja följande olika slag af terräng eller landskap.

a)  Den oansenliga kantmoränen, om man med namnet
morän kan beteckna det obetydliga gärde af sten, ler och
is, som bildar inlandsisens ytterkant mot land och som, i
mån af isens tillbakaskridande, åter bortsköljes af
glacierelfvar, isvatten och regn, på några större stenar och
stenblock när. Dessa mäkta vattenrännilarna ej bortföra, och
de blifva derför qvar, temligen jemnt strödda öfver det från
inlandsisens täcke befriade landet. Sällan tyckes dock isen
hafva transporterat dem längre än några hundra meter,
d. v. s. från bergshöjd till bergshöjd, hvilket, såsom redan
förut är nämdt, antagligen beror derpå, att massan i de
djupast belägna, af höjder omgifna delarne af inlandets
ishaf lika litet är i någon nämnvärd rörelse, som vattnet
på bottnen af en djup sjö eller i ett djupt haf.

b) En temligen jemn issluttning, täckt med ett tunnt,
sammanhängande lerlager och genomskuren af besvärliga,
men mindre farliga klyftor. Denna terräng förekom endast
omedelbart längs inlandsisens kant mot land och, såsom jag
redan nämnt, sökte man några hundra meter från kanten
förgäfves en sten så stor som ett knappnålshufvud.

c) <i>Toppis.</i>  Låga höjdsträckningar, öfverst upptagna
af ända till 20 fot höga istoppar och kammar, brant
sluttande, tätt packade, ofta genomskurna af ofantliga klyftor,
nästan omöjliga att med slädar passera.

d) <i>Tufis</i>.  Likartade höjder upptagna af mer eller
mindre tätt stående, två till sex fot höga istufvor, temligen
rena och afrundade på den ena sidan, på den andra mer
branta och mer gråfärgade af kryokonit. Emedan tufvorna
sällan stodo så långt ifrån hvarandra, att slädmedarne
rymdes mellan dem, blef äfven denna terräng mycket besvärlig
för expeditionen.

e) Jemnare sänkningar, skålformade, ofta med en sjö
i bottnen. Ytan upptogs äfven här af en tufis lik <i>d</i>, men
här stodo kullarna mer åtskilda, så att man lättare kunde
komma fram med lastade kälkar. Isfältet var här
genomskuret af otaliga elfvar, af hvilka många voro mycket
vattenrika och strida samt vida mer besvärliga och föga mindre
farliga att passera än de bottenlösa klyftorna.

f) <i>Snösörjeslätter.</i>  Längre fram, bortom 13:de
rastplatsen, på en höjd af 1,100 à 1,200 meter, blef den
egentliga isen täckt, först af ett obetydligt snölager, som föga
minskade dess ojemnheter, sedan af ett djupt lager af
snösörja, som i synnerhet i sänkningarna var svårt att passera.
I sänkningarnas botten funnos ringformade, af
snösörjemoras omgifna sjöar, till hvilka en mängd elfvar förde
betydliga vattenmassor. Från snösörjeslätten höjde sig här
och der temligen vidsträckta kullar af hård, jemn, från
sörja fri is, oftast bara eller täckta med torr snö.
Stundom voro dock äfven dessa kullar täckta med en snösörja,
föga mindre djup än sörjan på de lågländta ställena.

g) <i>Torr snööken.</i>  Denna började omkring 50 kilom.
öster om vår sista tältplats på en höjd af 1,600 meter och
tyckes hafva fullkomligt liknat den terräng, som Palander
och jag passerade på Nordostlandets inlandsis. Det var den
opåräknade vattenbristen i denna snööken, som bildade den
största svårigheten för lapparne under deras skidfärd mot
öster.

Klyftorna förekommo öfverallt, men i synnerhet på
höjderna, mångenstädes så tätt, att endast några få meter
skilde den ena från den andra. Oftast voro de parallela,
någon gång råkade vi dock äfven ut för en terräng, der tvenne
klyftsystem, korsade hvarandra. Vanligen voro klyftorna
tomma, stundom dock ända till brädden fylda med
stillastående vatten. Mången gång förekommo tomma och
vattenfylda klyftor tätt bredvid hvarandra på samma höjd.

Under hela färden hade vi svårt att finna lämpliga
tältplatser. Antingen var isen så ojemn, att det var svårt att
finna en plan stor nog för vårt tält, eller var isen så full
af de smälthål, som längre fram skola beskrifvas, att man
måste uppslå tältet öfver hundratals smärre och ett halft
dussin större, runda, 1—3 fot djupa, vattenfylda hål, eller
ock nödgades vi slå upp det öfver en snösörja, så
vattendränkt, att man, i fall man tog ett steg på sidan om
kautschuksmadrassen, blef våt om fötterna i sjelfva tältet. Ett
undantag i det hänseendet bildade det ställe, som nåddes
den 9 juli om aftonen. Här träffade vi nämligen vår
bästa tältplats under hela vandringen, en liten af
vattendrag omgifven, alldeles jemn och på sina ställen från
smälthål fri ishall, af ett par tiotal meters genomskärning.
Nära tältplatsen fans en insjö, som i sig upptog en mängd
glacierelfvar, och hvars vatten derpå genom en kort, men
mycket strid och vattenrik flod, med starkt dån och brus
störtade ned i en jättestor glacierbrunn. Denna flod brusade
fram helt nära tältet genom en djup kanal, med praktfulla
tvärbranta stränder af is. Stället fotograferades, men hvarken
ljusbild eller ord kunna gifva ett begrepp om det intryck,
den liksom i blåhvit marmor utan fog och fläck, i former
på en gång storartade och mjukt afrundade, regelbundet
såsom af menniskors hand utsvarfvade vattenledningen gjorde
på hvar och en af oss. Äfven lappen, fångstmannen och
matrosen stannade häpna och betagna vid dess strand.

<img id="4624"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Flod på inlandsisen.</b><br>Efter en fotografi af expeditionens fotograf d. 9 juli 1883.</img>

Det sätt vi hittills användt att transportera våra slädar
i tvenne vännor blef i längden allt för tålamodspröfvande
och tidsödande. Jag beslöt derför försöka att släpa fram
alla kälkarna <i>med ens</i>. Detta blef visserligen tungt i början,
men gick dock för sig och gjorde det möjligt för oss att
under den återstående delen af resan tillryggalägga vida
längre dagsmarscher än i början af isvandringen. Den 10
juli tillryggalade vi sålunda, omvägar inberäknade, nio och
en half, den 11 tio och den 12 elfva kilometer.

Vägen var nu betydligt bättre än förut, ehuru
mångenstädes svår nog. Då vi t. ex. den 11 framgått omkring fyra
km. på en temligen god, ehuru af en mängd breda och djupa
klyftor genomkorsad väg, mötte vi en elf, som passerades
med ganska stor svårighet. När vi ändtligen kommit öfver,
visade det sig, att denna elf endast utgjorde en biflod till
en annan, mycket stor, opasserbar elf; vi måste derför vända
och gå tillbaka öfver bielfven för att söka oss en annan
väg mot målet i öster. För att ej å nyo blifva utsatta för
ett likadant obehag, utsändes Lars på rekognoscering, medan
jag tog några solhöjder. Under tiden steg vattnet i den
elf, vi nyss gått öfver, så hastigt, att den blef alldeles
opasserbar. Jag var glad att hafva vändt i tid.

Lars var längre än vanligt borta, så att jag började
blifva orolig. Så väl klyftor som glacierbrunnar blefvo
nämligen här uppe allt mer och mer dolda af snösamlingar,
hvarigenom olyckshändelse lätt kunnat inträffa äfven för en
man med lappens vana, skarpa öga och säkra fot.
Slutligen återkom Lars med det besked, att vi på andra sidan
om en närbelägen ishöjd skulle finna en ypperlig väg mot
öster längs en mycket stor elf. Denna väg togs nu.
Elfven var ett stycke längre fram djupt nedsänkt i en bädd,
som det med ytterlig våldsamhet forsande vattnet
utsvarfvat ur isfjellet. Flodbädden, med vackert bugtade, lodräta,
än hvita, än i blått och grönt skiftande väggar, var
snarlik den, som på motstående sida finnes afbildad, men
mera vild och söndersplittrad. Skada att vår fotograf ej
fick tid att taga en fotografi af detta ställe! Jag har på
kartan kallat det <i>Karmindalen</i> med anledning deraf, att
elfvens södra strand, der vi framgingo, flerstädes var
färgad af röd snö. Det var det enda ställe på inlandsisen,
der vi funno röd snö eller is i någon större mängd. Äfven
gulbrun is sågs på ett par ställen. Deremot var is, färgad
gråbrun och grågrön dels af kryokonit, dels af olika slags
organismer, så allmän, att den oftast gaf islandskapet sin
färgton. Af den färgade snön insamlade dr. Berlin en
riklig mängd i flaskor, som för ändamålet medtagits. Efter
isens smältning sönderföllo de fasta beståndsdelarne i tvenne
lager, en hvitgrå bottensats och ett öfverliggande
karminfärgadt lager.

Längs denna strand gick det framåt nästan i
språngmarsch och under munter täflan, ej utan risk för kälkarne
att slingra ned i den forsande elfven, som helt säkert
hastigt fört dem med sig till den antagligen närbelägna
glacierbrunn, der hela vattenmassan störtade ned under isen.

Den goda vägen upphörde ungefär 4 kilometer
längre mot öster. Elfbädden blef allt djupare och djupare,
de isklippor, som omgåfvo den, allt vildare, den jemna
strandbrädden allt smalare, tills den slutligen helt och hållet
upphörde. I stället måste vi åter släpa våra slädar fram
öfver en ytterligt oländig iskullregion. Denna genomskars
af högst egendomliga, smutsfärgade rännor eller, som
manskapet kallade dem, <i>vägar</i>, hvilka tydligen bildats genom
partiella sättningar i isen, längs hvilka sedan rännilar flutit
fram. Mångenstädes förekommo dessa så tätt intill
hvarandra, att de bildade ett kännetecknande drag för
islandskapet. Beklagligen voro dock vanligen dessa <i>vägar</i> för
smala för våra slädar och i så fall endast till hinder för
framkomsten.

Ännu den 12 juli (mellan den 8:de och 9:de
tältplatserna) träffade man grässtrån, blad af dvergbjörk, pilarter,
odon, pyrola m. fl. grönlandsväxter, på ytan af snön. Vi
trodde i början, att de kommit från inlandet, men att detta
ej var förhållandet visade sig deraf, att dylika blad ej
träffades öster om tältplatsen n:r 9. De enda djur, som vi
träffade på isen, utgjordes, oberäknadt de få foglar, som
sågos under återvägen, af en liten mask, hvilken lefver på
olika slag af isalger och således verkligen tillhör
inlandsisens fauna, samt tvenne från land stormdrifna flugor. Jag
hade särskildt anmodat alla man att noga efterse, om ej
några stenar skulle förekomma på isens yta. Men sedan vi
kommit ett obetydligt stycke från inlandsisens bräm, kunde
man ej på isytan träffa någon sten eller ens det ringaste
gruskorn. Deremot är den massa stoftfint lerslam (kryokonit),
som finnes på isen, ofantligt stor, helt säkert flere hundra
tons på qvadratkilometern.

Vi stego nu temligen hastigt uppåt, såsom synes af
följande tabell öfver höjden af våra tältplatser:

<poem>	3:dje tältplatsen  382 meter öfver hafvet.
	4:de <tab> » <tab> 890 <tab>   » 
	5:te <tab> » <tab> 417 <tab>   » 
	6:te <tab> » <tab> 449 <tab>   » 
	7:de <tab> » <tab> 533 <tab>   » 
	8:de <tab> » <tab> 598 <tab>   » 
	9:de <tab> » <tab> 771 <tab>   » </poem> 

Nionde tältplatsen låg på vestra sidan af en ishöjd
nära en liten grund sjö, hvars vatten, såsom vanligt,
samlade sig i en stor elf, hvilken ett stycke från sjön störtade
ned i en glacierbrunn med praktfullt azurfärgade sidor.
Vi hade härifrån en vidsträckt utsigt öfver landet vester ut
och sågo ännu hafvet på ett par ställen skymta fram mellan
kustlandskapets höga bergstoppar; men sedan vi hunnit öster
om den ishöjd, vid hvilken tältet var uppslaget, syntes
landet ej mer, och horisonten bildades numera endast af is.
Genom en optisk synvilla, beroende på ishorisontens
hägring, föreföll det nästan alltid, som om vi framgingo på
bottnen af en låg, skålformad fördjupning. Man kunde ej
med ögat bedöma, om det fortfarande gick uppåt eller
nedåt, och denna fråga utgjorde derför ett ständigt
samtalsämne, som ofta nog besvarades med ledning af det intryck
godt eller dåligt väglag gjorde på dragarna. Lapparna,
som ansågo det höra till sin uppgift att svara för, det vi
ej förvillade oss i isöknen, kommo bekymrade till mig och
sade, att de, sedan all landkänning gått förlorad, ej mer
kunde vara säkra att återfinna samma väg, der vi framgått.
Jag lugnade dem med den förklaring, att jag utan
svårighet kunde finna återvägen med tillhjelp af kompass och
solobservationer.<footnote>Trots denna gensaga uppletade lapparna under återfärden vår gamla
väg och de flesta gamla tältplatser med en säkerhet, som i sanning var
beundransvärd. I synnerhet utmärkte sig Lars för sitt utmärkta ortsinne. </footnote> Under bortvägen bestämde jag äfven
läget af nästan hvarje tältplats astronomiskt, och de distanser,
som, sedan ortbestämningarna blifvit beräknade, finnas
angifna på den här vidfogade kartan öfver slädfärden, äro
derför tillförlitliga på gravörstreckets bredd när.

Den väg vi hvarje dag tillryggalade, <i>inberäknadt de
oundvikliga omvägarna</i>, bestämdes med tillhjelp af tvenne
stegmätare. De väglängder, som af dessa angåfvos, voro 50
à 100 procent högre än de verkliga, genom solhöjder
bestämda distanserna, ett förhållande som visar hvilka
omvägar de hinder af mångahanda slag, som vi mötte på vår
väg, nödgade oss till. Den karta, som expeditionens
utmärkte topograf, herr Kjellström, <i>under sjelfva färden</i> hvarje
afton, således innan en definitiv beräkning af
ortbestämningarna egt rum, men medan den terräng, der vi framgått,
ännu var i friskt minne, upprättade öfver den under
dagens lopp tillryggalagda vägen, grundar sig på de med
ledning af stegmätarnes angifvelser <i>uppskattade</i> distanserna.
Oaktadt redan de provisoriska beräkningar af
ortbestämningarna, som jag gjorde i Egedesminde, visade, att de
af stegmätarne angifna och efter uppskattning reducerade
distanserna borde betydligt minskas — ett förhållande, som
äfven är behörigen iakttaget i mina telegram och rapporter — 
lät jag, för att genast sätta vänner af expeditionen i 
tillfälle att på en karta följa vår isfärd, på fotolitografisk väg
och med angifvande af dess provisoriska beskaffenhet,
reproducera denna vackra och för vetenskapen vigtiga karta.
Den har sedermera blifvit fogad till en del exemplar af
mina i bokform tryckta rapporter till dr. Dickson och
reproducerad i åtskilliga tidskrifter, stundom utan att dess
provisoriska beskaffenhet behörigen framhållits.

Ända till den 9:de rastplatsen hade vi ständigt haft
härligt vackert väder, för det mesta med svag sydostvind,
molnfri himmel och en lufttemperatur i skuggan, 3 fot
öfver marken, af + 2° till + 8°, i solen af ända till + 20°.

Det ständiga,<footnote>Solens midt går första gången på denna breddgrad (68° 20′ till 25′) ned
under horisonten den 15 juli; dess öfre kant, om man gör afseende på
refraktionen, först den 21. Efter medlet af juli blefvo nätterna, på höjden af 1,000
à 2,000 meter, hastigt kalla, ända till — 15° å — 18° C. </footnote> dag och natt oafbrutna, af alla
omgifvande föremål återkastade solskenet började starkt angripa
våra ögon, i synnerhet som vi försummat att, genast då
isfärden anträddes, påtaga färgade glasögon. Början till
snöblindhet infann sig, med de vanliga stickande smärtorna.
Dr. Berlin häfde dock denna farliga åkomma, som afbrutit
så mången slädfärd i de arktiska trakterna, medelst
snöglasögon och indrypning i de angripna, blodsprängda ögonen
af en lösning utaf zinkvitriol.

Solskenet i den torra, klara, förtunnade luften hade
dessutom ~ en annan, mindre farlig, men knappast mindre
plågsam verkan. Det åstadkom nämligen på ansigtets
blottade hud en liflig rodnad och sveda, med stora brännblåsor,
som efter någon tid torkade ihop, hvarvid ytterhuden från
näsa, öron och kinder afföll i stora flisor. Detta upprepades
i flere omgångar, och lidandet förvärrades ytterligare genom
morgonköldens inverkan på det tunna skinn, som bildat sig
under blåsorna. Någon likartad verkan tyckes tropikernas
brännande sol aldrig åstadkomma, åtminstone ej i de nära
hafsytan belägna delarna af jordklotet. På dessa obehag
när och några andra tillfälliga, alltid obetydliga krämpor,
voro alla man under expeditionen fullkomligt friska.

<img id="4625"><i><small>Ill. V. ANDRÉN<tab><tab><tab>W. MEYER, X. A.</small></i>
<b>Tågordning.</b><br>Efter en fotografi af expeditionens fotograf d. 18 juli 1883.</img>

Den 13 juli framgingo vi enligt angifvelser af
stegmätaren, således inberäknadt omvägar, tretton, den 14 tio,
den 15 fjorton kilometer (9:de till 12:te tältplatserna). 
Vägen gick från 9:de tältplatsen i början ett stycke uppför,
derpå kommo vi till en vidsträckt slätt, som jag med orätt
trodde utgöra inlandsisens höjdrygg. Aneroïden visade dock,
att vi fortfarande höjde oss ej så obetydligt — nämnda
tältplats låg nämligen på 771, 10:de på 952, 11:te på
940 och  12:te på 1,014 meters höjd.
<img><b>KARTA</b>
öfver
<big><b>1883 års Svenska Expedition</b></big>
på
<big><b>GRÖNLANDS INLANDSIS</b></big>
UNDER BEFÄL
af
<b>A. E. NORDENSKIÖLD.</b>

<i>Af Expeditionens topograf:
<tab><tab><tab>C. J. O. Kjellström.</i>
</img>
<img>KARTA, Mittsektionen</img>
<img><i><small>Ill. Gen. Stab. Lit. Anst. Stockh.</small></i>
KARTA, Högra sektionen</img>


Vår väg korsades fortfarande af en mängd stora,
svårpasserbara och ofta strida elfvar. Isen blef jemnare än
förut, men kryokonithålen började blifva mycket besvärliga.
Obehaget häraf ökades ytterligare derigenom, att det på
eftermiddagen den 13 juli började att regna med hård
sydostvind. Regnet fortfor hela natten och förvandlades
slutligen till snönederbörd och snötjocka. Vi blefvo alla mer
eller mindre våta, men tröstade oss dermed, att regnet,
såsom kommande med sydostlig vind, borde vara ett godt
tecken för ett isfritt inland. Då vädret någon gång
klarnade, ansträngde alla sina ögon så mycket som möjligt för
att se, om ej några bergstoppar skulle framskjuta från den
ishorisont, hvilken eljest rundt omkring oss bildade en
obruten krets, för det mesta jemn som hafvets rand. Önskan
att snart »komma fram» var hos oss alla lika liflig som
hos letarne efter Eldoradot i forna spanska Amerika, och
öfvertygelsen, att ett isfritt inland existerade, orubblig,
åtminstone hos matroserna, fångstmännen och lapparna. Ej
under då om ett eller annat misstag gjordes. Vid
middagsrasten, innan vi kommo till 12:te tältplatsen, trodde
sig t. ex. hvar man verkligen se mörka, aflägsna bergstoppar
rätt öster ut. De stodo alldeles stilla, medan molnen drefvo
fram förbi dem, ett, som man skulle tycka, säkert tecken,
att vi här ej hade att göra med några molnbankar. De
granskades med kikare, aftecknades, blefvo ifrigt diskuterade
och slutligen helsade med ett lifligt hurra. Men vi funno
de följande dagarna, att dessa förmodade bergstoppar endast
utgjorde det mörka återskenet från smärre, längre öster ut
i isöknen belägna sjöar; häraf deras oföränderliga läge bland
moln jagade af stormen.

Redan i beskrifningen öfver 1870 års isfärd fäste jag
uppmärksamheten på ett ytterst gåtfullt lerslam (kryokonit),
som träffades på inlandsisens yta i 1—3 fot djupa, runda
hål, ej allenast nära land, utan så långt vi nådde i det
inre. Min följeslagare, professor Berggren, upptäckte, att
denna lera utgjorde substrat för en egendomlig isflora,<footnote>Senast af professor V. Wittrock utförligt beskrifven i: <sc>A. E. Nordenskiöld</sc>, 
Studier och forskningar, föranledda af mina resor i höga Norden.
Stockholm 1883. I en senare uppsats uti samma arbete finnes äfven en utförlig
redogörelse för kryokonitens eller isslammets betydelse i geologiskt hänseende. </footnote>
bestående af en mängd olika mikroskopiska växter, af hvilka
en del äfven finnas spridda utom lerslammet på sjelfva isen,
och hvilka, så obetydliga de än synas vara, helt säkert spela
en ytterst vigtig rol i naturens hushållning, i det de genom
sin mörka färg vida kraftigare än den blåhvita isen
absorbera solens värmestrålar och sålunda bidraga till istäckets
förstörande och till att hindra dess utbredning. Vi hafva
sannolikt dem i ej ringa mån att tacka derför, att det
ishölje, som en gång täckt den Skandinaviska halfön,
bortsmält. Jag undersökte redan då detta isstofts uppträdande
i geologiskt hänseende och visade:

1.  Att detsamma icke kunde hafva blifvit nedsköljdt
från bergshöjderna vid glacierens sidor. Det förekom
nämligen jemnt fördeladt på en vida större höjd än de vid
glacierbrämet belägna bergen, i lika mängd på topparna af
iskullarna som på deras sidor eller i dalgångarna emellan dem.

2.  Att det hvarken af vattenströmmar blifvit spridt
på isens yta, eller af isen pressats upp från hypotetiska
bottenmoräner.

3.  Att denna lera derför måste utgöra ett
luftsediment, hvars hufvudbeståndsdel (?) antagligen är terrestriskt
dam, som med vinden blifvit spridt öfver inlandsisens yta.

4.  Att kosmiska beståndsdelar måste ingå i detta
sediment. Det innehöll nämligen, jemte magnetit, ett
stoftfint, med magnet utdragbart, metalliskt jern, som för
blåsrör ger reaktion på kobolt (och nickel). Härigenom fick
detta märkliga stoft, som jag benämnt kryokonit (= isstoft),
ett  mycket stort intresse i vetenskapligt hänseende, i 
synnerhet som den kosmiska, d. v. s. den från verldsalltet
härrörande beståndsdelen i detsamma torde vara ganska betydlig.

Äfven senare forskare, som besökt inlandsisen, hafva
iakttagit detta stoft, ehuru på ställen, der inlandsisen varit
omgifven af betydande bergshöjder, och der derför en
nedsköljning från dessa varit tänkbar. De hafva derför, utan
att fästa något afseende på prof. Berggrens och mina
undersökningar 1870, ej egnat frågan om ursprunget till detta
stoft någon vidare uppmärksamhet, och ej heller hafva de
prof, som sedan dess hemförts af den grönländska
inlandsisens flora (af d:r <sc>N. O. Holst</sc> från Sydgrönland 1880),
varit synnerligen omfattande. Nu har d:r Berlin från en
mängd olika lokaler hemfört isväxter, hvilka helt säkert
komma att lemna nya vigtiga bidrag till is- och snöflorans
kännedom, och jag för min del har underkastat mina första
uppgifter om kryokoniten eller isslammet en ny pröfning.
Denna bekräftar fullkomligt mina äldre iakttagelser.
Öfverallt, der snön från föregående vinter bortsmält, är ett fint,
grått, såsom fuktigt gråsvart eller svartbrunt stoft utbredt
öfver inlandsisen med en mäktighet, som jag uppskattar till
0,<small>1</small> till 1 mm., om det vore jemnt utbredt öfver hela isens
yta. Det tyckes förekomma i lika stor mängd i granskapet
af den af bergshöjder omgifna iskanten som 100 kilometer
i det inre. Endast i bergshöjdernas omedelbara närhet är
det uppblandadt med en ytterst fin, hvitgrå sand, som kan
slammas ut från den öfriga massan. Längre in saknas
denna sand fullständigt. Grus eller verkliga sandkorn har
jag, oaktadt jag särskildt letat derefter, aldrig funnit
inblandade i detta slam. Kryokoniten innehåller alltid ytterst
fina korn, som dragas af magneten, hvilka hufvudsakligast
utgöras af magnetit, men stundom äfven, såsom man kan
bevisa genom rifning i agatmortel och prof för blåsrör,
bildas af ett kobolthaltigt, grått, metalliskt nickeljern. I
stort taget är isstoftet jemnt spridt öfver hela isens yta.
Man träffar detsamma öfverallt, der förra årets
snönederbörd bortsmält, och att döma efter ögonmått tyckes någon
skilnad i mängden af det stoft, som träffas nära kusten,
och det, som finnes i det inre af isöknen, ej förekomma.
Stoftet bildar dock ej ett sammanhängande täcke af lera,
utan har, genom isens smältning, samlat sig i de vattenfylda
hål, som öfverallt träffas på isens yta. Dessa äro runda,
någon gång halfmånformiga, ända till en meter djupa, samt
hafva en genomskärning från några få millimeter till en
hel meter och mera. På deras botten ligger ett 1—2
mm. tjockt lager af isstoft, ofta genom organismer eller
vindens inflytande aggregeradt till bollar. Öfverallt, der
årets snö bortsmält och der den ursprungliga isytan ej
blifvit förstörd af vårelfvarna, träffas smältgroparna så tätt
intill hvarandra, att det är svårt, ja omöjligt att på isen
finna ett ställe, stort som en hattkulle, fritt från smälthål.
De stora hålen hafva ofta en af det mörka slammet täckt
kon i midten, och någon gång möter man, i synnerhet i
uttorkade sjöar och elfbäddar, höga koner af is, täckta med
kryokonit. Bildningen af dessa hål och iskoner beror derpå,
att medan å ena sidan ett tunnt lager af mörkt stoft
befordrar isens smältning, så skyddas isen mot solstrålarnes
inverkan af ett dylikt lager, när det nått en betydligare
mäktighet. Ofta ser man äfven ett svartgrått stoft simma
på ytan af vattensamlingarna i kryokonithålen, möjligen
isstoft, som af alger under en tid af deras utveckling förts
till vattenytan. Redan vid en natt-temperatur af några få
grader fryser det ny is på vattensamlingarna i dessa hålor,
men de bottenfrysa ej, äfven vid en mycket sträng
nattfrost, och det isskal, som täcker dem, är sällan så starkt,
att det håller att stiga på, i synnerhet om, såsom fallet var
under senare hälften af vår isvandring, vattenytan i hålet
först blifvit täckt af ett tunnt islager och sedan af nyfallen
snö, som hindrat ytterligare isbildning.

Sedan jag 1870 fästat forskarnes uppmärksamhet på
detta stoft, har kryokoniten varit föremål för en ej ringa
skriftvexling och polemik, och de åsigter, jag framkastat
rörande dess tillkomst, d. v. s. att det vore ett
luftsediment af okändt ursprung, men innehållande till en del
kosmiska beståndsdelar, hafva varit utsatta för kommentarier,
hvars skarpsinne jag icke alltid kunnat vara med om att
beundra. Till en början hafva några af de resande, som
sedan 1870 besökt Grönland och som från inlandsisens
bräm anstält sina betraktelser öfver isöknens inre,
identifierat kryokoniten med lerslammet i ändmoränen, eller
med grus, som nedsköljts från nunatakker, eller förklarat,
att detta alldeles jemnt och likformigt öfver isens yta
utbredda stoft blifvit uppressadt från de lerlager, som finnas
under det hundratals fot mäktiga istäcket, och det medelst
tillhjelp af i verkligheten ej befintliga, från bottnen till
ytan uppstigande vattenströmmar. Nu är inlandsisen i
verkligheten så genomkorsad af sprickor, att allt
snösmältningsvatten tvärt om inom kort rinner ned under isytan.
Några andra nedifrån framporlande, större eller mindre
källor har jag ej sett derstädes, än de tvenne geisirlika
springbrunnar, som jag iakttog under isvandringen 1870.
Men ej heller dessa, af närliggande vattenfall förorsakade
springbrunnar förde något slam med sig från bottnen.
Slutligen har man efter en mikroskopisk analys af stoftet sagt,
att det utgjordes af detritus från närliggande kustfjell.
Dock hafva de olika forskarnes uppgifter om stoftets närmare
beståndsdelar vexlat på ett märkligt sätt. Sålunda skulle
enligt <sc>Lasaulx</sc> kryokonitens <i>hufvudbeståndsdel</i> utgöras af qvarts;
hvarjemte man i stoftet träffade glimmer (20 %) orthoklas,
granat, epidot och titanit. <sc>Lorentzen</sc> anger åter qvarts
(15 %), glimmer, fältspat, hornblende, granat, augit, hyperit.
<sc>Des Cloizeaux</sc> amfibol (10 %), qvarts, orthoklas och plagioklas.
Allt på grund af undersökningar af <i>absolut samma</i>, under 1883
års expedition insamlade material.<footnote>Dessa analyser komma, jemte åtskilliga detaljundersökningar af
kryokoniten oeh af det nedan omtalade snöstoftet från Jemtland, att offentliggöras i
en särskild uppsats i Vetenskaps-akademiens skrifter.</footnote> De olika forskarnes
uppgifter öfverensstämma, såsom man ser, ej så väl, som man
med anledning af den mikroskopiska analysens nuvarande
höga ståndpunkt skulle hafva väntat. I förbigående må
nämnas, att en del af ofvan uppräknade mineral endast i mycket
ringa mängd förekommer i vestkustens gneisberg, och att
frånvaron af vulkaniska partiklar icke medgifver antagandet,
att kryokoniten skulle med ostliga vindar kommit öster
ifrån. Samma vindar borde i så fall äfven hafva fört med
sig glaspartiklar från Islands vulkaner. Men dylika saknas
märkvärdigt nog helt och hållet i kryokoniten.

Att man icke har att göra med något lokalt terrestriskt
dam, utan med ett stoft som, <i>om det är af terrestriskt
ursprung</i>, först måste hafva af vindarna förts högt upp till en
sådan permanent stoftring som den, från hvilken <sc>Ehrenberg</sc> 
antager, att passadstoftet härrör, och för hvars möjlighet
i geofysiskt hänseende (under förutsättning att ursprunget
är rent terrestriskt) den store forskaren sjelf får ansvara,
visas redan deraf, att ungefär jemnstora stoftpartiklar af
olika specifik vigt äro blandade om hvarandra, utan att det
stoft, som träffas närmare iskanten är gröfre än det, som
träffas längre in. Detta synes mig äfven framgå af stoftets
sammansättning, hvilken utesluter möjligheten att qvarts
skulle utgöra någon öfvervägande beståndsdel i detsamma.
Analyserna visa dessutom, att stoftet har en märkvärdigt
konstant sammansättning, det må vara insamladt under 1870
eller 1883 års expeditioner, nära kustlandet eller långt i
det inre, sådant det förekommer i naturen eller sedan man
med elektromagnet aflägsnat de i kryokoniten ingående
magnetiska silikaterna.

I sammanhang med frågan om kryokonitens ursprung

<table o>
<td c>NORDENSKIÖLD, GRÖNLAND <tab><tab><tab><tab>No 3.
<td c><img><i><small>Ill. Gen. Stab. Lit. Anst.</small></i>
KARTBILD
<i>af krykonithålen på inlandsisen</i>
<i>Tvärgenomskärning af en iskulle.</i></img>
</table>
må här ytterligare anföras, att några undersökningar, som
på mitt föranstaltande i april 1884 med anledning af
<i>det röda skenet</i> anstäldes af dr. <sc>Fegræus</sc> vid Mullfjället
och Åreskutan i Jemtland, rörande de fasta stoftformade
beståndsdelar, som under det röda skenets vinter nedfallit
med snönederbörden, synas visa, att ett kryokonitlikt stoft
nedfaller äfven i andra trakter än på Grönlands inlandsis.
Vid en förberedande mikroskopisk granskning af lektor
<sc>Törnebohm</sc> af det genom snösmältning erhållna stoftet har
det nämligen visat sig, att detta, jemte rent vulkaniska
beståndsdelar, hvilka professor <sc>Brögger</sc> trott sig kunna
identifiera med vulkanstoft från Krakatau, innehåller, ofta i
öfvervägande mängd, ett stoft fullkomligt likt den
grönländska kryokoniten. Jag anför detta för att visa, att den
fråga, med hvilken jag nu så länge uppehållit läsaren, är
af vida större betydelse för en riktig uppfattning af
åtskilliga naturförhållanden på vårt jordklot, än mången torde
vara benägen att antaga.

En bild af inlandsisens yta lemnar vidstående teckning.
Den grundar sig beklagligen ej på någon fotografi. Jag hade
nämligen på isen intet medel att ställa fotografi-redskapen
så högt, att man kunnat erhålla en bild i fogelperspektiv af
den underliggande ytan, och dessutom blifva ljusbilder af
föremål, som hufvudsakligast visa blåa och hvita
färgskiftningar, just ej synnerligen tydliga. Men teckningarna äro
naturtrogna och komma kanske att underlätta uppfattningen
af hvad ofvanför anförts. De kunna kanske ock i ett annat
hänseende vara af intresse. Jag har sett den åsigt
framkastad, att några himlakroppar skulle utgöras af fruset vatten.
I så fall, och om de atmosferiska förhållandena på en
fixstjerna, planet eller planet-drabant af detta slag skulle vara
af samma beskaffenhet som på vår jord, så borde
inlandsisens yta gifva oss en ganska god bild af ytan på den
ifrågavarande himlakroppen.

Kryokonithålen utgjorde kanske den största fara
expeditionen var utsatt för. Visserligen passerade vi en mängd
bottenlösa klyftor, breda nog att sluka sin man, men dels
voro dessa öppna (d. v. s. ej snötäckta), så att de kunde
med nödig uppmärksamhet undvikas, dels kunde man, då
klyftorna voro snötäckta, undgå svårare olyckshändelser
genom att låta tåget öppnas af de kälkar, som drogos af
två män, — om endera af dem föll ned i klyftan, så hade
han alltid stöd i dragremmen eller kälken och alpstafven, och
kunde sålunda lätt kasta sig upp igen. Men då snötäckta
kryokonithål af en genomskärning jemnt så stor, att foten
gick ned i dem, stodo på vår väg mer tätt än stammarna
i den tätaste skog, så kunde man ej undvika att nästan
hvarje ögonblick trampa ned i dem, och det ofta just när
man minst väntade det och just då man spände musklerna
för att taga ett nytt steg från ett förmodadt fast stöd;
ofta föll man då framstupa med det ena benet inklämdt i
ett 3 fot djupt, trångt hål. Den värsta terrängen i det
hänseendet varade under bortvägen fyra och under återvägen
tre dagar, således inalles sju dagar. Det är ej för högt
beräknadt, om jag antager, att hvar och en af oss under
denna tid hundra gånger klef ned i dylika hål, hvilket för
tio man under sju dagar gör sju tusen gånger. Jag är
ännu förvånad deröfver, att intet af dessa sju tusen fall
hade ett benbrott till följd — ett dylikt hade ej allenast
afbrutit isvandringen, utan äfven, om det inträffat långt från
vår utgångspunkt, kunnat hafva de mest betänkliga följder.
Det hade nämligen varit hardt nära omöjligt att
hemtransportera den skadade öfver en sådan terräng som inlandsisen.

En fördel hade kryokonithålen: hvar vi stannade
behöfde man blott böja sig ned för att få det härligaste
dricksvatten. Vi njöto deraf i rikligt mått, utan att lida något
men, oaktadt vattnet var iskallt, och vi drucko deraf ofta
nog drypande af svett.

Den 16 juli tillryggalade vi, omvägar inberäknade,
tretton, den 17 aderton och en half och den 18 sjutton
och en half kilometer. Landet eller rättare isen höjde sig
härunder långsamt från 1,014 till 1,261 meter. De
tillryggalagda väglängderna visa, att isen började blifva jemnare
och väglaget bättre. Vandringen förbittrades dock
fortfarande af de talrika smältgroparna, hvaremot elfvarna, som
äfven här voro ganska vattenrika, började blifva grundare
och mindre strida, således lättare att passera. Dessutom
korsades vår väg flerstädes af djupa, snöklädda klyftor,
hvilka dock ej förorsakade några olyckstillbud.

Då vi den 18 om aftonen ankommit till 14:de
tältplatsen, frågade lappen Anders Eossa, om han ej finge lof
att »gå och ränna», d. v. s. gå på skidor längre fram, för
att rekognoscera ut vägen för morgondagen och se åt, om
land ej kunde skönjas öster ut. Sedan han fått tillstånd
dertill, begaf han sig genast å stad, utan att afvakta
qvällsvarden. Han återkom först efter sex timmar med det
besked, att han nått 2½ mil (27 kilom.) längre fram, att
isen blef jemnare samt fortfarande höjde sig långsamt, men
att spår till land ej kunde ses. I fall uppgiften om den
väglängd, som sålunda tillryggalagts, var riktig, hade
Anders således, efter en mödosam dagsmarsch, ytterligare på
sex timmar med skidor gått 50 till 60 kilometer.
Uppgiften härom ansåg jag i början såsom öfverdrifven, men
tviflet var obefogadt. Vi behöfde nämligen de tvenne
följande dagarna för att med våra slädar tillryggalägga den af
skidspår utmärkta väg, der Anders framgått, och dock var
skidföret här ej fullgodt. Jag nämner detta till ledning
för bedömande af lapparnas uppskattning af den väglängd,
som tillryggalades under den vigtiga skidfärd mot öster, för
hvilken längre fram kommer att redogöras.

Under dessa dagar gingo vi förbi åtskilliga sjöar, af
hvilka några ej tycktes fullkomligt utsina om vintern —
vi sågo nämligen flerstädes stora block af flere fot tjock is
uppskrufvade på sjöstränderna, hvilket jag ej kan förklara
på annat sätt, än att en betydlig vattenyta här funnits
ännu vid den tid, då dessa vattensamlingar betäcktes med
ny is. Sjöarna äro ofta ringformiga, och deras stränder 
bildade nu snömoras, d. v. s. upptogos af en vattendränkt
snösörja, svår att passera med lastade slädar.

<img id="4626"><i><small>Ill. W. MEYER, X. A.</small></i>
<b>Vue från inlandsisen.</b><br><b>Isblock uppskrufvade på stranden af en insjö.</b><br>Efter en fotografi af expeditionens fotograf d. 18 juli 1883.</img>

Den 18 juli tillryggalades (inber. omvägar) 17½, den
19 16½, den 20 7, den 21 7½ kilometer (14:de till 18:de
rastplatserna). Isen höjde sig härunder från 1,193 till 1,510
meter. De tillryggalagda afstånden angifva tillräckligt
väglagets beskaffenhet. Det var under de första dagarna 
förträffligt, i synnerhet på morgnarna, då den nya snön täcktes af
skare; de tvenne senare dagarna deremot ytterst dåligt, i
synnerhet efter det ett snöblandadt regn med sydostvind
fallit natten mellan den 20 och 21. Så väl den nyfallna
snön, som fjolårets ännu ej bortsmälta snötäcke förvandlades
nu till en vattendränkt snösörja, i hvilken kälkarna i hvarje
ögonblick fastnade så hårdt, att fyra man hade svårt att
få dem upp igen. Alla man blefvo genomvåta, och vi hade
redan den 21 om aftonen svårt att finna på isen ett torrt
ställe för tältet. Den 22 lyckades detta ej mer, utan vi
måste uppslå tältet midt på ett vattendränkt snösörjefält.
Tack vare skyddet af våra kautschuksmadrasser, lågo vi
visserligen sjelfva torrt, på sätt och vis på en flotte af
kautschuk, men blott ett steg utom madrassen, och man
var genast våt öfver fotleden. Något längre fram på året,
när snöns yta åter tillfrusit, eller tidigare, innan
snösmältningen börjat, hade väglaget här varit ypperligt.

När vi sålunda den 21 juli tidigt på eftermiddagen
nödtvungna slagit upp vårt tält på ett fält af vattendränkt
snösörja, från hvilket ingen torr kulle sköt upp, och öfver
hvilket det var svårt att framsläpa slädarna äfven en
bråkdel af en kilometer, sände jag Lars Tuorda på skidor för
att söka få rätt på en torrare väg. Han återkom med det
besked, att isens yta längre öster ut öfver allt bildade en
oöfverskådlig vattendränkt snöslätt, och sade sig för första
gången i sin lefnad ej veta något råd.

Att släpa fram kälkarna vidare var nu alldeles
omöjligt. Jag beslöt derför att vända, sedan jag utsändt
lapparna på en så lång skidfärd mot öster som möjligt. Sjelf
trodde jag dock i början det ej vara rådligt att utsträcka
den längre än 24 timmar. Men Lars, som tydligen brann
af begär att få utforska det af isen gömda förlofvade
landet, förklarade, att han och Anders under en bortovaro af
ett dygn icke kunde hinna tillräckligt långt för att lösa
frågan, men att det icke vore någon fara att utsträcka
färden till tre eller fyra dagar; om han finge lof härtill, så
trodde han sig kunna uträtta något, som var bevändt med.
Det begärda tillståndet gafs af mig ej utan tvekan. Före
afresan lemnade jag skidlöparne följande skriftliga order:

»Order för Lars och Anders under deras skidfärd på
inlandsisen.

Lars och Anders gå med skidor öster ut, dock så, att
de, om de så anse skäligt, få förändra kursen något mot
norr eller söder.

Vid slutet af hvar tredje mil upptecknas barometern
och den kurs, som tagits.

Bortovaron beräknas till fyra dagar, men vi invänta
dem här i sex. Efter denna tid, eller lördagen den 28
juli på morgonen, måste vi vända. I så fall qvarlemnas
här på en kälke proviant, sprit, madrasser, sofsäckar samt hö.

Lars varnas att vara för djerf. Om land nås, tages
af blommor och gräs i hast hvad som kan fås, ett eller par
stånd af hvarje blomma eller gräs.

Inlandsisen den 21 juli 1883.

<tab><tab><tab><tab><tab><tab> <i>A. E. Nordenskiöld</i>.»

Af proviant fingo de lof att utvälja hvad de önskade.
De medtogo 6 skålp. bröd, 2 lådor sardiner, 6 skålp. corned beef,
2 skålp. smör, 1 skålp. ost, ½ flaska konjak, 12 cigarrer och 6
flätor tobak. Derjemte medförde de 2 kompasser, en
aneroïdbarometer och ett fickur.

Före affärden meddelade jag Lars ytterligare, att jag
innan skidlöparnes återkomst möjligen såge mig tvungen att
flytta tillbaka till tältplatsen n:r 17, emedan snön här (vid
tältpl. n:r 18) var så vattendränkt, att fara var, det vi vid
ihållande blidväder skulle drunkna i snösörja.

Den 22 juli purrade jag ut kocken kl. 1, frukost 
intogs mellan kl. ½2 och ½3, allt på morgonen, hvarpå
lapparne lemnade oss.

<img><i><small>Ill. V. ANDRÉN<tab><tab><tab>W. MEYER, X. A.</small></i>
<b>Lapparnes affärd öster ut från 18:de tältplatsen.</b><br>Efter en fotografi af expeditionens fotograf d. 22 juli 1883.</img>


Den öfriga delen af isexpeditionen tillbragte dagen för
det mesta i tältet. Jag lät göra en fullständig inventering
af det nu återstående proviantförrådet, hvilken visade, att
vi ännu hade i behåll proviant för 22 dagar. Derjemte
anstäldes tvätt, hvarvid såsom betecknande för terrängen må
nämnas, att tvättaren omedelbart vid tältkanten trampade
genom snöskaren ett hål, hvilket användes till tvättbalja.
Ått dröja längre qvar på ett sådant ställe var omöjligt, och
jag lät derför följande dag börja återforslingen af vår
utrustning till tältplatsen n:r 17.

Så väl denna som åtskilliga andra dagar under vår
vistelse på isen var himmelen täckt af en ytterst tunn
molnslöja, genom hvilken solen sken ganska varmt, till och med
brännande. Då och då sänkte sig denna dimma till isytan
och skymde utsigten öfver isfälten, men den var ej fuktig
utan så <i>torr</i>, att våta kläder hastigt torkade i densamma.
Vi hafva således sannolikt här uppe bevittnat ett fenomen,
som står nära solröksfenomenen i Skandinavien, eller hvad
Arago beskrifvit under namn af »brouillard sec». Det
föreföll mig, som om denna dimma, oaktadt sitt ganska
passande franska namn, skulle utgöras af stoftfina
vattenpartiklar inblandade i en relativt torr luft. Fenomenet
skulle i så fall höra till samma kategori af fysikaliska
fenomen som vattnets förmåga att under vissa förhållanden
bibehålla sin flytande aggregationsform äfven efter afkylning
under 0° och efter upphettning öfver dess kokpunkt. Här
skulle de på ytan af en ytterst liten vattendroppe verksamma
molekularkrafterna hindra dess afdunstning äfven i torr luft.

Den följande dagen, den 24 juli, afslutades
återtransporten af vårt tält m. m. till 17:de tältplatsen. Trots
Lars’ försäkringar började jag nu blifva ganska orolig för
lapparna, och jag blef derför rätt glad, då de återkommo
redan denna dag (d. 24:de) vid middagstiden efter en
frånvaro af 57 timmar.  Det var brist på dricksvatten och
brännmaterial för smältning af snö, som nödgat dem vända
så tidigt. Skidföret hade varit af bästa slag, och de
uppskattade den väglängd, som de under skidfärden tillryggalagt
mot öster, till 21 svenska mil eller 230 kilometer, en
uppskattning, som enligt min öfvertygelse i hufvudsak är
fullt tillförlitlig. Under hela bortfärden observerades
barometern hvar tredje timme. Den angaf för vändpunkten en
höjd af 1,947 meter. Denna var belägen i sjelfva midten
af den grönländska kontinenten, vid 68° 32′ n. br. och 42°
51′ längd v. från Greenw. Om sjelfva skidfärden
berättade Lars följande:

Sedan vi kommit 5 (svenska) mil från 18:de
rastplatsen, fans intet vatten. Längre fram blir isen alldeles
slät och jemn, med 4 till 5 mil mellan höjderna. Der
uppe visade termometern — 5°. Så slät skidmark hade
Lars aldrig sett förut, det gick ytterst lätt med skidorna.
De ledo mycket af törst. Vid vändpunkten gjorde de eld
med signalstafven och smälte vatten i en konservburk.
Snön var alldeles jemn och packad af storm. Ej spår till
land synligt. De sågo vid vändpunkten endast jemn is
framför sig, täckt af alldeles fin och jemn snö. Först 2
alnar lös snö, derpå kornig is, så ett mellanrum så stort,
att man kunde sticka fingrarna i det. Det var omgifvet
med kantiga isstycken (kristaller). Genomskärningen af
inlandsisen var trappformig, först en liten höjd, så en jemn
slätt, så åter en liten höjd o. s. v.

Lapparna hade hvilat sig för oväder, den sista natten
under fyra timmar, i en grop i snön, men hade ej sofvit
på 2½ dygn.

Första dagen ingen vind. Söndag qväll kom vinden
från kompassen syd. Denna vind höll sig, tills de vände.
4 mil vester om vändpunkten blef vinden mera vestlig.
Under återvägen syntes 7 mil från tältplatsen tvenne
korpar, som kommo norr ifrån och återvände mot norr. 
Lapparne hade tappat sina skidspår, korparne flögo rätt till
skidspåren, vände sedan mot norr.

Oaktadt Lars icke var lycklig nog att finna rätt på någon
isfri oas i öknens inre, var han dock så fast öfvertygad derom,
att ett dylikt isfritt land måste finnas, att han efter
återkomsten från skidvandringen ofta drömde derom. En morgon
berättade han sålunda, att han haft en så vacker dröm.<footnote>Egendomligt är, att lapparnas eljest föga lifliga fantasi under sömnen tyckes
vara i ständig verksamhet. De berättade ofta om sina drömmar, och Anders,
som i vaket tillstånd var allvarsamheten sjelf, väckte oss i tältet många gånger
derigenom, att han nästan kiknade af högljudt skratt. </footnote> Han
tyckte sig fortfarande på skidorna ila mot öster, tills han
mötte landsmän. »Desse tilltalade mig så vackert. De sade
på lappska: Kusiner fjerran från, hvarför gingo ni på
isryggen och ej ned i den långa skogsdalen nära tältet?
Denna dal böjer sig sedan om bergsryggen långt mot söder.»

Det kan allt hända, att Lars — på skogen när — drömt
riktigt. Såsom kartutkastet på följande sida utvisar, antog
man fordom på grund af eskimåers berättelser, att strax norr
om den väg, der vi framgingo på isen, ett långt och
smalt sund skar tvärs igenom hela den grönländska kontinenten.
Eskimåerna berättade vidare för de första danska
kolonisterna, att deras land mot norden skildes från landet på
vestra sidan endast genom ett ytterst smalt sund. Derefter
böjer Grönlands norra sida sig mot nordost och öster, blir
lägre, <i>fri från inlandsis</i> och täckt med grus och buskar,
såsom nedåt Kap Farewell. Der borta i den höga norden
fans rikligt med fångst. Inbyggarne talade samma språk
som befolkningen i det nuvarande danska Grönland, men
få hade lust att bo der för de långa vinternätternas skull.
Folket der saknade jern och trä, hvilket de tillbytte sig
mot enhörningshorn<footnote><sc>Hans Egede</sc>, Det gamle Grönlands nye Perlustration etc. Kjöbenhavn 1741,
s. 2 noten <i>och kartan</i>. — <sc>Crantz</sc>, Grönland 1765, s. 27. — <i>Anmærkninger</i> til
Crantz Historie, Kjöbenhavn 1771, s. 7 och 30. — <sc>Paul Egede</sc>, Efterretninger om
Grönland, 1788, s. 122. — <sc>Øst</sc>, Samlinger til Kundskab om Grønland, 1830, s. 50. </footnote> o. s. v.

<img>KORT<br>over<br>GRÖNLAND<br><i>Den östre Siide oefter Torfæus</i><br><i>Den vesrtre Siide aflagt og forbedret</i><br><i>i Sammenligning md</i><br><i>de senere Efterretninger</i><br><i>af</i><br><tab><tab><tab><i>Paul Egede</i>
Facsimile af <sc>Paul Egedes</sc> karta öfver Grönland 1788.</img>

Hvad som här säges om ett sund, som skiljer den
nordligaste delen af Grönland från ökomplexen på den
amerikanska sidan är, såsom vi numera veta, fullkomligt riktigt,
och riktig torde äfven eskimåernas beskrifning af
nordkustens naturbeskaffenhet vara, att döma af <sc>Greelys</sc>
beskrifning af Grinnell Land. Skulle detsamma ej vara fallet
med det förmodade, från Jakobshavns isfjord utgående
sundet? Detta skulle då under de senaste århundradena blifvit
spärradt af ismassor, som frambrutit från glaciererna vid
sundets kuster. Det kan ej nekas, att många skäl tala
härför — bland annat äfven de korpar, som lapparne sågo på
sin skidfärd. Dessa foglar pläga nämligen vid denna tid
på året sällan aflägsna sig långt från sina häckningsplatser
på kustbergen. Men om ett dylikt sund funnits, så skulle
lappen ej drömt så orätt och i så fall skulle min på
teoretiska betraktelser grundade förmodan om naturbeskaffenheten 
af Grönlands inre dock kunna vara riktig. Såsom
äfven den framstående danske geografen, prof. E. <sc>Erslev</sc>,
i ett föredrag om 1888 års expedition påpekat,<footnote>Dansk geografisk Tidskrift, Bd 7, Köbenhavn 1884, s. 61. </footnote> är det
endast genom nya forskningsfärder på Grönlands inlandsis
eller genom en expedition till Scoresbys fjord på Grönlands
ostkust, som frågan kan definitivt afgöras.

Sedan lapparne fått hvila ut från sin långa och
mödosamma färd, bröto vi ändtligen den 25 juli upp för att
definitivt anträda återfärden. Det syntes vara hög tid
dertill, ty väderleken började nu här högt uppe blifva ganska
dålig. Det är svårt nog att i dimma framgå öfver en af
klyftor genomskuren, mångenstädes nästan »oframkommelig» 
isöken, och genom ett större snöfall skulle, i fall skare
ej snart hade bildats på snön, vårt läge blifvit ganska
betänkligt. Kölden här uppe började dessutom, sedan solen
om natten gått ned under horisonten, blifva mycket sträng.
Natten mot den 27 juli sjönk således qvicksilfret i den
uthängda termometern betydligt under graderingen, och då
med anledning häraf en annan termometer utsattes, visade
den (5 t. f. m.) — 11°. Temperaturen hade då redan stigit,
så att jag antager, att natt-temperaturen på detta ställe
varit — 15° à 18° C.

<img id="4627"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Insjö vid inlandsisens rand.</b><br>Efter en fotografi af expeditionens fotograf d. 6 aug. 1883.</img>

Om återvägen kan jag för öfrigt fatta mig kort.
Elfvarna gjorde oss nu föga besvär, emedan de till stor del
voro utsinade. Iskullarna hade genom smältning minskats
och stodo nu mindre tätt till hvarandra än förut. Deremot
hade glacierklyftorna vidgat sig ganska märkbart samt blifvit
mer snötäckta och farliga; äfven smälthålen och
glacierbrunnarna, af hvilka mången sannolikt lemnar ett varaktigt
minne af sin tillvaro i form af en ur den underliggande
hällen utsvarfvad jättegryta, hade vidgats och tilltagit i antal.

Ett par gånger under återvägen, ett stycke vester om
tältplatserna 16 och 14, sågo vi fogelflockar, förmodligen
några vadare, som flögo från norr till söder. Den 31 juli
fingo vi åter land i sigte, hvilket nåddes den 3 augusti på
eftermiddagen. Jag qvarlemnade vid nedstigningsstället
kälkarna och det mesta af vår utrustning och fortsatte derpå,
medtagande endast det nödvändigaste, till tältplatsen vid
»Sofias hamn». Der träffade vi de eskimåer, som, till följd
af anordningar, hvilka på dr. Dicksons begäran vidtagits
af Grönländska handeln, väntade på oss och bevakade det
tält, som jemte proviant för 14 dagar, reservkläder, 1 större
båt m. m., blifvit der qvarlemnadt, för den händelse vi
skulle återkomma alldeles utblottade från inlandsisen.

<img id="4628"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Kanten af inlandsisen sedd från ett högt berg.</b><br>Efter en fotografi af expeditionens fotograf den 6 aug. 1883.</img>

Eskimåerna vid tältplatsen blefvo ytterligt glada att
se oss; de hade redan betraktat oss som förlorade och 
enligt eget påstående slitit ut flere par skodon (kamikker)
genom att gå till fjells, för att hålla utkik efter oss, en i
deras tanke tydligen mycket ömmande omständighet, som
hvar och en särskildt under lifliga gester och under
förevisande af de utslitna skodonen för oss relaterade.
Söndagen den 5 augusti fick manskapet, efter det hårda,
oafbrutna arbetet under den förgångna månaden, en välbehöflig
och välförtjent ledighet.

Den 4:de och 6:te aug. användes att transportera
kälkar, kärror och all återstående, vid isranden qvarlemnad
utrustning till »Sofias hamn». Den storbåt, som här väntade
på oss, var beqväm och rymlig, men dock ej stor nog
att på en gång rymma oss, våra kärror, kälkar och all vår
utrustning jemte eskimåerna och allt deras pick och pack.
Jag lät derför expeditionen dela sig i två afdelningar, af
hvilka den ena, bestående af mig, dr. Berlin, Kjellström,
de båda lapparna och trenne af eskimåerna, tog landvägen
öfver det låga, men breda näset mellan Tasiusarsoak och
Sydostbugten och derpå fortsatte i två qvinnobåtar öfver
Ikamiut till Egedesminde; den andra återvände i storbåten
sjöledes öfver Kangaitsiak. Den förra afdelningen framkom
till Egedesminde den 9 aug. om aftonen, efter en lång och
mödosam fotvandring och en angenäm rodd i härligt stilla
väder, den senare den 10 på middagen.

En föreställning om några episoder från en landvandring 
under skydd af eskimåeskort kan mina läsare få af
följande teckningar (s. 240, 241) från 1870 års färd, då
jag jemte professor Berggren och dr. Nordström återvände
från isvandringen precist samma väg som nu, men då med
endast eskimåer, män, qvinnor och barn, till följeslagare.

Den 16 aug. på f. m. kom Sofia till den utsatta
mötesplatsen, och samma dag kl. 5 e. m. lyfte hon åter
ankar för att ånga till Ivigtut, dit vi ankommo den 19
på eftermiddagen.

Sofias äfventyr under vår frånvaro skola skildras i
nästa kapitel. Men innan dess skall jag med några ord
redogöra för den skidtäflan, som efter expeditionens
återkomst till hemlandet anordnades för att, så vidt görligt
var, kontrollera lapparnes uppgifter.

<img id="4629"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Utliggarstationen Ikamiut.</b><br>Efter en fotografi af expeditionens fotograf d. 9 aug. 1883.</img>

Jag kan nämligen ej neka, det jag med en viss
tveksamhet offentliggjorde berättelsen om den stora distans
lapparne angåfvo sig hafva tillryggalagt under skidfärden
till det inre af isöknen. Icke derför att jag sjelf det
ringaste betviflade sannfärdigheten af deras berättelser och
riktigheten af deras uppskattning af den tillryggalagda
väglängden, men jag förutsåg, att man på månget håll

<img><i><small>Ill. V. ANDRÉN<tab><tab><tab><sc>Gen. Stab. Lit. Anst.</sc></small></i>
<b>Vandring öfver näset vid Sarpiursak.</b><br>Efter en teckning af <sc>Th. Nordström</sc> 1870.</img>

<img><i><small>Ill. V. ANDRÉN<tab><tab><tab><sc>Gen. Stab. Lit. Anst.</sc></small></i>
<b>Geografisk ortbestämning vid en grönländsk koloni.</b><br>Efter en teckning af <sc>Th. Nordström</sc> 1870.</img>
skulle betvifla möjligheten att med skidor på 57 timmar
tillryggalägga 460 kilometer, och det så mycket hellre som
jag i äldre skrifter förgäfves sökte några bestämda
uppgifter om den hastighet, med hvilken skidlöpare kunna
tillryggalägga långa distanser. Det var för att häfva allt
tvifvel i detta hänseende, som dr. Dickson anslog medel för
anställande af en täflan i skidlöpning på lång distans, helt
säkert den första af detta slag, som sportens annaler hafva
att uppvisa. De närmare anordningarna vidtogos, under
öfverinseende af landshöfding <sc>Widmark</sc>, af en bestyrelse
bestående af öfverstelöjtnant <sc>C. O. Bergman</sc> (ordförande),
kyrkoherden <sc>J. Læstadius</sc>, komministern <sc>C. Læstadius</sc>,
jägmästaren <sc>A. Hullberg</sc> och inspektoren <sc>R. Wästfelt</sc>.

Ur det af dem faststälda programmet må anföras
följande: Täflingen skulle ega rum den 8 april 1884. Banan,
som skulle börja vid ett ställe å sjön Purkijaur och
derifrån, på i programmet närmare angifvet sätt, framgå öfver
sjöarna Randijaur, Parkijaur till Krutholmen i Saggatjaur,
hade en uppmätt väglängd af 10,<small>3</small> svenska mil eller 110
kilometer. Denna sträcka skulle de täflande genomlöpa fram
och åter, således inalles 20,<small>6</small> mil eller 220 kilometer. Större
delen af banan var jemn sjöis, men åtskilliga landtungor
passerades äfven. Det stod de täflande fritt att hvila, när
de ville, men något afdrag gjordes ej för hvilotiden. Föret
var ej fullgodt. Den hastighet, med hvilken den angifna
väglängden tillryggalades, framgår af vidfogade tabell, som
visar, att grönlandsfararen Lars Tuorda tog första priset
efter att hafva tillryggalagt banan fram och åter på 21 t.
22 m., och att alla de i tabellen anförda täflande
tillryggalade banan på proportionsvis kortare tid än den, som
åtgick för lapparna på inlandsisen.
<h2><small>Protokoll fördt vid skidtäflan inom Jokkmokk och Qvikkjokk den 3 och 4 april 1884.</small></h2>
<h2><small>Banans längd, fram och åter 220 kilometer.</small></h2>


Med anledning af denna frågas stora betydelse för
framtida polarforskning, skall jag här intaga nedanstående
af ordföranden i bestyrelsen mig meddelade:

<tab> <i>Anteckningar vid skidlöpningstäflan i Jokkmokk den 3 och 4 april 1884.</i>

Dagen före skidlöpningen anlände de täflande från skilda håll
till Jokkmokks kyrkoplats. Några af dem hade under natten
fårdats 6 till 9 mil, nämligen från Peuraur, Aktsik, Snavva, Ultivitsch
och Stora Lule träsk. Apmut Andersson Arrhman från Peuraur
och Amma Ammasson Ländta från Aktsik hade strax före
nedresan till skidlöpningen gjort en liten tripp till Arjeploug, 16 à 18
mil fram och åter, för att låna sig skidor af tallköl, i händelse
blidväder skulle inträffa under löpningen. Till följd af den ymniga
tillgången på tjärolja, som finnes i denna sorts tall, fastnar ej snön
vid blidväder under skidorna, emedan de, enligt lapparnes utsago,
»smörja sig sjelfva».

Enligt de täflandes enhälligt uttalade önskan, började
utlöpningen samtidigt och fortsattes i den riktning och öfver de sjöar,
som programmet bestämmer. Utkomna på Randejaur hade de
täflande formerat sig på tvenne linier med lapparne i den främre och
nybyggarne i den bakre, hvilka senare således hade fördelen af
banad väg, ty då ej någon väg var förut upplöjd, rände lapparne första
spåret. Den åkande kontrollanten hade begifvit sig i förväg till
Parkijaur. De täflande helsade vid förbifarten de i Parkijaur
församlade åskådarna med hurrarop och fortsatte färden utan
uppehåll till Granudden, belägen omkring 5 mil från utgångspunkten.
Oaktadt den resande kontrollanten, hvilken samtidigt med de
täflande lemnade Parkijaur, der försedt sig med hvilad häst, hvilken
derjemte är ansedd för bygdens bästa och raskaste springare,
anlände skidlöparne 15 minuter tidigare. Här på isen flammade ett
af tjärved antändt bål, omkring hvilket nejdens befolkning samlat
sig, ifrigt sysslande med kaffekokning i kittlar och pannor. Då de
täflande anlände omkring kl. 10,<small>30</small> e. m., helsade de den inbjudande
anordningen med stor glädje och fröjderop. Att man lät sig
förplägningen väl smaka framgick deraf, att kaffepannorna tömdes och
fyldes upprepade gånger. Då alla till sin fulla belåtenhet tillgodosett 
sig af den läskande och lifvande drycken, hade 30 minuter
förflutit.

Härifrån fortsattes färden utan uppehåll till Qvikkjokk,
omkring 5 mil, men täflingsskaran hade nu reducerats till 11. De
öfriga deltagarne hade redan funnit sina medtäflare vida öfverlägsna
i uthållighet, och då de ej hade någon förhoppning att kunna
tillkämpa sig några af de högre prisen, afstodo de från vidare täflan.

I Qvikkjokk, banans vändpunkt, hade en ledamot af bestyrelsen
och tvenne kontrollanter vidtagit åtgärder för de täflandes
emottagning. På isen nedanför komministersbostället var uppfördt ett tält
och derutanför antänd en prydlig stockeld. Den förste kontrollanten
hvilade lugnt på sin bädd i tältet, och de två andra sutto vid elden
sysselsatta med kaffekokning, då på afstånd hördes ett prassel i
snön, och några minuter derefter eller kl. 4,<small>10</small> f. m. anlände i
det närmaste samtidigt 4 af de täflande till den på isen markerade
vändpunkten. Ingen af de täflande medförde någon mat, och till
följd af den tidiga timmen på dygnet hade affärden allt för mycket
försenats, om man der skulle väntat på anrättning af den
efterlängtade spisen — kokt renkött med buljong. Denna rätt var
anordnad till middag, vid hvilken tid skidlöparne väntades till
Qvikkjokk. Hungern stillades med kaffe och tobak, och sedan anträddes
återvägen efter en timmes rast.

De tvenne till Qvikkjokk först anlända löparne, Pawa Lars
Tuorda och Pehr Olof Ländta, hade uppgjort sällskap under
hemfärden, men medan Tuorda var på besök i byn, begaf sig Ländta
på återvägen, hvarom kamraten erhöll kännedom först 16 minuter
efter Ländtas afresa. Flinkt med skidorna på ilade Tuorda
pilsnabbt utför Saggatjaur, der han ej blott upphann, utan äfven sköt
förbi sin listige medtäflare, hvilken Tuorda under hela återstående
delen af färden höll på vederbörligt afstånd efter sig.

Enligt i Qvikkjokk träffad öfverenskommelse skulle i Niavvi,
ungefär 2,<small>5</small> mil från vändpunkten, första måltiden på hela resan
ändtligen intagas, men som för tillfället der ej fans annan anrättad
mat att tillgå än potatis och filmjölk, hvilken föda lapparne
ansågo högst otjenlig under nu förehafvande arbete, beslöts att
uppskjuta all spisning till återkomsten till Purkijaur. I Niavvi
rastades 15 minuter och i Granudden lika länge.

På Skalkajaur insjuknade en af de täflande i magkramp,
förorsakad af den betydliga qvantitet sur mjölk, som han, mot
lapparnes föreställning, intog i Niavvi. Påföljande dag infann sig dock
patienten på festmiddagen i Jokkmokk, fullt återstäld och med
förträfflig matlust.

Under de sista 2 milen ökades farten betydligt, och den redan
ådagalagda uthålligheten fick ett obestridligt bevis på besparad
kraft uti den utomordentliga hastighet, med hvilken hvar och en
af de täflande ilade till målet.

Fredagen den 4 april kl. 3,<small>12</small> e. m. rapporterade utkiken, att
tvenne skidlöpare syntes vid vestra ändan af Purkijaur, och inom
10 minuter var den 9,000 fot långa sjön tillryggalagd af Pawa
Lars Tuorda och Pehr Olof Ländta, af hvilka den förre uppnådde
målet kl. 3 t. 22 m. och den senare 3 t. 22 m. 5 s., under den samlade
folkhopens jubel och lifliga lyckönskningar. Den vid tillfället
närvarande läkaren ordinerade en lämplig läskedryck, och derefter
undfägnades dagens hjeltar med mat, öl, kaffe och tobak. Under
muntert samspråk med de täflande, hvilka anlände å tider, som
i tabellen angifvas, berättades en och annan episod från den nyss
afslutade färden. Ingen trötthet kunde förmärkas, och alla uttalade
mycken tillfredsställelse och belåtenhet med färden, hvilken
fullbordades omkring 6 timmar tidigare än de täflande sjelfva beräknat.

Ländta, erkännande sin öfverman i Tuorda, berättade, att han
på de sista två milen upprepade gånger uppbjöd all sin kraft för
att skjuta förbi sin medtäflare, men Tuorda ökade i samma mån
farten utan synbar ansträngning, lemnande Ländta på 10 à 20
fots afstånd efter sig. »Den mannen, yttrade Ländta, har mycken
kraft qvar och skulle förmå ränna ännu många mil i dag.» Den
tredje i ordningen, Apmut Andersson Arrhman, hvilken, såsom
förut blifvit omnämdt, begagnade tallskidor, klagade, att den
högra skidan gått trögt i jemförelse med den venstra, och vid
besigtning af skidorna befans den ena vara behäftad med ett fel i
träet, hvilket var af sådan beskaffenhet, att det i väsentlig mån
bidragit att hindra farten, nämligen en fördjupning på skidans undre
sida midt under platsen för foten, 4 tum lång, 1 tum bred och
¼ tum djup, i hvilken snön packat sig och haft godt fäste. Med
hänsyn till nämnda hinder och hans skidfärd till Arjeploug, tvenne
dagar förut, spåras mycken kraft och uthållighet hos denne
skidlöpare, hvilken vid framkomsten till målet ej syntes uttröttad eller
öfveransträngd.

Den fjerde täflaren, Nils Petter Nilsson Tuorda, yngre broder
till Pawa Lars, hade måhända gjort sin broder första priset stridigt,
om han ej på Skalkajaur fått ett anfall af svindel, som tvang
honom att der hvila 40 minuter. Som han vid ansträngande 

<img><i><small>Ill. I. FALANDER, xyl.</small></i>
<b>Pava Lars Tuorda och Anders Rossa.</b></img>
arbete i renskogen ofta lärer hafva känning af nämnda lidande, var
han varnad för att deltaga i täflingen.

Som hufvudsaklig anledning till den betydliga tidsskilnaden
mellan de sex första och de fyra till målet sist anlända må
nämnas, att då de sistnämnde funno sig ej kunna vinna mera än de
4 lägsta prisen, så gjorde de sig god tid på återvägen, i det de
hvilade på flere stationer 2 à 3 timmar sammanräknadt.

Lapparnes drägt under täflingen bestod af underkläder af
ylle, byxor och kolt, eller »kapte», af vadmal, kängskor af
lappsämskadt läder, och i stället för yllestrumpor det allmänt begagnade
lappskogräset (Carex vesicaria).

Nybyggarnes beklädnad utgjordes likaledes af ylle och
vadmal, men i stället för kolt begagnades den vanliga vadmalströjan.
Under löpningen aftogs tröjan, och kolten, som med ett bälte är
fästad om lifvet eller midjan, afdrogs från axlarna.

De täflande gingo till hvila omkring kl. 9 utan att ombyta
sina af svett genomträngda underkläder; deras bädd bestod uti den
ringa beqvämlighet, som det hårda köksgolfvet har att erbjuda.

Utan att känna någon stelhet i benen eller öfriga delar af
kroppen fortsattes fården med god fart påföljande dag till Jokkmokk.

Prisen utdelades i sockenstugan och mottogos med mycken
belåtenhet af segervinnarne, hvilka uttalade så väl sin tacksamhet
till de ädle anordnarne af skidlöpningen för de till densamma
rikligt anslagna prisen, som ock sitt erkännande af den
samvetsgranhet och rättvisa, som iakttagits vid prisfördelningen.

<tab><tab><tab><tab><tab><tab> <i>C. O. Bergman.</i>

*

Medan jag med mina följeslagare företog förut beskrifna
vandring på inlandsisen, var den öfriga expeditionen
sysselsatt med forskningar i Waigattet och de längre norr ut
belägna delarne af landet. För skildringen af denna del af
vår färd lemnar jag i de tvenne följande kapitlen ordet åt
professor <sc>A. G. Nathorst</sc>.

<img></img>
</chapter>
<chapter name="SJETTE KAPITLET">

<h2><small>SJETTE KAPITLET.</small></h2>

Hans Hendrik. — Ankomst till Ujaragsugsuk. — Afsked från
Nordenskiöld. — Tältlif vid Ujaragsugsuk. — Grönlandshunden. — Waigattets
naturskönhet. — Paleontologiska forskningar. — Fynd af brödfruktträd, tulpanträd,
magnolia m. m. — Temperaturförhållanden. — Färd till Atanekerdluk. — 
Svårighet att finna lämplig tältplats. — Dam- och lössbildningar. — 
Atanekerdlukfyndortens historia. — Den tertiära floran och kritfloran derstädes. — 
Undersökningar på halfön. — Samlingarnas etikettering och inpackning. — Klyftan
undersökes; elfva nya växtförande lager uppdagas. — Storm. — Sofias ankomst. — 
Nordenskiölds order för expeditionen under hans frånvaro. — Kolbrytning vid
Ritenbenk. — Nya undersökningar vid Atanekerdluk. — Afresa till Upernivik. — 
Oswald Heer, hans lif och verksamhet.

När Sofia den 28 juni på eftermiddagen ångade ut
från Godhavn med kurs mot Wajgattet, var det med stor
spänning, som jag iakttog kustprofilen längs Diskoön, hvarest
jag snart för första gången skulle få skåda de på fossila
växter så rika lager, hvilkas undersökning nu skulle blifva
föremålet för min verksamhet, och hvilka så mången gång
hägrat för min fantasi. Denna undersökning var ett af
hufvudändamålen med mitt deltagande i färden, och ehuru
den månad, som resan redan varat, ständigt erbjudit
tillfällen till intressanta naturhistoriska rön och lärorika
iakttagelser samt i öfrigt varit i hög grad angenäm, hade dock
allt emellanåt en längtan att snart få börja mina egentliga
arbeten icke helt och hållet uteblifvit. Till en början
syntes endast Diskos basaltfjell, men redan vid Puilasok draga
de sig något från kusten, hvilken i stället upptages af
de kolförande sandlagren. Nordenskiöld, som på dessa
ställen insamlat en stor mängd växtfossil 1870, utpekade
för mig dessa lager samt skulle påtagligen icke haft något
emot, om tiden tillåtit honom, att äfven denna sommar
utföra liknande arbeten. Tvärt om förklarade han flere
gånger, att han nästan afundades mig, som skulle få egna tiden
åt^en så intressant sysselsättning. Men afunden, om man
så får kalla den, var ömsesidig, ty i min håg lekte ett
deltagande i isvandringen ej mindre starkt, ehuru jag för
den skull visserligen icke ville uppgifva undersökningarna
vid Wajgattet. Förhållandet kunde derför ej ändras, och
vid det lilla utliggarestället Ujaragsugsuk skulle jag jemte
Hamberg samt två i Godhavn förhyrda grönländare lemna
Sofia och tills vidare pröfva tältlifvets omvexlingar. Vädret
var soligt och vackert, nästan lugnt, och vi hade under
färden tillräcklig sysselsättning med att göra i ordning den
utrustning, som vi skulle medföra. Nordenskiöld såg sjelf
igenom proviantlistan och påpekade ett och annat, som vi
glömt.

Att vi vid Skandsen mötte Hans Hendriks båt samt
att vi här för första gången fingo göra bekantskap med
denne märklige man är redan af Nordenskiöld omtaladt
(sid. 109). Men då Hans Hendrik<footnote>Hos <sc>Kane</sc> kallas han, fastän orätt, Hans Christian. </footnote> i redogörelsen för
färden till Kap York ofta kommer att nämnas, torde en
framställning af hans vigtigaste lefnadshändelser här vara
på sin plats. Han omnämnes först i Kanes redogörelse
för dennes färd till Smith Sound 1853—55. Hans var då
19 år och blef i kolonien Fiskernæs förhyrd att deltaga i
expeditionen såsom jägare och hundkörare. Han visade sig
såsom sådan utomordentligt framstående och bidrog
derigenom i hög grad till att expeditionen icke led värre
förluster än som skedde. Men när Hans på våren 1855
sändes af Kane från fartygets öfvervintringsplats i
Rensselaer Harbour till eskimåbyn Etah för att under der
rådande hungersnöd hjelpa eskimåerna vid hvalrossjagter — 
hvilket han i förbigående sagdt utförde med stor
skicklighet —, blef han sjuk och vårdades derunder mycket
omsorgsfullt af eskimåbefolkningen på stället. »En ung dotter
till Shanghu åtog sig frivilligt sjukvårdstjensten, och
hennes omsorger och småleenden hafva, som jag fruktar, gjort
på hans hjerta ett intryck, hvilket en viss ung dam i
närheten af Upernivik säkert skulle blifva ledsen att höra».
Denna Kanes förmodan visade sig riktig. Under förevändning 
att skaffa sig hvalrosshud till skosulor begärde Hans
snart efteråt att få gå till eskimåbyn Peteravik, der Shanghu
med sin vackra dotter Merkut hade sitt hem. Ryktet
förtäljde sedermera, att man sett honom köra en hundsläde
söder ut med en qvinna vid sin sida, samt att kosan gälde
Uwarrowsug-suk i Murchison Sound. Kane såg honom
aldrig mer.<footnote>Hans Hendrik förtäljer saken något annorlunda i sin sjelfbiografi
(Memoirs of <sc>Hans Hendrik</sc>, the arctic traveller. Written by himself. Translated
from the eskimo language by Dr <sc>Henry Rink</sc>. London 1878): »Jag fick den
högst ansedde mannen till min fosterfader, och när jag hade bott flere vintrar
hos dem (infödingarne), började jag tänka på att taga mig en hustru, fastän de
ej voro döpta. Först friade jag till en flicka med goda seder, men jag brydde
mig ej om henne, emedan hennes fader sade: »tag min syster». Denna senare
var en enka och hade dåligt rykte. Sedermera fick jag en fästemö, hvilken jag
beslöt att jag aldrig skulle öfvergifva, utan föra som min hustru till de kristnes
land. Hon har sedan dess blifvit döpt och deltagit i Herrens nattvard. Och jag
var mycket glad att hafva tagit med mig en af de odöpta, då jag återvände till
de danska kolonierna.» — Denna hans hustru torde dock vara den ofvannämnda
Merkut, åtminstone uppgifver Bessels, att Hans Hendriks hustru hade detta namn.
Men Bessels förtäljer vidare, att enligt utsago af infödingarne vid eskimåbyn
Etah skulle i en af de närbelägna byarne finnas en annan hustru till Hans
Hendrik samt tvenne barn. Månne detta kunde vara den enka, som af honom sjelf
omnämnes och rörande hvilken det ej är fullt klart, huruvida hon togs till hans
hustru eller ej? Skilsmessa mellan man och hustru är bland infödingarne norr om
Melville Bay ej ovanlig. </footnote>

När Mac Clintock i juni 1858 passerade Kap York
på den bekanta färd, under hvilken han erhöll de första
säkra underrättelserna om Franklin-expeditionens öde, kommo
några infödingar ut på isen till fartyget. Dessa berättade,
att Hans var gift och bosatt i Whale Sound, samt att han
på det högsta önskade att få återvända till det danska
Grönland. Han kunde emellertid ej sjelf taga sig fram, emedan
han ej egde några hundar och under en hungersnöd blifvit
nödsakad att använda sälskinnet på sin kajak till föda.
Den bekante polarfararen dansken Petersen, som deltagit i
Kanes expedition och som äfven åtföljde Mac Clintock,
sände nu genom infödingarne till Hans det rådet, att han

<img id="4630"><b>Hans Hendrik 1853.</b><br>Efter ett porträtt i <sc>Elisah Kent Kane</sc>’s Arctic Explorations, Philad. 1856.</img>

borde bosätta sig här vid Kap York, hvarest han torde
hafva ganska stor utsigt att med någon hvalfångare blifva
öfverförd till de danska kolonierna. Detta råd synes han
hafva följt, men hans återfärd skedde dock på ett helt annat
sätt. När nämligen Hayes två år senare företog sin
öfvervintringsfärd till Smith Sound, styrde han vid Kap York
så nära kusten som möjligt i den tanke, att Hans skulle
hafva tagit sin bostad här för att blifva upptagen af något
förbiseglande fartyg (Hayes synes icke hafva känt Mac
Clintocks uppgift). Som kusten då (i slutet af augusti 1860)
var isfri, kunde fartyget passera längs den branta stranden
på ett bösshålls afstånd och härvid observerades en grupp
infödingar, hvilka gjorde tecken för att tilldraga sig
fartygets uppmärksamhet. Hayes gick i land, och mycket riktigt:
det var Hans, som med sin familj här hade bostad. Han
kände genast igen så väl Hayes som astronomen Sonntag,
hvilken äfven deltagit i Kanes expedition. Af Hayes’
beskrifning ville det synas, som hade det icke gått särdeles
väl för Hans. »Sex års vistelse bland de vilda invånarne
på denna öde kust hade bragt honom till deras nivå af
snuskig fulhet.» Hans tält var nätt och jemt så stort,
att det kunde rymma honom och hans familj, hvilken
utgjordes af hans hustru, deras förstfödde samt hustruns bror
och gamla moder. »Jag frågade Hans, om han ville följa
med oss. Ja. Om han önskade taga sin hustru och barn
med. Ja. Om han ville följa med utan dem. Ja.»
Emellertid fingo så väl hans hustru som barn medfölja,
hvaremot svärmodern och den unge svågern, till trots för deras
lifliga protester, måste qvarlemnas hos de öfriga infödingarne.<footnote>Hans Hendrik berättar härom något afvikande: När de (Hayes och
Sonntag) landade, sade de, att de önskade, att jag ensam skulle följa dem på deras
fartyg. Jag svarade, att jag önskade att min hustru skulle få medfölja. Derpå
sade de: »det är bättre att låta henne stanna qvar, nästa vinter kan du resa och
hemta henne». Jag svarade: »Jag tycker ej om att lemna henne, det skulle vara
synd om henne och barnet». Då sade de: »Nåväl, tag henne med». Nu sade jag:
»Jag vill äfven föra mitt tält med mig». Derpå lemnade jag det andra tältet till
min hustrus slägtingar. </footnote>
Det fans nämligen icke plats på fartyget äfven för dem.
När Hayes på hösten 1861 återvände, medföljde Hans åter
till Upernivik i det så efterlängtade danska Grönland.<footnote>När Hans Hendrik på sin svårfattliga engelska för Nordenskiöld uppgaf,
att han varit bosatt i nio år vid Kap York (se ofvan sid. 110), menade han
troligen, att han, inberäknadt sitt deltagande i de olika expeditionerna, tillbragt
så lång tid (rättare 10 år) norr om Melville Bay. </footnote> Här
blef han i stillhet i 10 år, tills Hall på sin färd med
Polaris i augusti 1871 anlände till Upernivik, hvarvid Hans
å nyo förmåddes att medfölja och jemte hustru och tre barn
togs om bord. Hans resa blef denna gång mera vådlig än
någon af de föregående. Polaris öfvervintrade vid 81° 86′,
der Hall afled redan den 8 november 1871. Den 12 augusti
1872 lemnade fartyget sin vinterhamn på väg söder ut,
sedan samma dag Hans Hendriks hustru gifvit lifvet åt en
son, som erhöll namnet Charles Polaris, och hvilken väl är
den under senare tider nordligast födda menniskan. Den
15 oktober, utanför Kap Alexander vid Smith Sound,
pressades fartyget af isen upp ur densamma, och sedan med
anledning häraf proviantförråd och öfriga
nödvändighetsvaror blifvit förda ned på ett isflak, brast detta sönder och
fördes med 19 personer, bland hvilka Hans jemte familj
befann sig, från fartyget, utan att detta, till hvilket en
annan del af expeditionens medlemmar togo sin tillflykt,
sedermera kunde uppnås. På detta isflak drefvo de
skeppsbrutna omkring under hela vintern från 77° 35′ n. bredd
till 58° 35′, tills de ändtligen, efter sex och en half
månads vistelse på isen, den 30 april 1873 blefvo observerade
af en amerikansk ångare, »Tigress», hvilken förde dem till
Newfoundland, hvarifrån de sedermera hemtades till
Washington. Att de lyckligt uthärdade denna färd, derför
hade de helt och hållet Hans Hendriks och eskimåen Joes
skjutskicklighet att tacka. Ty utan de björnar, räfvar och
sälar, som dessa lyckades skjuta, skulle partiet snart nog
dukat under af hunger.

Efter återkomsten från denna äfventyrliga expedition
dröjde det emellertid icke länge, förr än Hans Hendrik å nyo
var på väg till Smith Sound och trakterna norr derom.
När Nares år 1875 såsom chef för den engelska
polarexpeditionen passerade det danska Nordgrönland, ångade
han in till den söder om Upernivik belägna kolonien
Pröven, der Hans Hendrik nu var bosatt, i akt och mening
att få honom med på färden. Efter en kort öfverläggning
med sin hustru gick denne in på förslaget att medfölja,
under det att hans familj stannade hemma. »He proved
himself to be an admirable hunter and an excellent dog
driver», säger kapten Nares. Af expeditionens båda fartyg
öfvervintrade Alert under kapten Nares vid 82° 26′ i
Floeberg Beach, medan Discovery under kapten Stephenson
hade sitt vinterqvarter i Discovery Harbour vid 81° 48′.
Hans, som hörde till det senare fartyget, deltog på våren

<img id="4631"><i><small>Il. I. FALANDER, xyl.</small></i>
<b>Hans Hendrik 1883.</b><br>Efter en fotografi af expeditionens fotograf.</img>

1876 i undersökningen af Lady Franklin Bay, samt
medföljde sedermera dr. Coppinger, då denne rekognoscerade
Petermannfjorden och omnejd på den grönländska sidan af
Hall Basin. Härvid blef han i tillfälle att genom sin
skicklighet såsom säljägare samt hundkörare kraftigt bidraga
vid undsättningen af det från Grönlands nordkust återvändande, 
af skjörbjugg illa angripna manskapet under löjtnant
Beaumont. När den engelska polarexpeditionen återvände,
blef Hans Hendrik landsatt i Godhavn d. 25 september 1876.

Rensselaer Harbour, der Kane öfvervintrade, är belägen
vid 78° 38′, och härifrån har Hans Hendrik i hundsläde
eller till fots berest hela kusten söder ut ända till Kap York.
A andra sidan åtföljde han Morton på den vandring norr ut,
då denne vid Kap Constitution vid 80° 34′ trodde sig se
det öppna polarhafvet, och lägges härtill hans färder under
Halls och Nares’ expeditioner, har han vandrat nära nog
längs hela den grönländska kusten norr om Melville Bay
mellan Kap York vid 76° och Repulse Harbour vid 82° 6′
nordlig latitud. Han torde sålunda om dessa trakter ega
en kännedom, som icke innehafves af någon annan nu
lefvande person, ty här befintliga eskimåstammar vandra icke så
långt norr ut.

Det dröjde temligen länge, innan Sofia hann fram till
Ujaragsugsuk. Vi hade ångat från Godhavn vid femtiden
på eftermiddagen den 28:de, och först omkring klockan
fyra på morgonen den 29:de voro vi framme vid vår
bestämmelseort — hvarvid bör ihågkommas, att mötet med
Hans Hendrik föranledt ett ej obetydligt uppehåll.

Ujaragsugsuk är såsom nämdt ett utliggareställe,
d. v. s. en boningsplats för ett mindre antal grönländare
samt en underordnad handelsman eller »utliggare». Denne
var af blandad ras och talade en temligen dålig danska.
Hans hus var naturligtvis det förnämsta, något erinrande
om en isländsk bondstuga med ryggåstak, och strax
bredvid låg en med liknande tak försedd handelsbod. I
öfrigt funnos på stället några vanliga grönländarekojor.
Först en af de senaste dagarne af vår vistelse på platsen
kommo vi underfund med, att bland dem äfven fans en
kyrka, utmärkt genom ett på taket placeradt kors, och
likaledes bodde här en kateket, hvars danska var ännu
bristfälligare än utliggarens. Kyrkans inre kunde vi aldrig få
se, emedan, så vidt vi uppfattade saken riktigt, innehafvaren
af nyckeln för tillfället ej var på stället. Bostäderna äro
belägna på en liten udde, som mot vågorna skyddas af en
mängd stora, i vattenbrynet liggande stenblock, och enligt
en i grönländska handeln anstäld isländares utsago lär
namnet betyda »stället der det finnes mycket sten».

När Sofia anlände utanför Ujaragsugsuk, voro alla
invånarne försänkta i sömn. Förgäfves lät kaptenen
ånghvisslan ljuda, allt var till en början stilla. Fångstbåten,
hvilken vi skulle hafva med oss, halades ned, utrustningen
stufvades in, och efter ett hjertligt farväl af Nordenskiöld,
som ännu var uppe, samt efter många välönskningar å ömse
sidor lade vi ut och rodde mot land, medan Sofia långsamt
vände och derpå ångade åstad mot Egedesminde. Det hade
under tiden blifvit rörelse vid Ujaragsugsuk, och då vi lade
till vid stranden, kom utriggaren och tog emot oss.

Vårt första göromål blef att slå upp tältet och flytta
utrustningen i land. Till tältplats valdes en gräsbevuxen
plats på andra sidan af den lilla bäck, som utmynnar
nordvest om byn. Vårt tält var ett vanligt beväringstält utan
några tvärslåar på den långa tältstången. Detta slags tält
äro i hög grad opraktiska i så öppna trakter som dessa, der
häftiga kastvindar ofta uppstå, och der marken sällan är
jemn nog för att tältet skall kunna likformigt spännas åt
alla sidor. Också hade vi mycket stora olägenheter deraf.
Vida bättre äro då de tält, som kallas officerarnes
skyddstält, och hvilkas tvärslåar ej blott gifva åt tältduken större
motståndskraft mot vinden, utan äfven medföra ökad
beqvämlighet derigenom, att klädespersedlar m. m. kunna på
dem upphängas. Det var ett tält af denna konstruktion, som
Nordenskiöld använde vid isvandringen, och sjelf har jag
under tvenne somrar med stor belåtenhet begagnat dylika
på Spetsbergen. Sedan bagaget väl blifvit fördt i land, blef
vår förnämsta omsorg att skydda detsamma mot hundarne.
Liksom öfverallt i Nordgrönland hyste äfven Ujaragsugsuk
en massa af dessa tjufaktiga, men fega djur, hvilka genast
vid vår landstigning med ett ilsket skall skyndade mot oss.
De synas farligare än de i verkligheten äro, ty blott man
låtsar taga upp en sten från marken, skynda de genast
undan, rädda för stryk. Detta vankades allt emellanåt, då
de kommo i slagsmål sinsemellan, hvarvid utliggaren med
en hundpiska sprang in i flocken och utdelade kraftiga slag
åt alla håll. Till utseendet erinra dessa djur på en gång
om varg och hyena, och största ofoget synas de bedrifva
om nätterna. För att hålla vårt förråd af öl kallt, hade vi
lagt buteljerna jemte några preservburkar i en grop och
öfver allt sammans staplat större och mindre block af is.
Som detta fick ligga i fred, trodde vi oss efter några dagar
äfven kunna våga förvara vårt smörförråd, hvilket i tältet
började lida af värmen, på samma ställe, men redan första
natten uppsnokades detta af hundarne, och om icke
Hamberg hade blifvit väckt af bullret, då djuren krafsade
isbitarne åt sidan och sålunda i rätt tid kunnat köra bort
de öfver detta afbrott mycket ilskna bestarne, så hade vi
helt säkert sett smöret för sista gången. Följande natt
frestade de på preservburkarne, men dessa voro för hårda
för deras tänder, och att hundarne ej oskadda kommit från
försöket visade blodfläckarne på platsen; en ölbutelj hade
de likvisst släpat med sig ett stycke, men utan att den
blifvit skadad. Deremot lyckades de på något oförklarligt
sätt bemäktiga sig trenne skjutna ejdrar, hvilka vi gömt
under en temligen högt upplagd, upp- och nedvänd
qvinnobåt (umiak), hvars höjd öfver marken vi hade trott vara
ett tillräckligt skydd för de snåla djuren. Märkvärdigt nog
vågade de aldrig under vår frånvaro bereda sig inträde i
tältet blott dörren var hopknuten, törhända emedan de
fruktade att någon fans derinne.

På grund af ebb och flod samt frånvaron af allt slags
skydd var det nödvändigt att efter hvarje utfärd draga upp
fångstbåten på land, hvilket var ett ganska tungt arbete, i
synnerhet när det var ebb, så att båten måste släpas ett längre
stycke. Härvid hjelpte oss vanligen flertalet af grönländarne
på stället, hvilka vid sådana tillfällen till belöning erhöllo en
»dram», tobak o. s. v., och att de härmed voro belåtna
inses utan vidare deraf, att de voro mycket påpassliga, då
vi skulle ge oss ut eller då vi kommo åter.

Första dagen af vår vistelse vid Ujaragsugsuk skedde
ingen längre utfärd, utan blott orienterande vandringar i de
närmaste omgifningarna. De sedimentära lagren upphöra
vid ungefär 800 meters höjd, och derefter vidtaga
basaltfjellen, af hvilka några äro ganska höga. Det i söder
belägna Igdlorsuausak når sålunda (enligt Steenstrup och
Hammer) en höjd af mer än 700 meter (2,364 fot) och i
nordvest finnas till och med höjder på 1,316 meter (4,432
fot). Uppifrån sluttningen har man i klart väder den allra
härligaste utsigt öfver Wajgattet och Nugsuakhalfön samt
fastlandet i öster med skymtar af inlandsisen. När sjön
var spegelblänk och Torsukataks isström nyligen »kalfvat»,
kunde nästan hela Wajgattet vara packadt med isberg,
hvilka i solbelysningen togo sig obeskrifligt praktfulla ut
mot det blåa vattnet. Öfver dem syntes Nugsuakhalföns
sluttningar och snöbetäckta bergstoppar. Ej sällan plöjdes
Wajgattet af flockar af hvalar, hvilka i sin mån bidrogo att
gifva taflan lif. Några kolossala isberg hade stött på grund
ej långt från stället och qvarstodo under hela vår vistelse
här. Eskimåerna blefvo alltid mycket oroliga, deras muntra
glam tystnade, och de rodde med fördubblad ifver, när jag
vid utfärderna styrde allt för nära de i sina många
färgskiftningar praktfulla isbergen. Men intet här i verlden är
fullkomligt, och njutningen af den natursköna utsigten
minskades i någon grad genom myggen. Eedan första dagen
funno vi det nödvändigt att anlita myggnät och handskar,
och under soligt väder kunde de små djuren i längden blifva
ganska besvärliga. Mig generade de dock ej på annat sätt
än genom klådan vid sjelfva bettet, men Hamberg var
mottagligare för deras angrepp. Besvärligast voro myggorna
vid måltiderna, då man var tvungen att delvis aftaga nätet.
Likvisst förekommo de ej här till den mängd som i de inre
fjordarne, och då en frisk hafsbris var rådande, gick man i
allmänhet helt och hållet fri från dem.

Fångstbåten var för tung för våra båda i Godhavn
förhyrda grönländare, Nils och Hans, af hvilka den senare
hade ett helt och hållet danskt utseende, medan den förres
korpsvarta skägg och hår nogsamt vittnade om
eskimåblodet. Vid våra utfärder från Ujaragsugsuk hyrde vi
derför ytterligare några grönländare, 2, 4 à 6, hvilka dels
biträdde vid rodden, dels vid insamlandet af försteningar.
Man gör sig i allmänhet en oriktig föreställning om dessas
förekomst i de arktiska trakterna, i det man på grund af
de hemförda fossilens mängd tror, att sådana utan vidare
kunna plockas från marken nästan till huru stort antal
som helst. Vid den berömda fyndorten Atanekerdluk har
detta till en viss grad varit fallet, i det att bladaftrycken
der förekomma i en lerjernsten, som genom den omgifvande
skifferns vittring ligger blottad i större och mindre stycken
på sluttningen. Men denna lokal är numera så genomsökt,
att man äfven der behöfver verkställa gräfningar och
brytningar för att erhålla mera omfattande samlingar. I den
brända skiffern vid Patoot kan man äfven på sluttningens
yta samla växtförsteningar till rätt stor mängd, men på
öfriga ställen måste man bryta sig in i lagren för att
erhålla några fossil. Fördelen vid insamlingar i de arktiska
trakterna ligger deruti, att marken och profilerna på grund
af vegetationens större torftighet äro så godt som alldeles
blottlagda, hvarigenom fossilförande lager äro både lättare
att upptäcka och att tillgodogöra, än hvad som i andra
länder i allmänhet är fallet. Men i förhållande till lagrens
stora mäktighet kunna härvarande sedimentära bergarter i
allmänhet icke sägas vara rika på fossil, ty den lösa
sandsten eller sand, hvaraf sluttningarna till största delen
utgöras, är icke väl egnad för fossilens bevarande. Det kan
sålunda hända, att man får granska en profil af 1,000 fots
mäktighet eller mera utan att något växtförande lager
dervid anträffas. Den som har någon vana vid dylika
undersökningar märker emellertid snart nog hvar han bör söka
med hopp om framgång, och han behöfver sålunda icke
onödigtvis offra tid åt genomletandet af profiler, hvilkas
beskaffenhet redan på afstånd säger honom, att de icke hafva
något att lemna.

Våra utfärder från Ujaragsugsuk sträckte sig å ena
sidan mot sydost till Isunguak, å den andra mot nordvest
till Unartoarsuk, ett ställe beläget mellan Eitenbenks
kolbrott och Narsak. Medan de tertiära lagren vid Isunguak
möta på ungefär 1,450 fots höjd öfver hafvet, finnas de
vid Ujaragsugsuk vid knappa 1,000 fots höjd och sänka
sig derpå så småningom mot nordvest, så att de strax på
andra sidan af Unartoarsuk nå hafsytan. De äro lätta att
skilja från kritlagren, på grund af den bräckliga mörka
skiffer, hvilken så väl här som vid Naujat, Atanekerdluk
och Patoot följer ofvanpå de växtförande tertiära
sandstenarne och sideriterna. Men detta förträffliga ledlagers
betydelse såsom sådant hade allt hittills blifvit förbisedt, och
en genomförd paleontologisk-stratigrafisk undersökning af de
kolförande bildningarna vid Wajgattet återstår sålunda allt
jemt för de områden, som icke nu kunde besökas. De
under tertiärlagren följande kritlagren gåfvo här det bästa
utbytet. En den 2 juli söder om Igdlokunguak
uppdagad lokal var i synnerhet gifvande. För att egga
grönländarnes samlingsifver utsattes extra pris för de bästa
styckena. Nordenskiöld hade nämligen i Godhavn inköpt
band, knifvar, pipor o. s. v. att användas såsom bytesmedel,
och dessa kommo nu väl till pass. Nils eröfrade denna
<img><i><small>Ill. <sc>Gen. Stab. Lit. Anst.</sc></small></i>
<b>Karta öfver Disko och omgifningar.</b><br>Efter Meddelelser om Grönland, H. 5.</img>
gång första priset, och äfven öfriga deltagare fingo extra
belöningar.

<img id="4632"><i><small>Ill. W. MEYER, X. A.</small></i>
<b>Förstenad ung brödfrukt från Igdlokunguak</b> (efter naturen).<br>Nat. storl.</img>

Af växtfossil, som här blefvo anträffade, må i första
rummet nämnas ett mer än fotslångt parflikadt blad (s. 266,
fig. 4), som genom sin form erinrar om brödfruktsträdets.
Då jemte bladen äfven frukter och hanblommor (s. 266,
fig. 5) blifvit funna, hvilka tyckas öfverensstämma med sagde
växt, synes det icke kunna betviflas, att en nära slägting till
det numera hufvudsakligen på Söderhafsöarna och de 
ostindiska öarna förekommande brödfruktträdet (<i>Artocarpus incisa</i>
L.) fordom verkligen lefvat på Grönland. Märkligt som detta
fynd redan i och för sig är, har det äfven derigenom sitt
intresse, att det fullständigaste exemplaret af det omnämnda
bladet är det största aftryck af något dikotyledont blad, som
hittills från de arktiska trakterna öfver hufvud taget blifvit
hemfördt.

Dessutom fans här en massa andra växtförsteningar,
såsom blad af tulpanträd (<i>Liriodendron</i>), magnolior, lotos
(<i>Nelumbim</i>), fikonträd o. s. v., och af barrträd, utom
sequoior, bland andra äfven den märkliga cypressliknande
<i>Moriconia cyclotoxon</i> (s. 266, fig. 2), kottefjäll af det
numera till de ostindiska öarna, Söderhafsöarna och Australien
inskränkta slägtet Dammara m. fl. Vid 1871 års svenska
expedition erhöllos vid Ujaragsugsuk praktfulla stamdelar
af en trädartad ormbunke (<i>Dicksonia punctata</i>, s. 266, fig.
1). Vigtig för kännedomen om de växtförande lagrens
uppkomstsätt var äfven iakttagelsen af tydliga rotbäddar
på flere ställen, d. v. s. lerlager genomdragna af förkolade
rötter och rottrådar af växter, och sålunda bevisande, att
åtminstone sumpväxter lefvat på den plats, der de
växtförande lagren bildats. Detta var en triumf för <sc>Heer</sc>,
hvilken mot andras åsigter, att lagren skulle vara afsatta i
hafvet, uttalat den meningen, att de voro aflagrade i sött
vatten. De vid Ujaragsugsuk hopbragta samlingarna
upptogo ej mindre utrymme än 3 stora tunnor och en låda.

Naturligtvis hade jag kunnat medhinna att undersöka
flere lokaler, om vi ej haft en bestämd tältplats, utan i stället
medfört tältet samt endast satt upp det för natten. Men
oafsedt att vi då måste haft en större båt och många flere
roddare, var en sådan anordning äfven för den skull icke
möjlig, emedan vi måste uppgifva en bestämd plats, hvarest
Sofia skulle kunna taga oss och våra samlingar åter om
bord. Under dessa förhållanden måste vi finna oss i att
<img><b>Förstenade kritväxter från Disko.</b><br>1. Stamfragment, med bladärr, af trädartad ormbunke (<i>Dicksonia punetata</i> <sc>Stbg</sc>. sp.)<br>från Ujaragsugsuk (half naturlig storlek).  2. <i>Moriconia cydotoxon</i> <sc>Deb</sc>. från Ritenbenks kolbrott<br>(nat. storl.)  3. Kottebärande gren af <i>Sequoia ambigua</i> <sc>Hr</sc> var. från Ujaragsugsuk (nat. storl.)<br>4. Blad (en tredjedel af naturliga storleken);  5. Fragment af den hanliga blomsamlingen<br>(nat. storl.) af brödfruktträd (<i>Artocarpus</i> n. sp.) från Igdlokunguak. 1—3 efter Flora fossilis arctica,<br>4—5 efter naturen.</img>
efter hvarje utfärd återvända till Ujaragsugsuk, hvilket i
andra hänseenden äfven hade sina fördelar. Utliggarens
handelsbod innehöll nämligen åtskilliga för oss välbehöfliga ting,
såsom te, krut o. s. v. Vi hade af misstag fått med oss
s. k. »kafringar» af en sort, att våra tänder omöjligt kunde
åstadkomma något märkbart angrepp på dem, och det var
sålunda ganska välkommet att af utliggaren kunna köpa
andra af mera ätbart slag. Grönländarne bjödo stundom
äfven ut torsk, och hvad som ofta stod att få varlodde
(»angmaset»), hvilken just nu lekte i strandbrynet. Den
går då upp så nära stranden, att den utan vidare öses upp
med håf eller korg, hvarefter den soltorkas. Grrönländarne
sjelfva tycktes ej sätta vidare värde derpå, och utliggaren
påstod, att den hufvudsakligen användes till vinterföda åt
hundarne. Löjligt var att se huru dessa stundom sprungo
ut i vattnet och höggo efter fisken, men såsom det tycktes
i allmänhet utan resultat. Färsk stekt lodde var ganska
god. Af öfrig färsk proviant må nämnas ejder, hvilken
morgnar och aftnar i stora flockar sträckte längs stranden
och dervid ofta passerade inom skotthåll för udden, bakom
hvars stora stenblock man lätt kunde gömma sig. När en
ejder blef skjuten, satte Nils eller Hans ut sin kajak och
hemtade den i vattnet, stundom, om fogeln endast
skadskjutits, efter att förut hafva anstält en jagt med harpunen.

Vädret var under vår vistelse vid Ujaragsugsuk i
allmänhet vackert, endast en dag (den 5 juli) var det regn
och tjocka. Värmen var ganska tryckande, och jag kunde
derför om morgnarne taga en kall öfversköljning öfver
öfverkroppen vid den lilla, temligen klara bäck, som mynnar
ut vid byn. Här fans äfven en källa med visserligen ej
vidare kallt, men dock åtminstone rent vatten, hvilket i
dessa dagar annars var en stor sällsynthet. Snösmältningen
pågick nämligen nu som bäst på högre nivå, och det vatten,
som rann ned för sluttningen, var vanligen så bemängdt
med slam, att det liknade en lervälling. Det var mycket
svårt att i solbaddet sträfva uppåt fjellen, utan att kunna
släcka den brännande törsten, fastän vatten fans öfverallt.
Men sådana qval slutades vanligen dermed, att det relativt
renare vattnet till sist togs till nåder. En härlig
omvexling erbjöd under sådana förhållanden det kristallklara
iskalla vattnet i den af en frodig vegetation omgifna bäcken vid
Unartoarsuk, men detta aflägsna ställe besöktes endast en gång.

Växtligheten, som under juni månad blifvit väckt till
lif, gjorde under dessa dagar otroligt hastiga framsteg.
Gråvidet (<i>Salix glauca</i>) är den största af här förekommande
buskväxter, men är vanligen alldeles nedliggande längs
marken. Jemte denna förekommo kråkris, sqvattram,
fjellsippor (Dryas), dvergbjörk m. fl., men de trädartade
björkar, som finnas i Sydgrönland, saknas helt och hållet.
Ofvannämnda buskväxter, hvilka här gå under det
gemensamma namnet »lyng» — den verkliga ljungen saknas i
Grönland — lemna det ris, som vid båtfärder användes till
bränsle. Den 3 juli syntes den första blomman af
Nordgrönlands praktfullaste växt, <i>Epilobium latifolium</i>, men den
blommade mera allmänt först några dagar senare, då vi
kommo till Atanekerdluk.

Under vår vistelse vid Ujaragsugsuk fingo vi göra
bekantskap med den egendomliga <i>varma</i> vind, som kommer
från inlandsisen. Detta hände på aftonen den 2 juli efter
den rika skörden vid Igdlokunguak, och som vädret till en
början ej såg hotande ut, hade jag ämnat för natten
förankra båten för att slippa ifrån den besvärliga uppdragningen. 
Men utliggaren rådde på det bestämdaste, att vi skulle
draga upp den, emedan han befarade oväder. Mörka moln
syntes öfver inlandsisen, de närmade sig hastigt, och strax
sedan vi fått båten i land, utbröt en stark stormby från sydost,
hvarunder temperaturen samtidigt märkbart höjdes. Tältet
frestades mycket svårt och fick sig en ej obetydlig remna.

För att visa temperaturförhållandena under vår första
vistelse vid Wajgattet meddelas här ett sammandrag af
Hambergs termometerobservationer såväl vid Ujaragsugsuk,
som vid Atanekerdluk. Minimitemperaturerna äro fullt
säkra, men deremot angifva de högre maximitemperaturerna
antagligen värmegraden i solskenet. Det var nämligen svårt
att finna något för solen skyddadt ställe, och som vi i
allmänhet om dagarne voro frånvarande, är det troligt, att
termometern stundtals belystes af solen.

<tab> <i>Maximi- och minimi-temperaturer (Celsius), observerade
30 juni—7 juli 1883 vid Ujaragsugsuk samt 8 juli—15 juli
vid Atanekerdluk af A. Hamberg.</i>

Dag      Nattens    Dagens     Anmärkningar.
         minimum.   maximum.

Juni 30  + 6,8      + 31,2     Starkt solsken.

Juli  1  + 4,8      + 20,2       »       »

 »    2  + 5,8      + 26,2       »       »

 »    3  + 9*       + 15,8**   * Minimum inträffade den föregående
                                   dagens afton strax innan en frisk
                                   ostlig vind (från inlandsisen)
                                   började.
                                ** Dagens minimum =  + 5,2.
 »    4  + 5        + 17 

 »    5  + 4,5      + 10,7         Regn och tjocka. Dagens minimum
                                     + 4.
 »    6  + 2,9      + 15,5           

 »    7  + 7,9      ------*        * Rodd öfver Wajgattet.

 »    8  + 5,5      + 24           Starkt solsken.

 »    9  + 12       + 29              »       »

 »   10 ------      + 29              »       »

 »   11  + 8        + 23              »       »

 »   12  + 7,5      + 29              »       »

 »   13  + 6,7      + 12,8                                                                    

 »   14  + 6        + 6,5                                               

 »   15  + 5,5      + 8 

Såsom af tabellen synes, hade vi här full sommar,
åtminstone under solskensdagarne. I samband med dessa
iakttagelser må nämnas, att den högsta temperaturen hos
den sotade termometern i solskenet iakttogs på en
fullkomligt lugn plats den 29 juni klockan half tre e. m., då den
visade 37°, den näst högsta observerades den 1 juli och
var 35°,6.

<img id="4633"><b>Kartskiss öfver trakten kring Atanekerdluk.</b><br>Efter <sc>K. J. V. Steenstrup</sc>.<br>Meddelelser om Grönland, H. 5.<br>1. Fyndorter för växtförande kritlager på halfön. 2. Nordenskiölds fyndorter för kritväxter.<br>I och II de vigtigaste fyndorterna för tertiära växter.</img>

Den 7 juli togo vi ned tältet, packade in bagaget
och begåfvo oss öfver Wajgattet till Atanekerdluk. I
Ujaragsugsuk qvarlemnades de inpackade försteningarna, en
af våra grönländares kajaker samt en skrifvelse till kapten
Nilsson med anmodan att taga allt detta om bord på Sofia,
äfvensom med uppgift på vår sannolika vistelseort. För
att biträda dels vid den långa roddden öfver Wajgattet och
dels vid möjligen vid Atanekerdluk förekommande båtfärder,
medtogos tvenne grönländare från Ujaragsugsuk. Vår båt
låg ganska djupt, och då vi dessutom hade tre kajaker
i släptåg, var det tur att Wajgattet under hela den långa
färden låg alldeles spegelblankt. Nu och då tittade sälar
upp, ehuru på mycket långa håll. Några skott skötos, och
att dessa ej blefvo utan verkan, visades följande dag, då en
säl dref i land vid Atanekerdluk med hufvudet
genomborradt af en kula.
<img><b>Vy af fastlandet vid Atanekerdluk, sedt från halfön.</b><br>Efter en teckning af <sc>R. R. I. Hammer</sc>. — Meddelelser om Grönland, H. 5.<br>I, II äro fyndorterna för tertiära växter, 2 är den af Nordenskiöld uppdagade lokalen för kritväxter. »Klyftan» synes längst till höger.</img>

Atanekerdluk<footnote>Enligt K. J. V. Steenstrup skulle namnet rätteligen skrifvas
Atanikerdluk, men den här använda benämningen har redan vunnit ett sådant burskap i
den vetenskapliga verlden, att en förändring numera synes omöjlig att genomföra. </footnote> är namnet på en på södra sidan af
Nugsuakhalfön befintlig bergkulle (320 fot hög) af
doleritartad basalt, hvilken genom en låg sandmark är
förbunden med fastlandet. Sedermera har samma namn äfven
blifvit öfverfördt på den närmaste trakten af det senare.
Udden har fordom varit plats för ett utliggareställe, och
ännu finnas här flere grönländarekojor, hvilka tillfälligtvis
begagnas af grönländarne på deras jagtfärder. Vid vårt
besök funnos pannor och andra kökskärl i de öppna
kojorna, i detta för tjufnad nästan helt och hållet fritagna
land. Kring kojorna frodades, såsom vanligt, högt gräs,
och äfven andra ställen på den lilla halfön erbjuda lämpliga
tältplatser, hvartill kommer att här äfven finnes en källa
med godt vatten. Allt detta erforo vi emellertid först
efter hand, och som mina undersökningar hufvudsakligen
kommo att gälla fastlandet i trakten kring bäcken, slogo
vi upp vårt tält i närheten af denna. För den, som någon
längre tid skall uppehålla sig här, är emellertid halfön att
föredraga, äfven om man derigenom blir nödsakad att
dagligen företaga en längre promenad, hvilken dock kan
förkortas, om man i en mindre båt sätter öfver viken. Ett
annat sätt vore visserligen att välja sin tältplats på någon
af de gröna fläckarne omkring 1,000 à 1,200 fot öfver
hafvet.

Vi hade till en början valt vår lägerplats vester om
bäcken på nästan alldeles kal mark. Bäcken erbjöd ingen
behaglig anblick, den forsade nu som bäst, och vattnet kunde
närmast förliknas vid en utspädd lervälling. Vi försökte
filtrera det genom de linnepåsar, som voro medförda för att samla
röd snö, men utan att det derigenom blef användbart. Som
intet annat vatten stod att få, blefvo vi under hela vår 
vistelse härstädes nödsakade att smälta is af de strandade
isstyckena, hvilka, såsom vid denna tid på året härrörande
af glacieris och sålunda ytterst af atmosferisk nederbörd,
lemna ett utomordentligt godt vatten. Vi förlorade sålunda
intet härpå, och smältningen var i och för sig mycket enkel,
enär man vid nu rådande temperatur endast hade att lägga
isstyckena i ett bleckkärl och låta detta stå någon tid. Den
förnämsta olägenheten låg deruti, att is icke alltid strandat
i närheten.

Emellertid blefvo vi snart nödsakade att byta om
tältplats. Vädret blef nämligen blåsigt, och massor af dam
jagades dervid in i tältet. Vi flyttade det då till sjelfva
strandbrädden, något ostligare, inom en af fyra stenmurar
bestående lemning af en eskimåboning (?). Men äfven denna
lemnade ej tillräckligt skydd, och vindstötarne blefvo mot
slutet af vår vistelse här så besvärliga, att vi måste
fastsurra årorna såsom stöd rundt om tältet. Under nätterna
måste vi ofta stiga upp för att fastgöra uppryckta tältkrokar
eller lösslitna rep, och detta fastän tältkrokarne voro
belastade med stora stenblock.

Härunder lärde vi ytterligare att känna en mindre
angenäm sida hos våra grönländare. Snälla och villiga som
de i öfrigt voro, tycktes de likvisst helt och hållet sakna
förmågan att tänka för sig sjelfva eller på egen hand
företaga sig äfven det allra nödvändigaste arbete. Om tältet
ock var färdigt att blåsa ned, kunde det dock icke falla
dem in att stiga upp och fastgöra repet, förr än jag gaf
order derom. Och så med allt annat, från och med att
stiga upp om morgonen till att tända upp eld, smälta is
o. s. v. Det var i längden mycket tröttsamt att jemt och
ständigt behöfva påminna om hvarje småsak, som skulle
utföras, men till grönländarnes ursäkt kan anföras, att som
de icke kunde danska och vi lika litet förstodo
eskimåspråket, kunde jag icke lemna någon föreskrift en gång
för alla. Vi meddelade oss å ömse sidor medelst tecken,
hvilket går lättare än man på förhand skulle förmoda. I
öfrigt hafva vi icke annat än godt att säga om våra karlar:
de voro villiga, alltid vänliga och absolut ärliga.

Det dam, hvaraf vi här så mycket besvärades, är i
geologiskt hänseende af ganska stort intresse, såsom i någon
mån förklarande huru de glaciala luftsedimenten — »löss» — 
hvilka nu finnas utbredda öfver så stora delar af mellersta
Europa, hafva uppkommit. Vid Atanekerdluk (och
naturligtvis äfven på andra ställen i de arktiska trakterna, <i>der
lösa sedimentära bergarter äro rådande</i>) äro bäckarne vid
snösmältningen mycket uppsvälda och afsätta sitt grumliga
innehåll vida utanför de egentliga bäckfårorna. När
snösmältningen sedermera upphör och bäckarne återgå till
normal storlek eller utsina samt torr väderlek inträffar, blir
vinden herre öfver det fina stoftet och för det vida
omkring. I analogi härmed torde lössbildningarna i mellersta
Europa hafva uppkommit af det sediment, som blifvit
utbredt vid glacierelfvarnas öfversvämningar och hvilket, när
öfversvämningen upphört, blifvit bortfördt af vinden, för att
på lämpliga ställen åter afsättas. Att lössbildningarna dels
äro aflagrade i vatten, dels direkte ur luften blir på detta
sätt helt naturligt. En liknande förklaring öfver
lössbildningarna har i öfrigt blifvit uttalad af några tyska geologer,
och af allt hvad jag sett i de arktiska trakterna måste jag
obetingadt biträda deras åsigt.

Ehuru marken här var mera kal än på Diskoön, funnos 
dock åtskilliga vackra växter, hvilka under de varma
dagarne stodo i fullt flor. Den förut omnämnda Epilobium
latifolium växte i stor mängd längs bäcken, och då den
nu blommade allmänt, lyste bäckens stränder på långt håll
röda af dess stora, praktfulla blommor, hvilka väl skulle
försvara sin plats äfven i mera gynsamt lottade länder.
Af andra växter må nämnas <i>Artemisia borealis</i>, den 
egendomliga <i>Erigeron compositus</i>, hvars hvita blommor, då de
voro fullt utslagna, erinrade om prestkragen, samt den
gulblommiga <i>Arnica alpina</i>, hvilken i solbaddet påminde om
solrosor, ehuru visserligen i miniatyr! Äfven fans den i
öfrigt vid Wajgattet ej sällsynta <i>Vesicaria arctica</i>, och då
den i arktiska länder vanliga <i>Oxyria digyna</i> — ett slags
syra — här växte frodigare än vanligt, gjorde jag ett
försök att använda bladstjelkarne till creme på samma sätt
som rhabarberstjelkar, hvilket enligt Hambergs och min
öfverensstämmande mening lyckades förträffligt.

Den nutida växtligheten vid Atanekerdluk är dock ett
intet mot den, som i förgångna tider här lefvat, och om
hvars tillvaro man erhåller kännedom genom de
växtlemningar, som finnas inneslutna i berglagren. Atanekerdluk
är utan fråga den förnämsta fyndort för växtfossil, som
någonstädes finnes. Sitt första rykte erhöll lokalen genom
de af utliggaren <sc>Jens Nielsen</sc> på början af 1850-talet
uppdagade tertiära växtförande lerjernstenarne. Dessa förekomma
vid en höjd af ungefär 1,200 fot (I å fig. sid. 271) såsom
smärre linsformiga lager eller bollar i lösare, dels skifferartade,
dels sandiga bergarter, och då dessa senare betydligt lättare
vittra än lerjernstenen, blir följden att sluttningen vid sagde
höjd är betäckt med en mängd block af denna, hvilka delvis
äro ytterst rika på växtaftryck. Dessa växtaftryck äro i
allmänhet vackrast på bergartens vittrade yta, hvarest bladens
finare nervering mycket tydligt framträder. Denna yta
har i öfrigt en mörkt rödbrun färg, medan den friska
brottytan är mera gråaktig. Det är tydligt att de första
samlarne på denna lokal skulle göra en utomordentligt rik
skörd, enär de endast hade att undersöka de lösa styckena,
och här kunde man sålunda, såsom förut är nämdt, verkligen
tala om en fyndort, hvarest man blott hade att från
marken plocka försteningarna. Nu är dock denna lokal så
genomsökt, att man icke mera på detta sätt kan påräkna
att göra någon vidare rik skörd, ehuru visserligen hvarje
år några nya stycken torde blifva blottade. Deremot kan
man genom gräfning åtkomma de friska lagren, fastän dessa
äro mycket bräckliga och, såsom nyss nämndes, icke heller
lemna så vackra aftryck, som den på naturlig väg
blottlagda bergarten.

Det är ursprungligen denna fyndort, som gjort
Åtane-kerdluk ryktbart. Eedan i första bandet af Flora fossilis
arctica (1868) kunde <sc>Heer</sc> härifrån angifva omkring 100
arter. Hufvudmassan af dessa voro insamlade af danskarne
<sc>Rink</sc> och <sc>Olrik</sc>, men äfven engelsmän hade här gjort
ej obetydliga skördar. Flere af de expeditioner, som
voro utsända att efterforska Franklin, anlöpte nämligen
vid denna tid Godhavn och begagnade sig af tillfället att
äfven besöka den redan nu ganska ryktbar vordna lokalen.
Sålunda hemfördes växter af amiralerna <sc>Mac Clintock</sc> och
<sc>Inglefield</sc> samt af löjtnant <sc>Colomb</sc> och doktor <sc>Lyall</sc>.
Äfven <sc>O. Torell</sc> medförde från sitt besök i Grönland 1858
en mindre samling växtfossil härifrån. 1867 blef det redan
kända antalet arter ytterligare ökadt genom engelsmännen
E. <sc>Whympers</sc> och <sc>R. Browns</sc> expedition hit samt 1870
genom den första Dicksonska expeditionen under
Nordenskiöld. Till en annan upptäckt af denne, hvarigenom
Atanekerdluk blef ytterligare ryktbart, skall jag nedan
återkomma. Yid den svenska expedition, som 1871 var
utsänd för att hemföra de af Nordenskiöld uppdagade stora
jernblocken vid Ovifak på Disko, inköpte dokt. <sc>G. 
Nauckhoff</sc> af en grönländare i Godhavn en mindre samling
tertiära växtfossil, hvilka enligt uppgift skulle härröra från
Atanekerdluk. Dessa voro utmärkt väl bevarade, men
förekommo i en bergart, helt olika den förut så bekanta
lerjernstenen och utgjordes i öfrigt till en del af arter, hvilka
i denna icke blifvit funna. Detta nya tertiära växtförande
lager har sedermera af assistent <sc>K. J. V. Steenstrup</sc> 
funnits anstående ofvanför det förut kända (vid närmare 1,400
fot, II å fig. sid. 271) och från detsamma liksom från den
gamla fyndorten har denne om kännedomen af Grönlands
naturförhållanden så förtjente forskare under sin fleråriga 

<img id="4634"><i><small>Ill. W. MEYER, X. A.<tab><tab><tab>BLH., sc</small></i>
<b>K. J. V. Steenstrup,</b><br>född i Mon vid Aalborg den 7 sept. 1842.</img>

vistelse i dessa trakter hemfört ett mycket omfattande material.
I den sista delen af Flora fossilis arctica kunde Heer sålunda
angifva 143 arter från den gamla fyndorten samt 78 från det
öfre lagret, och då endast 34 arter äro för de båda lagren
gemensamma, känner man följaktligen för närvarande icke
<img><b>Tertiära växtförsteningar från Atanekerdluk.</b><br>(Efter Flora fossilis arctica).
1. Bladbärande gren; 2. Kotte af <i>Sequoia Langsdorfii</i> <sc>Brgn</sc> sp. (båda nat. storl.).<br>3. <i>Ginkgo adiantoides</i> <sc>Ung</sc> sp. (nat. storl.). 4. <i>Populus arctica</i> <sc>Hr</sc>. (nat. storl.).<br>5. <i>M’Clintockia trinervia</i> <sc>Hr</sc> (nat. storl.). 6. <i>Vitis Olriki</i> <sc>Hr</sc> (½ nat. storl.).</img>
mindre än 187 arter tertiära växtfossil från Atanekerdluk.
Det kan naturligtvis ej här vara platsen att lemna en
fullständig redogörelse för denna rika floras sammansättning, men
några af de märkligaste växterna må dock här anföras.
Allmännast bland barrträden äro blad af såväl den amerikanska
sumpcypressen, som af en sequoia (<i>S. Langsdorfii</i>, fig. 1,
2 å sid. 278) mycket närstående Amerikas »redwood». Af
andra barrträd må nämnas <i>Ginkgo adiantoides</i> (fig. 3, sid. 278),
särdeles närstående den i Kina och Japan nu lefvande <i>Ginkgo
biloba</i>, vidare olika slags cypressartade träd, äfvensom tallar,
enar m. fl. Det är icke omöjligt att de upprättstående 

<img id="4635"><b>Upprättstående trädstam i berglagren vid Atanekerdluk.</b><br>(Efter Nordenskiöld, Redogörelse för en expedition till Grönland år 1870, sid. 82.)</img>

trädstammar, som finnas i dessa lager, kunna härröra af
sumpcypressen, hvilken ofta växer långt ut i vattnet:
Nordenskiöld har genom gräfning blottlagt rötterna af en sådan
upprättstående förkolad stam, och sjelf iakttog jag en som var
ihålig. Af löfträden äro aspar och popplar (fig. 4, sid. 278) i
ler jernstenen allmännast, men de saknas ej heller i det öfre
växtförande lagret. Vidare må nämnas pilar, alar, afvenbokar,
bokar, kastanjer, ekar af många slag, af hvilka några med
ständigt grönskande blad. Allmänna i lerjernstenen äro blad
af det egendomliga slägtet <i>MacClintockia</i> (fig. 5, sid. 278),
hvars fina nervering ofta till de minsta detaljer kan 
iakttagas. Vidare förekomma blad af plataner, valnötsträd och,
i det öfre lagret, äfven lagrar. Dessutom ebenholtsträd,
askar, murgrönor, vinrankor (fig. 6, sid. 278), magnolior, af
hvilka senare äfven praktfulla exemplar af den kottelika
frukten blifvit hemförda från Disko af Whymper. Stora
läderartade blad hade den här icke sällsynta <i>Cocculites
Kanii</i>. Af andra växter må anföras lönnar, oxel, hagtorn,
Rhamnus, Rhus o. s. v., inalles en sådan mångfald af trädslag
och buskar att Europa ingenstädes — men väl Japan eller
östra Nordamerika — kan uppvisa någon motsvarighet dertill.

Ständigt grönskande voro lagerarterna, <i>Magnolia
Inglefieldi</i>, en Prunus, Cocculites samt flere arter af slägtet Ilex.
Heer antager på grund af florans sammansättning, att årets
medeltemperatur för denna del af Grönland under den
tertiära tiden belöpte sig till ungefär + 12° C. samt att
vintrarnes icke kan hafva varit lägre än omkring + 5°.
Nu kommer årets medeltemperatur i denna trakt
närmare — 8° C. och januaris är ungefär — 15°. Dessa
siffror äro talande nog i fråga om de förändringar, som
klimatet undergått sedan den tertiära tiden, men vi skola
snart finna, att det dessförinnan var ännu varmare.

Berömdt, som Atanekerdluk för de på växter så rika
tertiära lerjernstenarne redan förut var, blef det det dock än
mera genom den af Nordenskiöld härstädes år 1870
uppdagade kritfloran. Såsom ofvan blifvit nämdt förekomma de
tertiära lerjernstenarne på en höjd af ungefär 1,200 fot öfver
hafvet. Nordenskiöld fann emellertid, att en på vid pass 200
fots höjd öfver hafvet något nordvest om bäcken belägen svart
bituminös skiffer (vid 2 å fig. sid. 271) innehöll en mycket
rik, från den tertiära helt och hållet afvikande flora. Heer,
som beskrifvit växtfossilen äfven från denna horisont,
ådagalade, att de tillhöra kritsystemet och antagligen den
afdelning, som i Europa går under benämningen <i>cenoman</i>.
Nordenskiöld hade härifrån hemfört 55 arter, men antalet
har genom Steenstrups sedermera utförda insamlingar på
samma lokal stigit till icke mindre än 96. Steenstrup hade
dessutom funnit växter tillhörande samma flora dels vid
stranden söder om bäcken, dels äfven på yttre sidan af den
lilla halfön. Antalet arter, som från dessa båda senare
ställen blifvit hemfördt, var dock ej särdeles stort.

Det är onekligen sällsynt nog att finna så rika
växtförande lager af olika geologisk ålder på så obetydligt afstånd
från hvarandra som vid Atanekerdluk. Den af Nordenskiöld
upptäckta kritfloran har ingen enda art gemensam med den
tertiära floran, för hvilken ofvan redogjorts, och dess
allmänna prägel är en helt annan. Kritfloran vid nedre
Atanekerdluk — eller, såsom den efter lokalen Atane, der den
äfven blifvit funnen, vanligen benämnes, Atanefloran —
innehåller först och främst cycadeer, hvilka i den tertiära floran
helt och hållet saknas, och hvilka inom nutidens vegetation
hufvudsakligen tillhöra de tropiska eller de subtropiska
länderna. Af de vid Atanekerdluk förut funna arterna är
<i>Cycas Dicksoni</i> den anmärkningsvärdaste, ty slägtet Cycas
går numera endast i södra Japan norr om vändkretsarne.
Ormbunkarne äro mycket talrika och uppträda med en
mångfald af slägten, af hvilka jag här blott skall nämna
Gleichenia, särskildt anmärkningsvärdt derföre att det numera
är ymnigast representeradt i <i>södra</i> halfklotet och icke finnes
norr om Japans södra del. Slägtet, hvilket bland annat
utmärkes genom stjelkens gaffelformiga förgrening (se fig. å
nästa sida), var mycket allmänt i Grönland under kritperioden
— i synnerhet dess äldre afdelning — och erbjuder,
liksom det ofvan nämnda slägtet Cycas, ett märkligt exempel
på vegetationens förändringar och växternas vandringar på
vår jord. Äfven barrträden voro i Atanefloran på detta
ställe talrikt representerade, och slägtet Sequoia uppträder
till och med med fyra olika arter, betydligt afvikande från
de tertiära. Af löfträd må nämnas flere slags popplar, ekar,
fikon (så väl med blad som frukter, fig. 3 å nästa sida) samt
i synnerhet ett tulpanträd, flere magnolior (fig. 5 sid. 283)
och en mängd trädartade ärtväxter af slägtena Colutea, Gassia
och Dalbergia. Tulpanträdet, hvars stora tulpanliknande
blommor gifvit trädet dess namn, förekommer här med en
art (<i>Liriodendron Meekii</i>, figg. 1 och 2 nästa sida), hvilken

<img id="4636"><b>Gleichenia Zippei Cord. sp. från Pattorfik</b> (nat. storl.).<br>Sterila bladfragment och bladflik med fruktplättar (efter Flora fossilis arctica).</img>

förut är bekant från Nord-Amerikas kritlager. Det var
under denna tid i Grönland allmänt. Af hela Ataneflorans
sammansättning — före 1883 års expedition voro från de
olika fyndorterna, till hvilka äfven Igdlokunguak är att
räkna, 177 arter kända — antager Heer, att den fordrat
ett subtropiskt klimat med en årlig medeltemperatur af 
<img><b>Kriträxter från Atanekerdluk.</b><br>
1, 2. <i>Liriodendron Meckii</i> <sc>Hr</sc> (nat. storl.) 3. Frukt af <i>Ficus atavina</i> <sc>Hr</sc> (nat. storl.) <br> 4. Nytt, ännu ej bestämdt blad (nat. storl.) 5. <i>Magnolia Capellini</i> <sc>Hr</sc> (½ nat. storl.) <br> 6. <i>Sassafras</i> n. sp. (nat. storl.) (3 och 5 efter Flora fossilis arctica, de öfriga efter naturen.)</img>
åtminstone 20° Celsius. Skilnaden mellan denna flora och
den tertiära, hvilken, såsom förut nämndes, angifver en
medeltemperatur af 12°, är sålunda i klimatologiskt hänseende
ganska betydlig, och det måste derföre vara af stort intresse
att erhålla någon inblick i beskaffenheten af de floror, som
lefvat under tiden mellan båda. En sådan flora känner
man, såsom längre fram skall omnämnas, vid Patoot. Den
uppgift, som jag ansåg vigtigast att söka lösa vid
Atanekerdluk, var sålunda ett svar på följande spörsmål: finnas
några växtförande lager mellan härvarande kritflora vid 200
fots höjd öfver hafvet och de tertiära lagren vid 1,200, och
i så fall hvilka? Man kunde hafva anledning att vänta
Patootfloran här och törhända äfven eocena lager under de
miocena. Emellertid är sluttningen så betäckt af ras, att
endast profilen i den klyfta, genom hvilken bäcken banar
sig väg, kunde förväntas hafva att uppvisa några blottade
växtförande lager.

Innan jag började undersökningen af klyftan, ville jag
dock af rent paleontologiska skäl göra ett hastigt besök vid
de växtförande lagren ute på halfön, hvarest jag i synnerhet
hoppades erhålla exemplar af en fossil ormbunke (<i>Pteris
frigida</i>), hvilken här blifvit funnen af Steenstrup, och
hvilken jag särskildt önskade lära känna.

Dagen efter vår ankomst till Atanekerdluk, söndagen
den 8 juli, vandrade jag derför ut till halfön och gjorde
på dess yttersida mycket intressanta fynd. Det visade sig
nämligen, att flere och rikare växtförande lager, än man
förut vetat, äfven här voro till finnandes. Särskildt
anmärkningsvärda voro några nya stora platanliknande blad, som
funnos i en bituminös skiffer. Dock kunde jag ej komma
åt ett mindre, af basalten helt och hållet omslutet
skifferparti, hvilket, att döma af hvad som på afstånd kunde
iakttagas, måste vara växtförande. Några egentliga arbeten
kunde i öfrigt denna dag ej utföras, emedan en ytterligt
stark blåst var rådande, hvilken bland annat tvingade oss
att, såsom förut nämndes, flytta tältet inom den gamla
eskimåruinen. Denna flyttning upptog en stor del af
dagen, och karlarne voro dessutom trötta af gårdagens långa
rodd. Följande dag begaf jag mig i båt till fyndorterna
på halfön. Det förut omtalade skifferpartiet var i båt
åtkomligt och visade sig vara mycket rikt på växtfossil,
hvarföre en särdeles omfattande skörd gjordes, hvaribland äfven
vackra exemplar af den eftersökta ormbunken. Jag lät
äfven vid den gamla eskimåbyn samla torrt gräs för att i
detta packa försteningarna. Äfven den 10 insamlades
ytterligare fossil från samma ställe och dessutom från den af
Nordenskiöld förut uppdagade fyndorten på fastlandet,
hvilken fortfarande visade sig särdeles rik på bladaftryck. Som
rodd sedermera ej skulle ifrågakomma, fingo de båda i
Ujaragsugsuk förhyrda eskimåerna derefter i sina kajaker
återvända. Resten af dagen äfvensom hela den följande måste
jag använda till etikettering och inpackning af samlingarna,
men blef likvisst ej färdig med allt. Den med dessa
undersökningar icke förtrogne tror i allmänhet att insamlandet
af fossilen är det egentliga arbetet, men dertill kommer
etiketteringen, angifvande lagrens plats, utan hvilken
fossilens värde endast blir relativt obetydligt, samt slutligen
inpackningen, hvilken måste utföras med stor omsorg, på det
att stufferna skola ligga stadigt, så att ej nötning under
den långa transporten må utplåna de ömtåliga bladaftrycken.
Hvarje stuff måste sålunda omsvepas med torrt gräs, mossa
eller papper samt derefter noga inpassas mellan andra. Så
besvärligt och tröttsamt ett sådant arbete än är, är det
likvisst absolut nödvändigt, och man blir efter hemkomsten
rikligen belönad för sin möda, då man till trots för de
långa transporterna och många omlastningarna finner allt
i oskadadt skick. De nu hopsamlade försteningarna upptogo
en fjerding samt fyra lådor.

Vädret hade under dessa trenne dagar varit soligt och
varmt, och Hamberg hade mest hela tiden varit sysselsatt
med observationer medelst Pouillets heliometer. Den 12:te,
då undersökningen af klyftan börjades, följde han mig åt
och deltog liksom förut vid Ujaragsugsuk med mycken
ifver i de geologiska arbetena. Denna dag var för mig i
hög grad spännande, ehuru jag icke började arbetena med
särdeles stora förhoppningar, då ju detta ställe varit besökt
af så många forskare förut. Men skörden blef oväntadt
rik, och vi hade fullt upp med arbete ända till kl. 9 på
aftonen. Vi hade då slutat en första undersökning af hela
klyftan ända upp till jemnhöjd med de tertiära lagren. Och
ehuru icke mindre än 9 nya växtförande lager blefvo
uppdagade från klyftans bas till dess topp, visade de sig
allesamman höra till Atanefloran. Hvarken Patootfloran eller
någon eocen flora finnes sålunda här, utan de miocena
växtförande lagren hvila omedelbart, och utan tvifvel olikformigt,
på Atanelagren. Men fastän tillhörande samma stora
geologiska period, var dock floran i de nyupptäckta lagren långt
ifrån enformig. Det var nämligen endast några arter, som
voro gemensamma, medan andra deremot voro för de
särskilda bäddarne karakteristiska.

Detta har helt säkert stått i samband med olikheter i
fysiskt hänseende, så att än sådana växter, som haft sitt tillhåll
på sumpmark, än sådana som vuxit på torrare lokaler o. s. v.
varit de för tillfället herskande. I ett af de växtförande
lagren voro sålunda blad af tulpanträdet (fig. 1, 2 s. 288)
i synnerhet vanliga. I ett annat funnos till största mängd
grenar och blad af olika slags barrträd, af hvilka må
nämnas barr, som enligt mikroskopisk undersökning, utförd af
professor <sc>Schenk</sc> i Leipzig, tyckas tillhöra det egendomliga,
till Japan numera inskränkta slägtet <i>Sciadopitys</i>; vidare
blad af en Ginkgo (fig. 3 s. 287) samt af det dermed
förvandta barrträdsslägtet <i>Trichopitys</i> (fig. 4 s. 287), förut ej
<img><b>Kritväxter från klyftan vid Atanekerdluk.</b>
1. Sterilt blad; 2. Fragment af en bladflik med fruktplättar af en ny ormbunke (båda nat. storl.)<br>3. <i>Ginkgo</i> n. sp. (nat. storl.) 4. <i>Trichopitys</i> n. sp. (nat. storl.) 5. <i>Cycas</i> n. sp. (nat. storl.) (Efter naturen.)</img>
kändt från yngre lager än mellersta juran. I samma bädd
funnos dock äfven blad af löfträd, ehuru mera sparsamt.

Ett annat växtförande lager något högre upp utmärktes
genom en ormbunke, hvars fruktplättar voro så utomordentligt 
väl bevarade, att man sällan hos fossila blad torde
hafva tillfälle att iakttaga något dylikt (fig. 1, 2 s. 287).
Äfven i andra lager gjordes märkliga fynd, men den
redogörelse, som redan blifvit lemnad, torde vara tillräcklig för
att man skall inse att denna dag för mig blef oförgätlig.

Frågan om den förut i dunkel höljda
Åtanekerdlukklyftans innehåll hade nu blifvit besvarad, och jag var
mycket ifrig att få utforska några af de detaljer, som ännu
återstodo att utröna. Men ett ovanligt starkt barometerfall
under dagens lopp lät befara ett snart inbrytande oväder,
och detta lät ej länge vänta på sig. Redan vid tvåtiden
på morgonen den 13 väcktes jag af häftiga vindstötar, som
förorsakade att tältkrokarne flere gånger rycktes upp,
hvarför morgonen blef i hög grad orolig. Massor af dam
inhöljde allt, och då det blef tydligt, att regn ej länge skulle
låta vänta på sig, vidtogos åtgärder för att skydda
samlingarna. Sedan detta väl var gjordt, bröt ovädret ut, och vi
måste hela dagen hållas inom tältet, hvarvid jag hade fullt
upp att göra med att etikettera gårdagens skördar.
»Stoppade igen draghålen i tältet och beströdde golfvet med
Epilobium latifolium, nästan synd om de vackra blommorna,
men nödvändigt», står det i dagboken för denna dag. Den
14:de var ej vädret bättre: »Fortfarande regn och blåst
med idkeliga jemkningar och surrningar på tältet. Blef
utledsen och gick ut en stund på förmiddagen till den
Nordenskiöldska lokalen, dock utan annat resultat än att jag
blef genomblöt. På qvällen upphörde regnet för en stund,
och jag gick då upp i klyftan, der jag i lerjernsten fann
en hel hop rätt bra kritväxter.» Söndagen den 15 juli
regnade det ej så mycket, men blåsten fortfor. Jag tog
en af karlarne med mig och gick upp i klyftan, der ännu
ett nytt växtförande lager anträffades. Men det bästa fyndet
skedde dock i det öfversta af de lager, som iakttagits redan
den 12:te, hvarest vi nu funno praktfulla bladdelar af tvenne
nya Cycas-arter. Den största af dessa, af hvilken dock
utrymmet endast medgifvit att här afbilda ett mindre fragment
(fig. 5 s. 287)/ har bredare blad än den i öfrigt närstående <i>Cycas
Steenstrupi</i>. Tyvärr var den skiffer, i hvilken dessa växter
förekommo, såsom belägen intill en snödrifva, ännu så frusen,
att det var omöjligt att nu arbeta sig längre in i densamma.
Men det var desto egendomligare, att i denna frusna bergart
och i den ödsliga omgifningen samla växter, hvilkas nutida
representanter nästan uteslutande förekomma inom de tropiska
länderna. Och fröjden öfver det gjorda fyndet kom mig helt
och hållet att glömma den allt annat än angenäma väderleken.

Under dessa dagar hade jag mer än en gång <i>befarat</i>,
att få syn på Sofia, då jag såg ut öfver Wajgattet. Jag
önskade nämligen i ro få afsluta den intressanta
undersökningen af klyftan och var derföre rätt glad att fartyget
hittills icke hade hörts af. Men sedan sagda undersökning nu
var utförd, började Sofias dröjsmål te sig i annan dager,
och vi begynte frukta, att någon olyckshändelse var orsaken
dertill. Vårt öfver beräkning förlängda tältlif hade
dessutom starkt medtagit vårt proviantförråd, och vi hade under
de sista dagarne funderat på att skicka en af våra karlar
till handelsplatsen Sarkak för att göra diverse uppköp. Ett
par gånger hade vi haft besök af säljägare derifrån, hvarvid
vi visserligen af dem fått köpa ägg af sjöfogel, i synnerhet 
af tärna. Dessa senare voro en utomordentlig läckerhet,
men de räckte icke länge. Under de sista dagarne hade
jag dessutom ådragit mig en besvärlig halsåkomma, och
jag önskade erhålla bättre läkemedel än det, som nu stod
mig till buds — i vatten upplöst aseptin-tandpulver.
Dertill kom vidare, att tomkärlen voro otillräckliga för 
inpackningen af alla de insamlade försteningarna, och ehuru jag
såsom nämdt förut varit ganska belåten öfver Sofias
uteblifvande, hade jag nu icke längre något att invända om
fartyget skulle komma. Dagboken den 15:de slutar också
med följande uttryck för denna förändrade sinnesstämning:
»Vår proviant är snart slut, hvarför dröjer Sofia?» Detta
skulle emellertid snart nog besvaras. Sedan vi lagt oss och
sofvit en stund, måste jag såsom vanligt stiga upp för att
surra fast tältet och hade ännu icke hunnit somna å nyo, då
karlarne väcktes af Sofias ånghvissla. Fartyget låg helt nära
oss, men i så svår sjögång, att man ej kunde tänka på att
sätta ut någon båt. Våra signaler att Sofia borde lägga
sig i lä för den lilla halfön missförstodos, och i stället gick
fartyget mot sydost i lä för udden Ivnarsuit. Otåliga som
vi voro att erhålla underrättelser om expeditionen i
allmänhet samt i synnerhet om utsigterna för isvandringen,
skyndade Hamberg och jag i ilmarsch dit öfver bergkullar,
branter, bäckraviner, och efter en stunds väntan kom
Forsstrand med båten i land och hemtade oss om bord. Vi
fingo nu erfara anledningen till Sofias långa uppehåll i
Aulaitsivikfjorden samt att fartyget endast med knapp nöd
vid sin utgång derifrån hade undgått förlisning.
Underrättelserna om isvandringens början voro gynsamma, och
det var ju äfven på sätt och vis lugnande, att expeditionens
läkare medföljt på färden för den händelse benbrott eller
någon annan olycka skulle drabba någon af
isvandringspartiets deltagare.

En af Nordenskiöld utfärdad skriftlig order öfver
expeditionens uppgifter under hans frånvaro blef mig tillstäld.
Den hade följande lydelse:

»Dr A. G. Nathorst bemyndigas härmed att under min
frånvaro med anledning af den färd på inlandsisen, som en del af
Grönlands-expeditionen nu anträder, i mitt ställe föra befälet öfver
detta års expedition med Sofia till de arktiska farvattnen; och
får jag med anledning häraf anmoda honom, att, så vidt möjligt
är, söka utföra de uppgifter, som anföras i vidfogade program för
expeditionen. Den 14 augusti bör Sofia åter vara mig till mötes i
Egedesminde. Naturligtvis beror expeditionens arbeten allt för
mycket af väderlek, isförhållanden och andra omständigheter, som
det är omöjligt att nu förutse, för att jag på förhand skulle kunna
lemna några detaljbestämmelser för expeditionens ledning. Det är
derföre endast i afsigt att visa min uppfattning af hvad som i detta
hänseende är önskvärdt, som jag här meddelar följande program
för expeditionens gång under min frånvaro:

<i>Juli d. 8</i>.  Sofia afgår från Aulaitsivikfjorden.

   » <i>9</i>  inträffar i Godhavn, der Hans Henrik tages om bord;
afgår derifrån genast till Ujaragsugsuk, der dr Nathorst
och herr Hamberg tagas om bord och öfverföras till
motsatta sidan af Wajgattet. Här uppehåller sig dr. Nathorst
den 10—14 juli, under hvilken tid fartyget dels afgår för
att intaga kol vid Kudliset, dels draggar och anställer
hydrografiska arbeten i strädet.

  » <i>15</i>.  Fartyget afgår till Harön. Dr Nathorst landstiger här
och undersöker de närmaste trenne dagarna Haröns
märkliga försteningsförande lager. Under tiden utför fartyget
en draggnings- och hydrografisk expedition till vestra sidan
af Davis-strädet, dock endast så långt isfritt vatten möter.

» <i>19</i>  återkommer fartyget till Harön. Dr Nathorst går om
bord och afseglar genast till Kap York, om för kolning
nödigt är, med anlöpande af Upernivik, hvarest enligt all
sannolikhet kol erhålles.

» 22.  Ankomst till Kap York. Här undersökes Sivalik-Hill 
och den mindre dervarande meteoriten tages om bord,
om möjligt hel, eljes i bitar eller bitar af densamma.
Etnografiska föremål upphandlas mot de bytesartiklar, som
jag inköpt i Egedesminde i så stor skala som möjligt.
Särskildt är det önskvärdt att erhålla så många redskap
som möjligt, förfärdigade med tillhjelp af Sivalik-jernet.
Röd snö insamlas från Crimson Cliffs, om tiden det
medgifver och rikligt förråd häraf ej erhållits från andra ställen.
Expeditionen söker genom eskimåerna få underrättelse om
den amerikanska expedition, som de senaste tvenne åren
öfvervintrat i Lady Franklin Bay, samt tager om bord de
medlemmar af densamma, som möjligen träffas.

<i>Juli  d. 28.</i>  Afresa från Kap York.

   »     <i>30.</i>  Ankomst till Omenak.

   »     <i>31—aug. 6</i>.  Insamling af växtförsteningar från
omgifningarna af Omenakfjord.

<i>Aug. d. 8—9.</i>  Landstigning på ställen vid Wajgattet, som kunna
tarfva ytterligare undersökning.

   »    <i>10.</i>  Dr. Nathorst qvarlemnas vid Skandsen, Puilasok eller
Sinigfik, medan fartyget går till Godhavn, förser maskinen
och intager kol.

   »   <i>14</i>.  Fartyget afgår från Godhavn till dr. Nathorsts
landstigningsställe, tager honom om bord och ångar derpå vidare
till Egedesminde. Här hoppas jag vara expeditionen till
mötes ungefår vid samma tid. Skulle det ej vara
förhållandet, inväntar fartyget min ankomst till den 14
september, hvarpå expeditionen återvänder <i>utan att besöka
ostkusten</i> direkte hem.

<tab> Sofias hamn i Tassiusarsoak den 3 juli 1883.

<tab><tab><tab><tab><tab><tab> <i>A. E. Nordenskiöld.</i>

Tillägg: Under den tid dr. Nathorst för befälet öfver
expeditionen behagade han föra en kortfattad dagbok öfver dess gång,
som meddelas mig, då vi åter sammanträffa. Ett kreditiv på den
Dansk-Grönländska handelns stationer medföljer här äfvensom ett
bref till kolonibestyreren i Upernivik om leverans af kol m. m.

<tab> Samma dag och ställe.

<tab><tab><tab><tab><tab><tab> <i>A. E. Nordenskiöld</i>.»

Genom Sofias uppehåll i Aulaitsivikfjorden hade någon
tid förlorats så till vida som det i det Nordenskiöldska
programmet var beräknadt, att kolbrytningen skulle vara
verkstäld redan den 15 augusti, under det att detta
arbete i sjelfva verket allt jemt återstod.

För att inpacka de vid Atanekerdluk hopbragta
samlingarna behöfde jag åtskilliga tunnor, hvarjemte det var
nödvändigt att låta beslå de något bräckliga kistorna med
jernband, för att de skulle kunna uthärda transport. Som
dessutom i Ritenbenk folk för kolbrytningen måste anskaffas,
innan färden till Kap York företogs, beslöt jag att nu
medfölja fartyget till förstnämnda ställe. Tältet vid 
Atanekerdluk fick qvarstå, och Nils och Hans lemnades qvar
såsom vakt, äfvensom för att från sluttningen nedforsla
derstädes hopbragta samlingar. Kolonibestyreren i Ritenbenk,
herr <sc>Knuhtsen</sc>, hade medföljt Sofia från Godhavn och hade
redan från Ujaragsugsuk afsändt något folk till kolbrotten.
Under det korta uppehållet i Ritenbenk den 16 utfördes
skrapningar, på land insamlades insekter och Kolthoff
besökte ett närbeläget alkfjell. I bestyrerens gästfria hus
tillbragte vi en särdeles angenäm afton. Våra vanliga
blåklockor (<i>Campanula rotundifolia</i>) såg jag här blommande
för första gången denna sommar. De äro annars icke
sällsynta och hafva något större blommor än de svenska.
Den 17, sedan folket för kolbrytningen kommit om bord
— dels karlar, dels och hufvudsakligen qvinnor — ångade
Sofia åter till Åtanekerdluk, der jag ämnade qvarstanna,
medan kolbrytningen vid Ritenbenks kolbrott pågick. Vi
anlände till Åtanekerdluk först sent på eftermiddagen, enär
öfverfarten öfver Wajgattet användes till hydrografiska
arbeten och skrapningar. Den hydrografiska apparaten hade
hittills haft sin plats vid aktern, der den icke kunde sättas
i förbindelse med ångwinchen, hvarför dessa arbeten togo
mycken tid. Den flyttades nu till fören, der den omnämnda
förbindelsen kunde åvägabringas, och denna förändring
visade sig så fördelaktig, att hädanefter de hydrografiska
arbetena alltid utfördes derifrån. Vid lodningen i Wajgattet
ådagalades äfven, att det hittills använda lodet var allt för
litet för att gifva något tillförlitligt resultat, så snart
starkare strömning i vattnet var för handen, och jag beslöt
derför att i Upernivik söka erhålla ett tyngre lod. Af
tvenne trawlingar lyckades den ena; faunan var rik, men
enformig, på lerbotten. Den till trawlen använda, af
ståltråd flätade linan var i sitt inre genomdragen af en
hamplina; måhända var detta orsaken dertill, att linan i vattnet
slog knutar och på mångahanda sätt invecklades, hvilket
alltid var menligt för arbetena, såsom vållande både
tidsutdrägt och säkerligen äfven förlust af djur.

Vid Atanekerdluk landsattes denna gång jemte mig
äfven Kolthoff, som ämnade göra entomologiska samlingar,
hvarpå Sofia ångade öfver Wajgattet till Ritenbenks kolbrott.
Den 18 juli lyekades Kolthoff i sina arbeten så väl, att han
erhöll ej mindre än 8 fjärilarter, hvilka under resan förut
ej iakttagits. För min del hade jag denna dag ämnat
börja en närmare undersökning af de tertiära lagren, men
på vägen dit upp fann jag åter ett nytt växtförande lager,
tillhörande kritfloran, hvilket gaf en rik skörd af blad.
Detta lager utgjordes af lerjernsten, och karlarne blefvo
tvungna att bära skörden i två repriser. Medan detta
pågick, vandrade jag upp till något öfver 3,100 fot (924
meter) för att eftersöka ett växtförande lager, som der skulle
finnas. Jag tog likvisst miste om lokalens rätta plats, och
resultatet blef derföre negativt, ehuru färden i öfrigt var
af stort intresse så väl i botaniskt hänseende som för den
härliga utsigten öfver Wajgattet. Efter återkomsten till
tältet på aftonen var jag sysselsatt med etikettering af
samlingarna till midnatt, hvarpå jag väckte Nils och sände honom i
kajaken till Sarkak för att hemta fyra roddare åt Kolthoff,
hvilken i fångstbåten önskade företaga en utfärd till floden
Kugsinek. Följande dag måste jag hufvudsakligen använda
till inpackning af samlingarna och till att slå jernband om
lådorna. På aftonen gjordes likvisst insamling ur ett
växtförande lager, som jag upptäckt den 15, ehuru den starka
blåsten då omöjliggjorde något utbyte, eftersom lagret hade
sin plats på en tvärbrant sluttning. Äfven detta lager
innehöll vackra kritväxter i lerjernsten. Kolthoff hade strax
på e. m. gifvit sig af på sin färd, men som barometern
hade börjat falla mycket, kunde man dock befara, att ett
oväder snart skulle inträffa. Det bröt ut under natten, och
blåsten var så hård, att jag på morgonen insåg det 
omöjliga i att hålla tältet uppe, hvarför jag tidigt packade in
sakerna, nedtog tältet och bredde tältgolfvet (af kautschuk)
öfver allt sammans. Härmed var jag till min glädje för
alltid befriad från kamperandet i det odrägliga
beväringstältet, hvilket, såsom nämdt, är synnerligen opraktiskt i de
arktiska trakterna. Jag vandrade derpå upp i klyftan och
fortsatte de geologiska arbetena med goda resultat, ehuru
vinden till en början äfven der hven ohyggligt och kastade
sand och småsten i vild fart ned för klyftans väggar. Vid
tiotiden på förmiddagen anlände Sofia för att söka skydd
för blåsten, hvilken gjorde ett längre uppehåll på andra
sidan Wajgattet omöjligt. Omkring 150 tunnor kol hade
brutits och tagits om bord, men blåsten hade hindrat att,
såsom äfven ämnadt var, vid kolbrotten intaga vatten.
Under uppehållet derstädes hade skrapningar utförts af
Forsstrand; Hamberg och kapten Nilsson hade insamlat
försteningar. På aftonen denna dag (den 20) anlände Kolthoff
åter från Sarkak; han hade fått åtskilliga exemplar af
Lestris pomarrhina samt en Larus leucopterus m. m., men
såsom vanligt i de trakter, der grönländare hafva tillhåll,
var der i öfrigt ett relativt fattigt fogellif. Som vinden nu
mojnat af, kunde alla stenlådor och tunnor tagas om bord.
Innan eskimåerna från Sarkak återvände, biträdde de
Forsstrand vid en skrapning i bugten vid Atanekerdluk. Den
21 juli på morgonen ångade Sofia öfver till kolbrotten, der
vatten intogs. Medan detta pågick, sökte jag att få reda
på den fasta klyften till en grå sandsten innehållande
växtförsteningar, hvaraf eskimåerna insamlat prof ur lösa block.
Detta hade just lyckats, då en hastigt uppkommen blåst
tvingade mig att skyndsamt begifva mig om bord, hvarvid
jag bland annat måste qvarlemna ett ovanligt stort och
praktfullt bladaftryck af någon platanart, hvilket jag ej
hunnit utmejsla. Vi lyfte nu vid half-två-tiden ankar och
afgingo till Upernivik, danskarnes nordligaste koloni.

Härmed var första afdelningen af de växtpaleontologiska 
undersökningarna vid Wajgattet afslutad, och jag hade
visserligen allt skäl att vara nöjd med resultaten. Berömdt
som Atanekerdluk förut var genom så väl sin tertiära flora
som sin kritflora, kan det genom de nu skedda fynden — 
nämligen 11 nya växtförande lager i klyftan och några på
halfön, innehållande en stor mängd för vetenskapen nya
arter — ytterligare göra anspråk på att vara jordens kanske
förnämsta fyndort för fossila växter. Särskildt gladde jag
mig åt att få meddela Heer allt detta, ty jag visste, att
han med stort intresse afvaktade resultatet af expeditionens
undersökningar i denna riktning, och han hade före afresan
ifrigt uppmanat mig att om möjligt söka utröna hvad
Atanekerdluk-klyftan väl kunde innehålla. Men föga anade
jag då, att Heer aldrig skulle få erfara något om
expeditionens förlopp.

Få personer utom vårt land hafva med så stort och
oblandadt intresse följt de svenska arktiska färderna ända
från deras första början som just Heer. Och när ensidiga
geografer icke alltid fattade dessa expeditioners
vetenskapliga betydelse, utan ville förringa deras värde på grund
deraf, att något på programmet uppstäldt geografiskt
spörsmål icke kunnat lösas, skydde Heer icke att offentligen
förklara, att de resultat, som vunnits, varit af vida större
vetenskapligt gagn, än om någon djerf forskare lyckats
plantera sin flagga på sjelfva nordpolen. Men ej nog
härmed, Heer har med outtröttlig flit egnat sin tid åt
bearbetandet af de växtpaleontologiska samlingar, som
engelska, danska och i främsta rummet svenska arktiska
expeditioner hemfört, och har härigenom kastat ett
oväntadt ljus öfver den förgångna växtligheten i den högsta
nordens nu så ishöljda nejder. Några ord om denne
märklige mans lefnad torde med anledning häraf vara på
sin plats.

<img id="4637"><i><small>Ill. W. MEYER, X. A.<tab><tab><tab>BLH., sc</small></i>
<b>Oswald Heer.</b><br>Född d. 31 aug. 1809, död d. 27 sept. 1883.</img>

<sc>Oswald Heer</sc> föddes den 81 augusti 1809 i Niederutzwyl 
i kantonen St. Gallen i Schweiz, der hans fader var
prest. Denne flyttade 1811 till Glarus och 1817 såsom
pastor till byn Matt i Sernfdalen, hvarest sonen tillbragte sin
ungdomstid. Ynglingen visade tidigt sin håg för naturens
studium och tilldrog sig redan vid unga år äldre forskares
synnerliga uppmärksamhet. 1828 blef han sänd till universitetet
i Halle för att studera teologi, men fortsatte derjemte sina
naturvetenskapliga studier under ledning af bland andra
Curt Sprengel, Kaulfuss, Germar, Nitsch och Kämpf. Hans
intimaste umgängesvänner vid universitetet voro icke
teologer utan naturforskare, såsom bland andra entomologen
professor Germar, Junghuhn, sedermera naturforskare på
Java, samt Burmeister, sedermera föreståndare för
naturhistoriska museet i Buenos Ayres. Emellertid försummade
han ej heller sina teologiska studier och blef 1831
prestvigd i St. Gallen. Följande år var för Oswald Heers hela
framtid afgörande. Samtidigt med det att han kallades till
prest i Schwanden blef han nämligen af Escher-Zollikofer
i Zurich erbjuden en flerårig vistelse i dennes hus för att
ordna hans stora insektsamlingar. Fadren rådde honom
ifrigt att mottaga prestsysslan, men ynglingen hade allt för
mycket fästat sig vid naturen för att kunna tveka; han
antog Eschers förslag och blef derigenom för sin återstående
lifstid fästad vid Zurich. Han blef nämligen 1834 docent,
snart derpå extra-ordinarie samt 1852 ordinarie professor i
botanik vid universitetet och 1855 äfven vid den tekniska
högskolan (polyteknikum). Med den förra platsen var
föreståndarebefattningen för den botaniska trädgården äfven
förenad, och alla dessa befattningar nedlade han först 1882,
men visserligen icke för att hvila, utan för att kunna egna
så mycket mera tid åt undersökningen af Grönlands
forntida växtverld. Rikt på yttre episoder var hans lif icke;
det förnämsta afbrottet var väl då han på grund af en
bröstsjukdom — efter att förgäfves hafva sökt bot derför
genom ett längre uppehåll hos sin vän Charpentier i Bex — 
på sina många bekymrade vänners, särskildt L. von Buchs,
inrådan jemte sin hustru tillbragte vintern 1850—51 på
Madeira. Vistelsen räckte i 8 månader, och han återvände
derifrån med starkare helsa än före sjukdomen. 1856
företog han tillsammans med sina vänner A. Escher von der
Linth samt P. Merian en resa till öfre Italien och 
Österrike samt 1861 i samma sällskap en resa till England.
På grund af ett genom förkylning ådraget förnyadt
bröstlidande, måste han tillbringa vintern 1871—72 i Pisa.
Denna vinter var emellertid ytterst ogynsam, och de
italienska bostädernas brist på ordentliga
uppvärmningsapparater förorsakade, att han ej blott icke blef bättre, utan
dessutom ådrog sig en sjukdom i foten, hvilken tilltog
så, att han mer än ett år måste ligga till sängs.
Härunder var han dock ej sysslolös, utan arbetade tvärtom
mycket ifrigt med de massor af växtfossil (13 stora lådor),
som Nordenskiöld insamlat på Grönland 1870 och på
Spetsbergen hösten 1872. »Omgifven af på hvarandra
uppstaplade böcker och fossiler», säger dr. Schöter, från hvars
biografi öfver Heer dessa uppgifter blifvit hemtade, »satt
han i bädden jemförande, läsande och skrifvande, så att
hans anhöriga hade fullt upp att göra med att räcka honom
hvad han för sitt arbete behöfde. Och intet ögonblick
öfvergafs han af sitt lynnes jemnmod, sin friska humor:
medan han arbetade, brukade han ofta sjunga eller hvissla.»

Fullt återställd blef han emellertid icke, och han
insåg sjelf, att han icke hade så synnerligen långt qvar. Då
han på våren 1883 hade återsändt de af danskarne
insamlade växtfossilen från Grönland, var han glad och lycklig
öfver att han fått fullborda beskrifningen af desamma, och
han beslutade att icke mer åtaga sig något så omfattande
arbete. I stället lade han handen vid en undersökning öfver
snöregionens flora i Schweiz. I augusti utbröt emellertid
å nyo hans bröstsjukdom, och den 27 september tidigt på
morgonen — samma dag som Sofia anlände till Göteborg
— upphörde hans så verksamma lif.

Ehuru Heers rykte förnämligast är grundadt på hans
arbeten öfver fossila växter, var det dock relativt sent,
som han debuterade som författare på detta område. Utom
åt den lefvande floran i Schweiz — hufvudsakligen från
växtgeografisk synpunkt — egnade han till en början sina
krafter åt studiet af så väl nutida som fossila insekter, och
i sitt första arbete öfver de senare beskref han icke mindre
än 464 olika tertiära arter, dels från det vid Bodensjön
belägna Oeningen, dels från Radoboj i Kroatien. Detta
arbete följdes sedermera af flere. Förutgånget af några smärre
afhandlingar, af hvilka den äldsta daterar sig från 1846,
utkom ändtligen under åren 1855—59 hans flora öfver de
fossila tertiär växter na i Schweiz (Flora tertiaria Helvetiæ), i
hvilken ej mindre än 920 arter beskrifvas. Heers
skarpsinnighet och lärdom framträda här i fullt ljus, och inom
den lärda verlden blef han med ens erkänd såsom den bäste
kännaren af tertiärväxter i Europa. Sedan stadgades detta
rykte ännu mera genom en mängd andra arbeten i samma
riktning, af hvilka det förnämsta och af honom sjelf med
största intresse utförda är polarländernas fossila flora (Flora
fossilis arctica). Detta utgafs 1868—83 i 7 digra band
med 398 taflor och behandlar fossila växter från Spetsbergen, 
Beeren Eiland, Andön, Island, Grönland, Grinnell Land,
Melville Land, Mackenziefloden, Alaska, Sachalin och Sibirien.
Den för kännedomen af vår jords utvecklingshistoria så
ytterst vigtiga frågan om polarländernas forna klimat är i
Flora fossilis arctica utförligt besvarad, och ett nytt uppslag
för växtgeografien blef vunnet genom det af Heer först
ådagalagda förhållandet, att den arktiska zonen under forna
geologiska perioder varit en bildningshärd för en mängd
slägten, hvilka härifrån i strålformig riktning utbredt sig
till olika trakter af jorden. En utförlig redogörelse för
Flora fossilis arctica skulle kräfva en bok för sig, och jag
måste derför här inskränka mig till att påpeka, att detta
verk, icke mindre än Flora tertiaria Helvetiæ, uppväckte
den lärda verldens odelade bifall och beundran.

Ännu ett arbete af Heer må dock omnämnas, nämligen 
det i populär form hållna »Die Urwelt der Schweiz»,
hvaraf tvenne upplagor utkommit, och hvilket dessutom
blifvit öfversatt både till franska och engelska. I detta får
man den fullaste inblick i Heers ovanliga mångsidighet,
här skildrar han ej blott sitt fosterlands förgångna
växt- och djurverld, utan äfven de förändringar i fysiskt
hänseende, hvilka det, såsom geologien lär, varit underkastadt,
de nyaste åsigterna om alpernas bildning o. s. v. Och
samtidigt lemnar han en utförlig framställning af sina åsigter
om arternas uppkomst. I likhet med den nyare
naturforskningen antog han en utveckling från lägre former till
högre, men han bekämpade ifrigt Darwins och Lyells
mening, att detta skulle hafva skett så småningom. I stället
menade han, att förändringen skedde under relativt korta
tidrymder, mellan hvilka arterna voro fullt, konstanta.

Heer hörde för öfrigt icke till den grupp af »lärde»,
som intressera sig endast för sin vetenskap. Han försökte
tvärt om så mycket som möjligt att äfven i praktiskt
hänseende vara till gagn för sitt land, och att man äfven på
detta område förstod att värdera honom ådagalägges deraf,
att han under en längre tid var ledamot af kantonen Zürichs
stora råd. Som enskild person var han allmänt afhållen
och aktad, och vid sitt frånfälle sörjdes han icke blott af
hustru och dotter, utan äfven af en talrik skara vänner så
väl inom som utom sitt land. Det var något så älskvärdt
och godt hos den store mannen, att den, som närmare
kände honom, icke kunde underlåta att tänka på hvad
man i samma hänseenden förtäljer om Linné.

<img></img>
</chapter>
<chapter name="SJUNDE KAPITLET">

<h2><small>SJUNDE KAPITLET.</small></h2>

Ankomst till Upernivik. — Tasiusak. — Färd öfver Melville Bay. — Sir
John Ross’ resa och hans möte med eskimåerna vid Kap York. — Jernmassorna
vid Sowallick. — Crimson Cliffs och den röda snön. — Sofias kamp med isen i
Melville Bay. — Conical Rock. — Ankaret fälles vid Ivsugigsok. — Infödingarne
derstädes. — Deras berättelse om den amerikanska expeditionens öde. — 
Naturvetenskapliga arbeten. — Floran vid Ivsugigsok. — Sofia instängd af is. — 
Afresa från Ivsugigsok. — Återfärden öfver Melville Bay. — Isbjörnjagt. — 
Paleontologiska undersökningar vid Patoot. — Harön. — Sofias färd i Baffins Bay. — 
Ankomst till Godhavn och Egedesminde. — Möte med Nordenskiöld och
isvandringspartiet.

Den 22 juli kl. 1 e. m. anlände Sofia till Upernivik
från Wajgattet efter ungefär ett dygns färd, och Hans
Hendrik, som redan i Godhavn tagits om bord, fick under
vägen börja sin tjenstgöring såsom lots. I Upernivik blefvo
vi mottagna med vanligt tillmötesgående af kolonibestyraren
samt fingo löfte om kol vid vår återkomst från Kap York.
Vi tyckte att grönländarne i Upernivik hade renare drag
än längre söder ut; särskildt bland qvinnorna funnos flere
med verkligt vackra ansigten. Som det var söndag, voro
de äfven klädda i sina snygga, brokiga högtidskläder. Här
låg under lastning grönländska handelns brigg »Lucinde»,
hvilken om ett par dagar troddes blifva färdig att afgå till
Kjöbenhavn. Som jag antog, att detta fartyg skulle
anlända före alla öfriga, begagnade jag tillfället att sända en
kort rapport till dr Dickson öfver hela färden ända från
afresan från Island. Att våra hem äfven blefvo ihågkomna
är tydligt, och till friherrinnan Nordenskiöld sändes
underrättelse om isvandringens lyckliga början. De 
paleontologiska samlingarna öfverlemnades till »Lucinde» för att öfver
Kjöbenhavn befordras vidare till Stockholm. Från Upernivik 
afgingo vi under salut af koloniens kanoner en timme
före midnatt, sedan vi fått om bord en grönländsk »lots», som
skulle föra oss till Tasiusak, danskarnes nordligaste
utliggareställe. Afsigten med besöket derstädes var att erhålla
en annan »lots», hvilken var bekant med södra och östra
delarne af Melville Bay, och som tillika kunde öka Sofias
efter isvandringspartiets afgång väl mycket minskade
besättning.

Farleden till Tasiusak var vacker och imponerande
mellan höga tvärbranta klippor. Vi hade dock något bråk
innan vi hunno fram, ty vägen var på sina ställen så
spärrad af isberg, att vår »lots» från Upernivik blef alldeles
hufvudyr. Efter åtskilliga omvägar anlände vi emellertid till
utliggarestället kl. half sju på morgonen den 23. Under
några timmars väntan på »lotsen» användes tiden till
naturhistoriska undersökningar i hamnplatsens närmaste
omgifningar. Forsstrand var i synnerhet belåten med resultatet
af de skrapningar som företogos, ty han erhöll flere smärre
fiskar, sällsynta ophiuror och chaetopoder o. s. v. Vid
middagstiden gingo vi åstad mot Melville Bay. Till en början
färdades vi fram mellan höga klippöar, hvilka voro af en
brandgul färg, troligen bestående af granat- och grafitgneis.
Farvattnet var rikt på stora isberg, och vi sågo allt
emellanåt skymtar af inlandsisen. Men detta var det sista
som vi fingo se af fastlandet, ty snart doldes det för
oss af tjocka och syntes ej mera under hela vår färd.
Mellan kl. 7 och 8 på e. m. passerade vi öster om en
af Duck Islands. Dessa skola — såsom namnet antyder — 
vara häckplatser för en mängd sjöfogel, och lotsen från
Tasiusak påstod, att hans far en gång derstädes insamlat
40 lispund(?) dun. Nu syntes emellertid ej en enda fogel
vid ön, hvilken var vår sista landkänning före ankomsten
till Kap York. Kusten här skall annars vara ganska vacker
med branta och imponerande fjell, af hvilka i synnerhet den
obelisklika Devils Thumb omtalas med beundran i flere
reseskildringar från dessa trakter. På grund af tjockan
måste vi gå framåt med half maskin.

<img id="4638"><b>Parti af kusten vid Melville Bay med Devils Thumb</b><br>(efter Sutherland).</img>

Melville Bay har i forna dagar varit jagtplatsen för en
mängd hvalfångarefartyg och besökes ännu af sådana, ehuru
man numera ej kan tala om några flottor. Det är bland
hvalfångarne en trosartikel, att färden till Kap York bör
ske genom att följa kusten rundt om bayen längs kanten
af den fasta is (»landisen»), som under en stor del af året
från landet i öster sträcker sig ut i bugten. Denna is är
ofta så obruten, att man i forna dagar, då segelfartyg
användes, i vindstilla medelst rep kunde hala dem framåt
längs kanten af isen. Och när vestliga eller sydliga vindar
drifva packisen in, plägar man skydda sig derigenom, att
man i den fasta isen sågar en »docka», i hvilken fartyget
inhalas så länge ispressningen varar. Den fasta isen är
nämligen så tjock, att den kan motstå packisens tryck.
Denna senare fruktas mycket af hvalfångarne, och om det
äfven <i>numera</i>, sedan ångan införts, ligger en stor öfverdrift
i dr Sutherlands yttrande<footnote>Detta yttrande afser i öfrigt antagligen endast den årstid, under hvilken
hvalfångarne pläga besöka bayen, d. v. s. i maj och juni. </footnote>, att en lycklig färd <i>tvärs</i> genom
packisen »is not a lot of one ship out of two hundred»,
var likväl detta omdöme förr ganska träffande, och det finnes
talrika exempel derpå, att månget ståtligt skepp vid ett
sådant försök blifvit krossadt och sjunkit. Det svåraste året
i hvalfångarnes historia i dessa trakter var 1830, då ej
mindre än 19 fartyg blefvo totalt förstörda och 12 andra
illa ramponerade<footnote><sc>R. Goodsir</sc>, An arctic voyage to Baffin Bay and Lancaster Sound,
Lond. 1850, s. 42 o. följ. Jfr äfven <sc>A. H. Markham</sc>, A whaling cruize to Baffin
Bay, Lond. 1874. </footnote>. De skeppsbrutna, hvilka togo sin
tillflykt till isen, uppgingo till nära tusen man, och de
förluster, som ispressningen denna gång förorsakade, stego till
mer än två och en half millioner kronor. Packisens
beskaffenhet är dock här såsom allestädes beroende af årstiden,
och i augusti och september, sedan den varit utsatt för
sommarsolens inverkan, torde en färd genom densamma
kunna anses såsom minst besvärlig. Packisen härrör dels
från vinterisen i Baffins Bay, dels från den is, som med
den norra strömmen kommer från Smith Sound samt från
den amerikanska sidan genom Jones Sound och Lancaster
Sound. Längs vestra sidan af Baffins Bay går en kall
ström mot söder, och antagligen går i dess östra en annan,
vida obetydligare och varmare, utanför kusten mot norr och
nordvest. Men på grund af kustens böjning mot vester,
norr om Melville Bay, ligger större delen af denna senare
ej inom området för någon starkare hafsström, och detta
är just anledningen, hvarför den is, som drifves hit af
vinden eller af sidogrenar från hafsströmmarne, här blir
qvarliggande likt »a sort of slowmoving whirlpool» (<sc>Hayes</sc>).
Af samma anledning är det äfven tydligt, att de lösa
ismassorna här skola vara mycket beroende af vindarne.
Ostliga vindar äro gynsammast, emedan de aflägsna packisen
från kusten, medan deremot de sydvestliga äro mycket
fruktade.

För Sofias färd till Kap York var det emellertid
nödvändigt att söka sig väg temligen rakt öfver bayen.
Färden rundt om densamma kräfver i allmänhet, på grund af
den allt emellanåt spärrade vägen, vida längre tid, än vårt
kolförråd kunde medgifva, och dessutom var årstiden nu
väl framskriden för att denna väg skulle kunna medföra
några väsentliga fördelar. Det är nämligen i maj och juni,
som hvalfångarne företaga sina färder, på sätt som ofvan
blifvit nämdt, och de expeditioner, som passera Melville
Bay under senare tider af året — såsom fallet varit med
Kane’s, Hayes’, Hall’s och Nares’ — föredraga vanligen att
söka bana sig väg tvärs genom isen.

Utrymmet hindrar mig tyvärr att här lemna en, om
ock kort redogörelse för de föregående forskningsfärder, som
tagit sin väg öfver norm delen af Baffins Bay. Dock torde
den intressanta skildring, som Sir <sc>John</sc> Ross meddelat öfver
sitt möte med infödingarne vid Kap York, ej böra förbigås.

Sedan Bileth och Baffin år 1616 på det lilla af
engelska regeringen utsända fartyget »Discovery» lyckligt
passerat Melville Bay och derefter upptäckt Whale Sound,
Wolstenholme Sound och Smith Sound samt på sin
återfärd längs Baffins Bays vestra sida äfven Jones Sound och
Lancaster Sound, dröjde det fulla två hundra år innan
ismassorna i Melville Bay å nyo genombrötos af något fartyg.
Såsom ofta är fallet, var det äfven här hvalfångarne, som
gingo i spetsen, i det att år 1817 »Larkins» från Leith
och »Elisabeth» från Aberdeen lyckades komma genom
midtisen till det relativt öppna farvattnet norr ut, det af
hvalfångarne så kallade norra vattnet, »the north water».

Andamålet med Bileths och Baffins färd hade varit
att eftersöka nordvestpassagen, och de hade beordrats att
söka framtränga norr ut till 80°, hvarpå de borde styra mot
sydvest till 60° och sedan taga vägen till Japan. Den år
1818 af engelska regeringen utsända expeditionen under 
dåvarande commander <sc>John</sc> Ross hade äfven till uppgift att
söka utröna möjligheten af en nordvestpassage.
Expeditionen afgick på tvenne fartyg »Isabella» och »Alexander»,
af hvilka det förra kommenderades af Ross sjelf, medan
befälet på det senare fördes af löjtnant <sc>Parry</sc>, den
sedermera så berömde polarfararen. Såsom tolk medföljde en
eskimå, som Ross kallat Sacheuse (Zachæus?).

Färden från Harön till Kap York kräfde en ansenlig
tid under ständig kamp med isen, nämligen från den 20
juni till den 8 augusti, då man befann sig något vester
om Bushnan Island. Den 9 syntes menniskor på isen,
hvilka till en början antogos vara manskapet från något
förlist hvalfångarefartyg, men man fann snart, att det var
infödingar, hvilka med stor hastighet körde fram och åter
på sina hundslädar. Alla försök att få dem att närma sig
misslyckades emellertid denna dag helt och hållet. Den 10
augusti formerades emellertid närmare bekantskap med
infödingarne, och då detta var första gången som de
iakttogos af européer, skall jag återgifva skildringen af mötet
med en öfversättning af Ross egna ord:

»Omkring klockan tio denna dag (den 10 augusti) fingo vi till
vår tillfredsställelse se åtta slädar, som kördes af infödingar, och
hvilka på en omväg närmade sig det ställe der vi lågo; de
stannade på ungefår en (eng.) mils afstånd, hvarpå de stego af och
uppklättrade på ett litet isberg, liksom för att rekognoscera. Sedan de
der hade rådslagit i nära en halftimme, gingo fyra af dem ned i
riktning mot flaggstången<footnote>En sådan hade blifvit upprest på isen föregående dag. </footnote>, till hvilken de likvisst icke vågade gå
fram. Under tiden hissades en hvit flagga på mesanmasten af
hvardera fartyget, och John Sacheuse afsändes, bärande en mindre hvit
flagga samt några presenter, för att om möjligt åstadkomma ett
samtal. Till detta ärende hade han mycket lifligt erbjudit sig och
begärde på samma gång att få gå ensam och obeväpnad, en
begäran, som icke mötte något hinder, eftersom mötesplatsen var inom
en half (eng.) mil från Isabella. Denna plats var äfven fördelaktig
för infödingarne, emedan en spricka i isen, som icke kunde passeras
utan en bräda, skilde de båda partierna åt; den förekom äfven
hvarje möjlighet af ett anfall från infödingarnes sida, utom med
kastvapen.

Efter att hafva skildrat det sätt, på hvilket Sacheuse
till sin chefs fulla belåtenhet utförde sitt diplomatiska
uppdrag, fortsätter Ross:

Under hela detta samtal hade jag med en god kikare
iakttagit deras rörelser och sett, huru den förste infödingen närmade sig
med hvarje tecken af fruktan och misstro, seende sig ofta tillbaka
mot de andra två och vinkande åt dem att komma efter liksom
till undsättning. De drogo sig stundom tillbaka, nalkades derpå
med försigtiga steg åter, lyssnande och hållande ena handen vid
knäet, färdiga att draga ut den knif, som hade sin plats i deras
fotbeklädnad; i den andra handen höllo de hundpiskan, med snärten
uppvirad; slädarne qvarblefvo på något afstånd, och den fjerde
infödingen var påtagligen placerad der för att hålla dem färdiga i
händelse af flykt. Stundom fälde de ned hufvudbonaden
(kapuchongen) liksom för att söka uppfatta äfven de aflägsnaste ljud,
hvarvid jag kunde urskilja deras anletsdrag, hvilka visade den
yttersta förskräckelse och förundran, under det att hvarje lem
tycktes darra, då de rörde sig. Sacheuse beordrades att söka locka
dem till fartyget, och två män sändes nu med en bräda, hvilken
lades öfver sprickan. De syntes fortfarande mycket oroliga och
bådo, att endast Sacheuse skulle komma öfver, och när han gjorde
detta, besvuro de honom på det ifrigaste, att han ej skulle vidröra
dem, emedan de i så fall säkert skulle dö. Sedan han anfört flere
skäl för att öfvertyga dem, att han var af kött och blod, dristade
den inföding, som visat sig mest modig, att vidröra hans hand,
hvarpå han gned sin näsa och uppstämde ett skri, hvaruti Sacheuse
och de tre öfriga instämde. Gåfvorna, bestående af två eller tre
klädespersedlar samt några perlband, öfverlemnades nu, och Sacheuse
utbytte sin knif mot en af deras.

I förhoppning att kunna erhålla någon vigtig underrättelse
samt af naturligt intresse för de stackars varelserna, blef jag ifrig
att sjelf meddela mig med dem, hvarför jag anmodade löjtnant
Parry att följa mig till mötesplatsen, i synnerhet som det föreföll
mig, som hade Sacheuse misslyckats i sitt försök att få dem med
sig till fartyget. Vi försedde oss följaktligen med ytterligare
presenter, bestående af speglar och knifvar jemte några mössor och
skjortor, och nalkades platsen, hvarest meddelandet fortsattes med
ökad liflighet. När vi nådde stället, hade alla infödingarne anländt,
enär de, som förut stannat på afstånd med sina slädar, nu kört
fram för att förena sig med sina kamrater. Partiet utgjordes
derföre nu af åtta infödingar med alla deras slädar och omkring femtio
hundar, två matroser, Sacheuse, löjtnant Parry och mig sjelf, en
ganska besynnerlig grupp, hvars egendomlighet ej litet förhöjdes
genom ställets beskaffenhet: ett isfält långt från land. Man kan
lätt föreställa sig det oväsen som här var rådande, alla talade och
ropade, hundarne tjöto och infödingarne slogo dem med sina långa
piskor för att upprätthålla ordningen.

Vår ankomst föranledde en synbar oro, och de togo några steg
i riktning mot slädarne, hvarför Sacheuse uppmanade oss att gnida
våra näsor, eftersom han iakttagit, att detta hos infödingarne vore
tecknet för en vänlig helsning. Vi utförde följaktligen denna
ceremoni, hvars mening vi förut ej fattat, och medan infödingarne
drogo sig tillbaka, upprepade de samma åtbörder. Äfven efterhärmade 
vi så godt vi det kunde deras vanliga utrop <i>heigh, yaw!</i>
hvilket, såsom vi efteråt kommo underfund med, var uttryck för
förundran och nöje. Vi gingo derpå till dem, medan de stodo
stilla, och gaf den närmaste en spegel och en knif och derefter
liknande gåfvor åt de öfriga, efter hand som de kommo fram till oss.
Då de sågo sina ansigten i speglarne blefvo de i yttersta grad
förundrade, och de stirrade ett ögonblick i tystnad på hvarandra och
på oss, hvarpå de upphäfde ett allmänt rop, efterföljdt af ett
högljudt skratt såsom tecken af yttersta förtjusning och äfven af
förundran, i hvilket vi instämde, dels emedan vi ej kunde låta bli,
och dels emedan vi ville visa, att vi voro belåtna med våra nya
bekantskaper.»

Ross berättar vidare, att »detta löjliga möte» gjorde
ett så starkt intryck på eskimåen Sacheuse, att denne någon
tid efteråt till den förres stora öfverraskning presenterade
den teckning, hvaraf bilden å nästa sida är en kopia. (Att
döma däraf, voro eskimåerna onekligen mera ändamålsenligt
klädda än de engelska officerarne!) Ross fortsätter derpå:

»Sedan de (infödingarne) nu omsider fattat förtroende till oss,
erbjödo de såsom utbyte mot våra knifvar, speglar och perlor sina
knifvar, narhvalständer och hvalrosständer, hvilka vi äfven mottogo.
Sacheuse lärde dem att, såsom bevis på vänskap och vördnad mot
oss, taga af hufvudbonaderna, och med denna ceremoni, hvilken
de genast utförde och, hvars betydelse de äfven syntes fatta, blef
vänskapen fullständigt bekräftad.

<img id="4639"><b>Infödingarnes möte med Sir John Ross på isen utanför Kap York d. 10 Aug. 1818.</b> <br> (Efter John Ross).</img>

En af dem frågade nu hvartill en röd mössa, som jag gifvit
honom, skulle användas, hvarpå Sacheuse satte den på hans hufvud,
till stor förnöjelse för de öfriga, som sedan hvar och en i sin tur
profvade densamma. Derpå blef vår hudfärg anledning till stor
munterhet och likaså prydnaderna på speglarnes ramar. Den äldste,
som hela tiden uppträdt som ledare, vände sig nu till mig med
ett långt tal, och då det var slut syntes han vänta ett svar. Jag
antydde med tecken, att jag icke förstod honom, och ropade på
Sacheuse, att han skulle tjenstgöra som tolk. Infödingen märkte
nu, att vi talade olika språk, hvaröfver han syntes ytterst
förundrad och gaf sin förundran luft i ett högljudt <i>heigh, yaw!</i> Som
ej heller Sacheuse tycktes fatta talets mening och vi önskade få
dem till fartyget så snart som möjligt, lät jag honom säga till
dem, att de skulle åtfölja oss, hvartill de äfven samtyckte.
Hundarne blefvo spända från slädarne och tjudrade på isen, två af
slädarne drogos på brädan öfver sprickan. Tre af infödingarne
stannade hos hundarne och de öfriga slädarne, fem följde oss och
skrattade hjertligt, då våra matroser drogo löjtnant Parry och mig
på kälkarna mot fartyget. En af dem, som följde tätt efter mig,
hann före de öfriga, och vi gingo tillsammans framåt, tills vi
kommo ungefär hundra alnar från fartyget, hvarest han stannade.
Förgäfves försökte jag få honom att fortsätta, hans påtagliga räddsla
afhöll honom från att gå ett enda steg vidare, förr än hans
följeslagare hunnit fram. Det var tydligt, att han fortfarande ansåg
fartyget för en lefvande varelse, ty han stannade för att betrakta
det, tittande upp i masterna och granskande allt med tecken af
den högsta fruktan och förundran. Derpå tilltalade han det och
utropade ganska högljudt följande för Sacheuse fullt tydliga frågor:
»Hvem är du? Hvad är du? Hvarifrån kommer du? Är det från
solen eller från månen?», görande uppehåll mellan hvarje fråga och
gnidande sin näsa mycket högtidligt. De öfriga hunno nu fram,
och hvar och en af dem visade en liknande förundran med samma
utrop, åtföljda af samma egendomliga åtbörder. Sacheuse försökte
nu förklara för dem, att fartyget endast var en byggnad af trä, i
det han visade dem båten, som hade blifvit halad upp på isen för att
repareras, och sade, att denna var en mindre af samma slag. Detta
tilldrog sig genast deras uppmärksamhet, de gingo till båten och
undersökte mycket noga densamma jemte timmermannens verktyg
samt årorna, hvarvid hvarje föremål gaf anledning till det mest
löjliga uttryck af förundran. Vi befalde derpå, att båten skulle
sättas i vattnet med en man till manövrering, och nu fans det
ingen gräns för deras hojtande. Is-ankaret, ett tungt jernstycke,
förmadt såsom ett S, äfvensom kabeln uppväckte stort intresse; de
försökte förgäfves att flytta det förra, och de frågade mycket ifrigt
af hvad för slags hud den senare var förfärdigad.

Vid denna tid hade de båda fartygens officerare omgifvit dem,
och i fören af Isabella, som låg helt nära isen, var manskapet
samladt. Säkerligen har aldrig ett på samma gång så löjligt, men
dock intressant uppträde blifvit bevittnadt, som det, hvilket egde
rum då de beskådade fartyget. Det är omöjligt att göra sig en
riktig föreställning om den vilda förundran, glädje och fruktan,
som efter hvarandra afmålade sig på deras ansigten och som ledde
åtbörderna hos dessa varelser, hvilka gåfvo sina känslor fullt
uttryck. Och jag är säker, att detta uppträde aldrig kan glömmas af
dem, som bevittnade det och njöto deraf. I deras utrop, skrik
och skratt instämde hjertligt alle man, och så var äfven fallet med
näsgnidningsceremonien, hvilken mycket ökade munterheten. Det
som allra mest uppväckte deras beundran var när en matros
äntrade upp i tacklingen, och de följde honom med ögonen, tills han
nådde masttoppen. Seglen ansågo de för hudar. Deras
uppmärksamhet fästes derpå åter på båten, och som timmermannens
hammare och spikar ännu voro qvar, visade vi dessas användning. Ej
förr hade de insett det, förr än de önskade erhålla dem, hvarpå de
begåfvades med några spikar. De följde oss nu till sidan af
fartyget, hvarifrån en fallrepstrappa var uthängd, och vi visade dem
huru man skulle klifva upp, men det dröjde innan vi kunde förmå
någon att göra försöket. Slutligen gick den äldste, som hela tiden
varit deras ledare, upp för stegen och följdes af de öfriga. De
nya under, som nu omgåfvo dem på alla sidor, gåfvo anledning till
upprepad förvåning, hvilken alltid efter något uppehåll gaf sig luft
i ett högt och hjertligt skratt.

Det vanligaste utropet af förundran var <i>Heigh, yaw!</i> och om
något i deras ögon särdeles märkligt ting framkallade det,
upprepades den första delen af utropet många gånger med särskild
snabbhet och eftertryck, hvarvid de utsträckte sina armar och
tittade på hvarandra med vidöppna munnar, liksom i andlös
bestörtning.

Deras kännedom om träd syntes vara inskränkt till någon
buske af dvergartad växt<footnote><i>Salix arctica</i> <sc>Pallas</sc>. </footnote>, hvars stam ej var tjockare än ett
finger, och de visste följaktligen icke huru de skulle uppfatta
timret, som fans om bord. Utan insigt om dess vigt försökte två eller
tre af dem vid olika tillfällen att lyfta upp reservmärsstången,
påtagligen i afsigt att föra den med sig(?), och så snart de blifvit
vana vid folket rundt omkring, visade de den åstundan att komma
i besittning af hvad de sågo, som är så vanlig bland vildar. Det
enda, som de tycktes skåda med förakt, var en liten tax, hvilken
de utan tvifvel ansågo såsom för liten för att kunna draga en
släde; deremot studsade de tillbaka liksom af förskräckelse, då de
fingo se ett svin, hvilket var af Shetlandsras, med spetsiga öron
och grym uppsyn<footnote>En liknande händelse tilldrog sig under Sofias uppehåll vid
Frederiksdal i Syd-Grönland. En så stor mängd eskimåer hade kommit om bord, att de
hindrade alla arbeten på däck, hvarför kapten Nilsson företog sig att släppa ut
vår ende öfverlefvande gris. Den uppväckte stor förskräckelse, och inom ett
ögonblick var däcket liksom rensopadt. </footnote>. Då detta djur grymtade blef en af dem så
förskräckt, att han blef illamående och icke gaf sig ro förr än han
kommit från fartyget.»

Ross beskrifver derefter åtskilliga yttringar af deras
obekantskap med kulturmenniskornas egendom, hvilka i det
hela taget äro likartade med dem, som vilda folkslag i
allmänhet vid sitt första möte med europeerna ådagalägga,
fastän eskimåernas försök att förklara hvad de sågo
naturligtvis lämpade sig efter de föreställningar, vid hvilka de
voro vana. Sålunda uppfattade de t. ex. glas såsom något
slags is, allt slags tyg såsom skinn o. s. v. Som deras
knifvar tycktes förfärdigade af tunnband eller utplattade
spikar, blefvo de tillfrågade om någon planka eller vrak
drifvit i land, hvarpå de svarade, att ett stycke trä med
några spikar i hade hittats på stranden, och Ross antog
derför till en början, att de knifvar, som han erhållit, voro
förfärdigade af detta jern. Sedan de fått en mängd
presenter, lemnade de fartyget samma dag.

Den 11 augusti kommo fartygen till följd af sydlig
vind i ett ganska kritiskt läge, och några infödingar syntes
icke till. Men denna dag berättade Sacheuse bland annat,
att han af infödingarne blifvit underrättad, »<i>att jernet till
deras knifvar erhölls från ett berg nära stranden. De hade
sagt honom, att det fans en klippa deraf eller flere 
</i>(<i>hvilketdera kunde ej nu afgöras</i>)<i> och att de af denna medelst
en skarp sten afskuro de stycken, af hvilka deras knifblad
voro gjorda</i>». Ross beklagar med anledning häraf, att det
parti, som besökte Bushnan Island, icke fortsatte färden
till landet innanför ön, emedan det var här som jernet
skulle finnas. Den 12 augusti voro fartygen fortfarande
inspärrade af isen, och den 13 kom man endast obetydligt 
mot vester, hvarpå man å nyo måste söka skydd i
en bugt af landisen, der fartygen åter blefvo instängda.
Hvalar och narhvalar voro här allmänna. Denna dag
anlände ett annat parti infödingar, men som dessa af de andra
blifvit underrättade om det förra mötet samt att man hade
att göra med verkliga menniskor, hvilka lefde på andra
sidan isen, visade de icke någon räddhåga. Den äldste vid
namn Meigack berättade, att de egentligen bodde vid
Petowack, men att de om somrarne begåfvo sig hit för att fånga
säl och narhval <i>samt förse sig med jern</i>. »<i>Han tillfrågades
nu om jernet, hvaraf hans knifblad var tillverkadt, hvarpå
han berättade, att det var funnet i det förut omnämnda
berget; att det förekom såsom flere stora massor, af hvilka en
i synnerhet, som var hårdare än de andra, utgjorde en del af
sjelfva berget, att de öfriga, som ej voro så hårda, lågo
såsom stora stycken på marken, att de höggo af bitar med en
hård sten och derpå bultade dem platta i stycken af en
sexpences storlek, ehuru af en ovalform</i>». Stället, hvarest
jernet förekom, kallades Sowallick, men som detta var minst
25 eng. mil aflägset och vädret mycket ostadigt, vågade Ross
icke sända något parti dit, utan erbjöd i stället hög
belöning åt Meigack om denne ville skaffa något stycke,
hvilket han äfven lofvade. Emellertid återkom han till
fartyget den 14 på e. m. utan att hafva besökt Sowallick,
och då Ross utlofvade ytterligare belöning, gaf han å nyo
löfte att resa dit, men tillade, att det komme att taga
temligen lång tid, eftersom han behöfde sofva två gånger
innan han kunde vara åter. Den 15 på eftermiddagen
anlände åter infödingar, men utan jern, de ursäktade sig med
att de varit norr ut och skaffat stenar, med hvilka jernet
skulle afhuggas, och lemnade ett prof af detta slags sten åt
Ross<footnote>Detta prof bestämdes efter återkomsten till England af dr M’Culloch
såsom varande »porfyrartad grönsten», utan närmare uppgift på dess sammansättning. 
Vid Ivsugigsok träffade jag en ovanligt hård »grönsten», hvilken förekom 
såsom inlagring i dervarande gneis och hvilken stundom var porfyrartad.
Det är ganska möjligt, ja sannolikt, att det var en likartad bergart som
infödingarne använde. Dr A. E. Törnebohm, som mikroskopiskt undersökt det af mig
hemförda profvet, har funnit dess sammansättning vara ganska egendomlig, för
hvilket han på annat ställe kommer att redogöra. </footnote>. Som de ej hållit sitt löfte att skaffa jernet, tillätos
de denna dag ej att komma om bord. Den 16 öppnade sig
isen, som allt hittills hållit fartygen instängda, och Ross
vågade ej vidare uppehålla sig här, utan styrde mot 
nordvest. Någon underrättelse om jernet har man sedermera
icke erhållit mer än Hans Hendriks meddelande åt
Nordenskiöld (se sid. 110) och infödingarnes uppgifter vid vårt
besök vid Ivsugigsok (se sid. 385). Det torde böra
anmärkas, att Ross lemnade ett prof af de erhållna knifbladen
till dr <sc>Wollaston</sc>, som på grund af jernets nickelhalt,
hvilken han uppskattade till mellan tre och fyra procent, ansåg
det vara af meteoritiskt ursprung.

Den 16 och 17 fortsatte fartygen mot nordvest.
Härvid gjordes en annan märklig upptäckt, i det att
snödrifvorna på klipporna nordvest om Kap York befunnos förete
en vackert karmosinröd färg, hvarför de af Ross
benämndes Crimson Cliffs. Eikliga prof af denna <i>röda snö</i>, som
nu för första gången omnämnes från de arktiska trakterna,
blefvo hemförda och utdelades bland naturforskarne, hvilka
nu på allvar började vända sin uppmärksamhet deråt<footnote>Se vidare härom professor Wittrocks uppsats »Om snöns och isens flora»
i Nordenskiölds »Studier och forskningar» etc. </footnote>.
Ross meddelar i sitt arbete en färglagd tafla öfver dessa
Crimson Cliffs, men färgläggningen är utan tvifvel allt för
stark, och när Sutherland besökte samma ställe 1850,
anmärker han spetsigt nog, att klippornas färg »had been
fading ever since the memorable voyage of ’18». Men mot
Sutherland kan man å andra sidan göra den anmärkningen,
att snöns färg, såsom numera är bekant, under olika år
varierar allt efter för snöalgens utveckling mer eller mindre
gynsamma väderleksförhållanden. Kane, som i redogörelsen
för 1850 års Grrinnell-expedition äfven anmärker, att Ross
något öfverdrifvit den röda snöns färg, fann sålunda
förhållandet helt olika vid sitt andra besök 1853. Ty då
syntes den röda snön ända till 10 eng. mil från land, och
Kane finner sig nu föranledd att yttra: »I had no difficulty
now in justifying the somewhat poetical nomenclature which
Sir John Ross applied to this locality».

Ross, som var skotte, benämnde landet vid Kap York
»The Arctic Highlands» och eskimåerna »The Arctic
Highlanders».<footnote>»Probably», säger Sutherland, »because with a true HigMand spirit, he
thought them as mueh superior to their relations in a more southern latitude, as
the Highlanders are to the Lowlanders everywhere except in Scotland». </footnote> Han seglade nu längs kusten förbi
Wolstenholme Sound, och vester om Cary-öarna till 77° n. bredd.
Från masttopparne på båda fartygen trodde man sig med
säkerhet se, att Smith Sound endast var en bugt och att
fastland följaktligen begränsade Baffins Bay helt och hållet
mot norr, och då isförhållandena derjemte syntes svåra,
vände man mot söder. Här gjorde man samma falska
slutsatser beträffande Jones Sound och Lancaster Sound och
styrde slutligen hemåt, utan att hafva funnit någon
genomfart mot nordvest. Att man misstog sig i fråga om de
anförda sundens verkliga natur, berodde utan tvifvel af den
arktiska luftens förunderliga genomskinlighet, äfvensom af
hägringar, som kommo iakttagarne att förlägga land ett
stycke in i sunden, medan det i verkligheten låg långt
bortom dem. Ross’ färd är i öfrigt vigtig på grund af
de lodningar och upphemtande af bottenprof, som ständigt
utfördes, och hvarvid man bland annat utanför Lancaster
Sound uppfiskade några maskar och en sjöstjerna från 1,000
famnars djup.

Vi återvända till Sofia och hennes färd på väg mot
Kap York. Då Duck Islands passerades mellan kl. 7 och 8
på aftonen den 23 juli, hade vi ännu icke mött någon
annan is än spridda isberg, men klockan fem på morgonen
den 24 träffades murken bay-is i stora flak, och de
sofvande väcktes af det knastrande ljud, som hördes då
fartyget skar igenom densamma. Denna is var jemn och
obruten och hade påtagligen icke varit utsatt för någon
pressning. Ej heller var den särdeles tjock, och det var
utan tvifvel den föregående vinterns is i Melville Bay, som
vi nu hade framför oss, och hvilken af sommarens värme
blifvit mycket anfrätt. Fartyget skar till en början med
lätthet igenom, men stundom kändes en och annan
starkare knuff. Tjockan tilltog emellertid, och då isen blef
tätare, måste vi slutligen lägga oss stilla, emedan vi ej
kunde se tillräckligt långt för att välja lämpligaste väg
mellan flaken. Hamberg utförde under tiden med det nya,
i Upernivik förfärdigade lodet en lodning på 820 meters
djup, hvilken lyckades förträffligt, och hvilken var af
intresse derigenom, att den ådagalade tillvaron af ett relativt
varmare (+ 0°,<small>4</small> C.) vattenlager mellan tvenne kalla. Endast
under några timmar af denna dag kunde vi gå framåt, ty
isen blef allt tätare, och tjockan, hvilken för en stund varit
mindre stark, tilltog å nyo. Isen, som i de spetsbergska
farvattnen plägar åtföljas af ett så rikt och omvexlande
djurlif, var här nästan öde; utom några »hafhästar»
(Procellaria) samt några alkor syntes inga foglar, icke en gång
någon mås. Äfven på säl var här fattigt, och med vårt
så efterlängtade möte med någon björn tycktes det icke
blifva något af. Strax före midnatt dref tjockan ändtligen
bort, och solen bröt fram, hvarför en ortbestämning erhölls.
Denna angaf lat. 75° 20′, och vi befunno oss antagligen
icke långt från Sabines öar, ehuru vi icke kunde se dem.
Vi fortsatte resan mot nordnordvest, men mötte hårdt
packad ogenomtränglig is, erinrande om östra Grönlands. Kurs
mot vester förde oss till ett stort isfält utan någon
öppning, och under nattens lopp måste kursen efter hand
förändras till sydlig, sydostlig, vestlig, nordvestlig och på
morgonen åter till vestlig, beroende af öppningarna i isen. På
förmiddagen upptäckte Hans Hendrik öppet vatten norr om
det isfält, längs hvars södra kant vi styrde mot vester, och vi
försökte derpå bana oss väg genom isen för att nå vattnet,
hvilket äfven lyckades. Vid middagstiden den 25 erhölls en
ortsbestämning angifvande lat. 74° 41′, long. 61° 12′, och vi
voro följaktligen, på grund af de många krokvägarne
mellan isfälten, sydligare än föregående afton. Vi kunde till
en början hålla god kurs mot nordvest, och något sjögång
från vester kom oss att antaga, att den besvärligaste isen
skulle vara passerad. Men på eftermiddagen möttes åter
stora isflak, mellan hvilka vi gingo framåt, der och hvar
forcerande smalare stängsel och knuffande undan isen, tills
vi vid sjutiden funno alla rännor slutna och måste
återvända samma väg som vi kommit. Den ständiga tjockan,
hvilken på e. m. kommit åter, gjorde redan på förhand
försöken att framtränga problematiska. Vi fortsatte nu i
bugter längs iskanten mot vester. Djurlifvet var rikare,
en och annan säl syntes på flaken, och rotges voro
allmänna. Men andra foglar var det ondt om: på
förmiddagen syntes en ismas, och utom några hafhästar
observerades endast tvenne kryckjor (Larus tridactylus) och en
Lestris.

Hans Hendrik sade sig aldrig förr hafva sett så mycket
is i Melville Bay och trodde icke, att vi skulle lyckas nå
Kap York. Emellertid föll det mig icke ett ögonblick in,
att vi borde vända åter. På grund af den ständiga tjockan
fick jag nämligen, såsom det sedermera visade sig, aldrig
någon riktig föreställning om isens myckenhet, utan
underskattade densamma betydligt. Dessutom är det gifvet, att
en tillförordnad chef i dylika fall är i en mycket svårare
ställning än en ordinarie, ty en reträtt från den förres
sida, utom i trängande nödfall, skulle lätt gifva anledning
till den anmärkningen, att hade den ordinarie chefen varit
med, så hade utgången blifvit annorlunda. Men å andra
sidan får naturligtvis ej fruktan för en dylik dom drifva
det derhän, att man sätter fartyg och menniskors lif på
spel. Hade jag då varit lika bekant med de föregående
färderna öfver Melville Bay, som jag är det nu, skulle jag
måhända tvekat att framtränga längre, men de 
reseskildringar, som jag då kände, talade i allmänhet om snabba färder
öfver Melville Bay. Ty detta farvatten har passerats utan
hinder af nästan alla de expeditioner, som begifvit sig till
Smith Sound — Inglefields, Kanes, Hayes’, Halls, Nares’
och Greelys. Äfven Nordenskiöld hade påtagligen, såsom
af hans order framgår, den uppfattningen, att färden till
Kap York icke skulle möta några svårigheter.

På morgonen den 26 voro vi enligt besticket, som
dock i dylik navigering ej kunde vara fullt tillförlitligt, vid
lat. 75°. 86′, long. 64° 42′. Vattnet, som förut varit
mörkt, var nu grönaktigt, kursen kunde i det hela taget
hållas temligen väl mellan isflaken, och vid middagstiden
angaf besticket lat. 75° 42′, long. 66° 18′, eller ungefär
15 minuter (28 kilometer) nästan rakt söder om Kap York.
Intet land syntes emellertid i den disiga luften, men ett
säkert tecken till dess närvaro lemnades af rotgesen, som
från klockan 2 e. m. syntes flyga i stora skaror i en
bestämd riktning mot nord-nordost. Vi kunde dock endast
komma fram mot nordvest. Ett par minuter före kl. 5 dref
tjockan ändtligen något undan, och det efterlängtade landet
låg framför oss: en hög ödslig kust med snöbetäckta fjell
och mellan dessa nedskjutande glacierer. Redan i och för
sig vinterlikt förhöjdes detta intryck än mer af det
isbetäckta hafvet och den disiga luften. Vi försökte ånga upp
mot landet, men måste åter fortsätta mot nordvest, och snart
syntes åt detta håll Conical Rock.

Hans Hendrik, som till en början varit villrådig om
hvar vi voro, blef nu hemmastadd. Mot Kap York, d. v. s.
mot norr eller nordost, fans ingen möjlighet att framtränga,
den enda öppna farleden sträckte sig parallelt med land mot
nordvest, och för att ej vår resa skulle blifva helt och hållet
resultatlös, ansåg jag det vara riktigast att styra åt detta
håll, i förhoppning att finna någon lämplig ankarplats, der
vi kunde afvakta isförhållandena och der tillfälle till 
naturhistoriska iakttagelser kunde gifvas. Hans Hendrik
föreslog, att vi skulle gå till North Star Bay i Wolstenholme
Sound, men han var långt ifrån säker om denna ännu
kunde vara isfri. Detta ställe var dessutom så aflägset från
Kap York, att en färd dit skulle vara detsamma som att
helt och hållet uppgifva det egentliga ändamålet med vår
resa, d. v. s. efterforskandet af jernblocken. Hade vi haft
obegränsad tid till vår disposition, så hade förhållandet
gestaltat sig annorlunda, ty om vi funnit någon lämplig
ankarplats, der fartyget varit tillräckligt skyddadt mot isen,
hade man med fångstbåten bort kunna företaga en färd
genom denna till Kap York. Nu måste jag emellertid ej
blott taga hänsyn till vår egen expedition, utan på samma
gång ha i ständigt ögonmål, att vi måste vara åter i
Egedesminde vid utsatt tid, ty om Nordenskiöld ej då
återvändt från isvandringen, måste vi naturligtvis finnas der
för att kunna undsätta honom. Hvad som under dessa
förhållanden framför allt måste undvikas var en
instängning af isen äfven för kortare tid, på det att vi ej måtte
komma för sent till Egedesminde. Men samtidigt fick vårt
värf icke lemnas ur sigte. Då vi hunnit förbi den höga
kägelformiga ö, som benämnes Conical Bock, syntes en isfri
bugt sträcka sig mot öster, och då ett par glacierer
utmynnade i dess inre, tog jag för gifvet, att bottnen skulle
utgöras af lera och sålunda erbjuda en god ankargrund,
samt gaf derför order att inlöpa i bugten. Eedan innan
ankaret fäldes, klockan half nio på aftonen, fick jag se folk
på land, och det visade sig snart, att det var infödingar.
Hans Hendrik erinrade sig äfven, att här skulle finnas en
eskimåboning. Vår ankomst syntes till en början förorsaka
oro, och några af infödingarne syntes klättra upp för
fjellsluttningen. Men snart samlade sig de flesta i närheten af
den gamla kojan, der de hade sin tältplats. Vi rodde
genast i land och mottogos vid landstigningen af en gammal,
i björnskinn klädd gubbe, hvars namn, såsom vi sedermera
erforo, var Koludat, och hvilken för att visa sin vänliga
sinnesstämning helsade oss med ett högt skratt, hvilket 

<img id="4640"><i><small>Ill. V. A.[=Andrén]<tab><tab><tab>W. MEYER, X. A.</small></i>
<b>Eskimåen Koludat.</b><br>Efter en fotografi af <sc>A. Hamberg</sc>.</img>

besvarades af Hans Hendrik. Äfven några af de öfriga
infödingarne nalkades nu, och vi gingo upp till tältplatsen,
dit återstoden efter hand samlade sig. De motsvarade 
fullkomligt den beskrifning, som redan Ross gifvit, och de
tycktes ej ha hunnit längre i civilisation. De voro bruna,
ganska kraftiga gestalter, med långt hängande hår, och
några hade äfven långa, glesa skäggstrån. Drägten var lik
de grönländska eskimåernas regnkostym, d. v. s. tröjan
fortsatte uppåt i en regnhufva; den var förfärdigad af björn-
och hundskinn eller äfven af fogelskinn med fjädern inåt.
Ryggstycket fortsattes nedåt i ett svanslikt bihang, men
skjortan, hvarmed i det danska Grönland koketteras så
mycket, saknades helt och hållet. Qvinnornas drägt var af
ungefär samma mönster, barnen voro mest klädda i
räfskinn. När qvinnorna kommo till tältplatsen, voro några
blodiga om munnen af de rotges, som de nyss ätit. Denna
fogel häckar i millioner i stenrösen rundt omkring och
fångas af eskimåerna helt enkelt med håf, då den i täta
svärmar flyger förbi. Den dödas genom, en mycket snabb och
behändig rörelse med handen, skinnet slites från bakre delen
af kroppen, och så börjas ätandet, medan fjädern ännu
sitter fast vid kroppens främre del. Att suga på hjernan
tycktes också vara mycket i bruk. Hayes lemnar en
ganska liflig skildring öfver en rotgesfångst, som han
bevittnade, och hvilken utfördes af den gamle eskimågubben
Kalutunah i närheten af Foulke Fjord vid Smith Sound:

»Kalutunah bar en liten håf, hvars nät på sinnrikt sätt var
förfärdigadt af hopbundna strängar af sälskinn. Skaftet var
ungefår tio fot långt. Sedan vi klättrat öfver de kantiga skarpa
stenarne, kommo vi slutligen halfvägs upp mot foten af de tvärbranta
klipporna, och Kalutunah hukade sig ned bakom ett klippblock
samt anmodade mig att göra detsamma. Foglarne voro nästan
allesammans ute flygande, och de flesta voro hannar. Längden af
sluttningen, der de samlade sig, var ungefär en (engelsk) mil, och
en beständig svärm af foglar strök fram öfver denna, endast få fot
öfver stenarne. Sedan de passerat kullen, återvände de högre i
luften och fullbordade oupphörligt samma kretslopp. Nu och då
kunde några hundra eller tusen slå sig ned på stenarne, liksom om
de följt någon ledare, och med ens blef då en stor yta af
sluttningen helt och hållet betäckt af dem och på samma gång vackert
fläckig af deras svarta ryggar och rena, hvita bröst. Under det att
jag med stort intresse gaf akt på foglarne, tänkte min följeslagare
endast på fångsten och uppmanade mig att ligga lägre, ty de sågo
mig och flögo ännu allt för högt. Sedan jag slutligen krupit ned
så, att min vilde följeslagare blef belåten, började fångsten.
Foglarne fortsatte sin flygt, men kommo nu närmare våra hufvuden,
ja så nära, att jag tyckte det jag bort kunna fånga dem med min
mössa. Nu märkte jag, att min följeslagare gjorde sig i ordning,
i detsamma som en ovanligt tät flock nalkades; i ett ögonblick
kastade han upp håfven, ett halft dussin foglar flögo rakt in i den,
och döfvade af stöten hunno de icke flaxa ut, innan Kalutunah
låtit skaftet glida ned mellan sina händer och gripit fatt i nätet.
Med sin venstra hand höll han foglarne nedtryckta, under det att
han med den högra drog ut dem en och en, hvarpå han i brist
på en tredje hand krossade deras hufvuden mellan tänderna.
Vingarne häktades derpå ihop, på det ej foglarne skulle flaxa bort,
och med en triumferande uppsyn vände sig derpå den gamle vilden
mot mig, spottade ut blodet och fjädrarne samt fortsatte fångsten
med att kasta upp och hala in håfven, tills han hade fångat
omkring hundra foglar. Min nyfikenhet var nu fullt tillfredsstäld,
och vi återvände till lägerplatsen, der vi lagade oss en riklig
måltid af det villebråd, som vi fått i jagtväskan på detta nya och föga
sportlika sätt. Under det steken tillagades, roade sig Kalutunah
med att på några foglar slita af skinnet och äta dem råa, medan
de ännu bibehöllo kroppsvärmen.»

Infödingarnes tält voro små och låga, af hopsydda
sälskinn. Rundt kring tältplatsen voro de hundar tjudrade,
hvilka användas till slädresor och, då hungersnöd är
rådande, såsom en sista utväg äfven till föda. I
kjökkenmöddingen vid den gamla eskimåboningen funnos lemningar
af flere hundkranier, hvilka utan tvifvel härröra af till
sådant ändamål dödade djur. Slädarne voro ganska
öfverensstämmande med den beskrifning och afbildning, som redan
John Ross har lemnat. De bestodo förr af hvalross- och
hvalben, men utgöras numera vanligen af trä, och de olika
delarne äro hopbundna med en otalig mängd senor; såsom
skoning under medarne användas ribbor af hvalrosständer.
Dessa eskimåer hafva inga kajaker eller något annat slags
båtar, en omständighet som i de danska kolonierna väckt den
största förvåning, då man icke der kan tänka sig en eskimå
utan kajak. Och fångstredskapen äro skäligen klena: några
harpuner af ben, håfvar att fånga rotges, en knif, se der
allt. Men med dessa döda de dock både narhval, säl och
björn samt om vintern äfven hvalross. Det är nästan
förödmjukande för oss civiliserade menniskor att se, huru detta
folk nästan utan några hjelpmedel kan bland snö och is ej
blott uppehålla lifvet, utan till och med frodas i all önsklig
välmåga. De runda solbrända kinderna, de starka
undersätsiga gestalterna vittnade nogsamt om styrka, friskhet samt
öfverflöd på lifskraft. Renar finnas i dessa trakter, men då
eskimåerna ej ens hafva bågar, kunna dessa djur endast
undantagsvis dödas af dem, och som en stor märkvärdighet
berättade de, att sådant händt en gång det föregående året.

Hayes uppskattade antalet af de eskimåer, som finnas
i Grönland norr om Melville Bay, till knappt hundra,
medan Bessels uppgifver deras antal 1872 något högre,<footnote>Bessels sjelf såg. 102, och enligt infödingarnes utsago funnos ytterligare
högst 8 à 10. </footnote> och
man befarar att de skola till slut utdö — något som de
äfven sjelfva frukta. Det har varit tal om att öfverflytta
allesammans till de danska kolonierna, men det är väl
osäkert, om de der skulle trifvas. Farsoter tyckas någon gång
härja bland dem. 1880 besöktes några eskimåtält norr om
Kap York af manskap från hvalfångarfartyg, och man blef
helt öfverraskad af den ovanliga stillhet, som var rådande;
icke ens hundar kommo de besökande till mötes. Snön
framför tälten var otrampad, och då man trädde in, lågo
invånarne döda och stelnade. Tre eller fyra hyddor visade
samma skådespel,i hvarje lågo fyra eller fem döda 
infödingar, dels äldre dels unga. Ingen lefvande fans qvar,
och kropparnes beskaffenhet visade nogsamt, att de varit
döda länge. Hungersnöd kan ej hafva varit orsaken, ty
födoämnen funnos i mängd.

Sedan vi en stund uppehållit oss vid det märkliga
folkets tältplats, skyndade vi oss ut på arbeten åt olika håll:
geologen att undersöka bergen och på samma gång botanisera,
zoologerna att hvar på sitt håll samla djur, hydrografen
att i brist på annan sysselsättning samla röd snö, medan
kaptenen, den ende som kunde förstå Hans Hendriks
egendomliga engelska, sökte få reda på eskimåernas redskap och
husgerådsartiklar, insamla underrättelser af åtskilligt slag
m. m. Och då hvar och en i sin stad tyckte sig hafva
arbetat med godt resultat, var det med allmän belåtenhet
som vi efter midnatt åter träffades om bord. Eskimåerna
hade bland annat berättat, att isen lemnat fjorden, hvars
namn är Ivsugigsok (d. v. s. stället der det är mycket torf),
först föregående dag. Således för oss helt lagom.
Deremot sade de, att isen ännu låg fast vid Kap York. Så
vida man får sätta tro till andra, något svårfattliga
uppgifter, som äfven meddelades oss, skulle befälhafvaren på
ett norr ut öfvervintrande amerikanskt fartyg hafva
mördats af sin besättning. De uttalade hans namn såsom
»Rasleigh» eller något liknande, men troligen var det den
gamla sagan om Halls död, som här gick igen. Några
andra underrättelser erhöllo vi icke här, men väl i
Godhavn, hvarom mera nedan. Öfver hufvud taget voro våra
samtal ej de lättaste, ty Hans Hendrik, vår tolk, talade ej
danska, utan blott en svårförstådd, temligen dålig engelska.

Den 27 sändes på morgonen tvenne kajaker att
rekognoscera isen mot Kap York; de återkommo med det
besked, att densamma ännu var fast med land. Emellertid
dref ett isband mot fjordens mynning och tillspärrade
densamma. Vi antogo, att detta snart skulle skingras, och
voro särdeles belåtna med dagens naturvetenskapliga arbeten,
hvilka med största möjliga ifver pågått, på det att besöket
vid denna kust dock måtte medföra något gagn i
vetenskapligt hänseende. Resultaten af våra arbeten voro också
goda. Forsstrand hade fått utmärkta saker i skrapan,
Kolthoff hade skjutit en stor ren, Hamberg hade tagit
åtskilliga fotografier af eskimåerna och omgifningarna m. m.
Kapten Nilsson hade mot våra bytesartiklar erhållit en
narhvalstand, en fullständig drägt, några kärl af tälgsten, af
hvalrosständer utskurna djur m. m. eller nära nog allt hvad
eskimåerna, som voro här endast på sommarbesök, hade
med sig. De hade till en början blifvit rädda för fartyget,
men nu gjorde de besök om bord och erhöllo åtskilliga för
dem säkerligen ytterst värderika verktyg, såsom sågar, yxor,
knifvar m. m. Den gamle gubben Koludat sade också, att
han sett mycket i sin dar, men aldrig kunnat tro, att hans
familj skulle komma i besittning af sådana rikedomar, och
säkerligen skall Sofias besök länge lefva i tacksam erinran
bland detta folk. Vi ville äfven gifva dem en kajak i
utbyte mot en af deras slädar och hade öfverenskommit med
en af våra grönländska matroser, att han skulle sälja sin
farkost åt oss, men han ångrade sig sedan, hvarför af denna
plan blef intet. Koludats dotter fick tvätta sitt ansigte
med tvål, hvilket så tycktes falla i smaken, att hon
följande dag kom åter för att genomgå proceduren å nyo.
Eskimåerna förtäljde bland annat, att de endast om
sommaren besöka denna fjord; om vintern bo de på en ö i
Wolstenholme Sound, der de lifnära sig af hvalross. Der
skulle äfven finnas tvenne »ryska» eskimåer, de enda
qvarlefvande af ganska många, som för åtskilliga år sedan 
kommit dit. Det kommer an på hvad tillförlitlighet man kan
tillägga denna uppgift, om det verkligen kunde vara
eskimåer från Beringssund eller om det ej helt enkelt voro
några infödingar från Amerikas arktiska arkipelag. Vid 
Lifeboat Cove, der manskapet från det förolyckade Polaris
öfvervintrade, anlände nämligen en dag (den 25 oktober 1872)
en eskimåfamilj, i hvilken hustrun såsom tatuerad, något
som bland Nord-Grönlands eskimåer icke är brukligt, genast
igenkändes såsom härstammande från den amerikanska sidan.

Dr Bessels berättar, att mannen, Itokirssuk, var född
i närheten af Kap Searle (lat. 67° 12′) på Cumberland samt
att han såsom yngling med sin fader begifvit sig norr ut,
tills de efter många irrfärder nådde Kap Isabella på vestra
sidan af Smith Sound, der en eskimåstam, om hvars tillvaro
de icke haft någon kännedom, hade sitt hemvist. Här gifte
sig Itokirssuk med den tatuerade eskimåskönheten Ivalu
och reste 1867 i sällskap med flere af stammen i en umiak
och fyra kajaker öfver Smith Sound till Littleton Island,
der de upptäckte och förstörde den af Hayes qvarlemnade
lifräddningsbåten. Derpå besökte de Hayes’ observatorium
vid Port Foulke, i hvilket en mängd förråd voro qvarlemnade. 
Men då de här gjorde upp eld för att koka fogel,
råkade olyckligtvis ett kärl med krut, som äfven blifvit
qvarlemnadt, att fatta eld, observatoriet flög i luften och
flere personer blefvo sårade eller dödade, bland de senare
äfven Itokirssuks svärfar, hvilken, såsom mågen skrattande
berättade, blef slungad i luften. De öfverlefvande, med
undantag af Itokirssuk och hans hustru, återvände samma
sommar till vestra sidan af sundet. Det unga paret hade
nu tvenne barn, en gosse och en flicka, och hade infört
bruket af mycket primitiv båge och pilar, hvilket icke förut
var kändt bland Grönlands infödingar norr om Melville
Bay, ehuru de hafva namn för dessa redskap i sitt språk.

Det lågland, som mot öster utgör en fortsättning af
Ivsugigsok, begränsas snart af tvenne glacierer, mellan
hvilka ett berg reser sig temligen högt. Den södra af
dessa glacierer aftunnar mot slätten så småningom, och
omedelbart framför dess bräm och delvis under detta befinner
sig en torfmosse. En annan finnes i närheten af
eskimåruinen, och stället gör derför skäl för sitt namn. Den
norra glacieren afslutar deremot med en brantare afsats,
men elfven, som kommer fram under denna, var så föga
orenad af slam, att vi kunde komplettera Sofias
vattenförråd ur densamma. Mot förmodan utgjordes fjordens botten
derför icke af ler utan af grus. Jag hade denna dag
bestigit det ungefär 1,400 fot höga berget mellan de båda

<img id="4641"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Södra stranden af Ivsugigsok.</b><br>Efter en fotografi af <sc>A. Hamberg.</sc></img>

glaciererna, i förhoppning att derifrån få en utsigt mot
öster, men en rasande ostlig blåst med snö gjorde
vandringen förgäfves. Deremot var jag mycket belåten med de
botaniska fynden. Marken såg visserligen, utom under
rotgesfjellen, der dock vegetationen var enformig, ytterst steril
ut, men en med den arktiska floran förtrogen botanist låter
ej häraf bedraga sig, och jag lyckades erhålla ej mindre
än 58 arter, eller mera än något annat ställe i Grönland
norr om Melville Bay hittills har gifvit. Af de funna
<img>Karta över Grönland, norra delen</img>
<img>Karta över Grönland, södra delen</img>
<img><i><small>Ill. Fotolitografi, Generalstabens Litografiska Anst.</small></i>
<b>KARTA</b><br>öfver<br><big><b>GRÖNLAND</b></big><br>Sammanstäld efter nyaste källor,<br>företrädesvis danska,<br>af<br>C. J. O. Kjellström</img>

växterna vill jag ej underlåta att särskildt nämna det vackra
gräset <i>Pleuropogon Sabinei</i>, ej blott emedan det förut ej
var kändt från Grönland, utan äfven på grund af fyndets
märklighet i ett annat afseende. Under Sofias färd hade
jag nämligen vid tal om de botaniska fynd, som vi <i>ämnade</i>
göra, flere gånger på skämt sagt till dr. Berlin: »när
vi komma till Kap York, skola vi taga reda på
Pleuropogon», och under sådana förhållanden var det ej
underligt, att jag blef något öfverraskad, när jag redan den 26
på aftonen uppdagade växten i en liten uttorkad
vattensamling. I öfrigt var växtlighetens skaplynne det i de
arktiska trakterna vanliga. Allmännast af de egentliga
blomsterväxterna voro saxifrager, fjellsippor (<i>Dryas</i>),
fjellvallmo (<i>Papaver nudicaule</i>), hvilken här ofta hade rent hvita
blommor, potentillor; vidare stellarier, ranunkler, drabor,
våra vanliga maskrosor, en form af odon, kattfötter
(<i>Antennaria alpina</i>), Pedicularis, den enblomstriga blåklockan, m. fl.
Den största buskväxten var en videart (<i>Salix arctica</i>) med
nedliggande fingertjock stam, och det är derför ej underligt,
att eskimåerna här hafva svårt att göra sig föreställning
om ursprunget af det trä, hvaraf fartyg äro byggda.

Kane besökte 1850 en liten hästskoformig inskärning
af kusten något söder om Ivsugigsok (enligt uppgift
ungefär halfvägs mellan Kap York och Kap Dudley Diggs).
Skyddad för vindar och belyst af solen visade sig
vegetationen här som en liten arktisk trädgård i miniatyr. Då
de uppgifter, som Kane meddelat<footnote><sc>E. K. Kane</sc>, The U. S. Grinnell Expedition in search af Sir John
Franklin. London 1854. </footnote> om de iakttagna arterna,
hittills blifvit förbisedda så väl af mig som af alla andra
författare, hvilka sysselsatt sig med vegetationen i
Grönland, må hans skildring här i öfversättning anföras.

»Det må synas egendomligt, men just vid den omedelbara
gränsen till snö och is hade den beständiga fuktigheten i förening
med solbaddet förvandlat marken till en liten arktisk
trädgårdstäppa. Ytan af mossan var, antagligen på grund af den starka
vexlingen mellan värme och köld, delad i regelbundna sex- eller
mångkantiga figurer, och spridda öfver dessa, mellan tufvorna eller
i små grupper på deras södra sidor hade en liten anspråkslös
samling af arktiska blomster innästlat sig. Individernas litenhet tillät
icke någon äregirig art att förqväfva sin granne, och många familjer
voro här blandade om hvarandra till en rik blomsterbädd. På en
fläck, som icke var större än att den kunde täckas med min kavaj,
syntes pyrolans nätådriga blad sticka fram mellan stellarier och
saxifrager, syra (<i>Oxyria</i>) och ranunkler. Jag fann till och med en
gentiana, liten och oansenlig, men ändock liksom alla omgifvande
växter fullkomlig i sina förminskade proportioner.

Mot omkretsen af denna mossiga fläck började tufvor af
starrarter och gräs, blandade med ljungartade växter och björkar, att
sticka fram, och ännu närmare sluttningen, der sjelfva
förvittringskäglorna nådde mosstäcket, omgjordades detta af en krans af
arktiska buskar och träd.

Buskar och träd — man må le åt dessa benämningar, ty de
voro endast miniatyrer af hvad som i andra zoner förstås härmed.
De stackarne voro ej längre upprätta, de hade lärt sig att motstå
elementerna genom att krypa längs marken. Få voro dock så höga
som mina skor, och ingen nådde öfver fotknölarne, men träden i
skuggrika lustgångar eller himmelshöga alléer kunde ej gifva bättre
vittnesbörd om skapelsens ändamålsenlighet. Här såg jag odon
(<i>Vaccinium uliginosum</i>) i blommor och frukt — jag skulle kunnat
betäcka växten med ett vinglas, Pennsylvaniens vilda azalea (<i>Azalea
procumbens</i>) — jag kunde fästa hela plantan i knapphålet, och
slutligen <i>Andromeda tetragona</i> lik en grön marabu-fjäder.

Egendomligast bland dessa dvergar voro videna. En af dem,
<i>Salix herbacea</i>, var ej större än en klöfver, en annan, <i>S. glauca</i>,
var så stor som en ung stockros, hvilken just kommit fram ur fröet.
En tredje, <i>S. lanata</i>, såg ut som en olycklig orm, här och der
fasthållen af klolika rötter, hvilka ur stånd att genomtränga den
ogästvänliga marken, hade bredt ut sig på dess yta.»

Af de växter, som Kane här anför, äro flere icke med
säkerhet iakttagna på något annat ställe i Grönland norr
om Melville Bay. Detta gäller pyrolan (<i>Pyrola grandiflora</i>)
azalean, dvergbjörken (<i>Betula nana</i>) och gentianan, så vida
här ej i hastigheten föreligger en förvexling med den
enblomstriga blåklockan. Det vide, som af Kane benämnes
<i>Salix glauca</i>, är antagligen <i>Salix arctica</i>, medan åter den
verkliga <i>Salix glauca</i> torde afses med hans <i>S. lanata</i>. Det
förtjenar anmärkas, att man på Bushnan-Island öster om
Kap York funnit lingonplantan, och det är derför troligt,
att denna kuststräcka har att uppvisa flere derstädes ännu
ej iakttagna växter.<footnote>Nedanstående förteckning innehåller alla af mig vid Ivsugigsok iakttagna
fanerogamer. För utförligare redogörelse hänvisas den derför intresserade till
<sc>A. G. Nathorst</sc>, Botaniska anteckningar från nordvestra Grönland. (Öfversigt
af K. Vet.-Akad. Förhandlingar 1884.)

Antennaria alpina (L.) <sc>Gaertn</sc>.

Taraxacum officinale <sc>Web</sc>.

Campanula uniflora L.

Pedicularis hirsuta L.

Cassiope tetragona (L.) <sc>Don</sc>.

Vaccinium uliginosum L. var. microphylla <sc>Lange</sc>.

Potentilla pulchella <sc>R. Br</sc>.

    »      nivea L. (m. varieteter).

    »      fragiformis <sc>Willd</sc>. f. parviflora <sc>Trautv</sc>. (= emarginata <sc>Pursh</sc>.).

    »      Vahliana <sc>Lehm</sc>.

Dryas octopetala L.

  »       »      f. intermedia <sc>Nath</sc>.

  »   integrifolia M. <sc>Vahl</sc>.

Saxifraga nivalis L.

    »     stellaris L. f. comosa <sc>Poir</sc>.

    »     oppositifolia L.

    »     cernua L.

    »     rivularis L.

    »     tricuspidata <sc>Rottb</sc>.

Cardamine bellidifolia L.

Draba alpina L. var. glacialis <sc>Adams</sc>.

  »   nivalis <sc>Liljebl</sc>.

  »   Wahlenbergii <sc>Hartm</sc>. f. glabrata <sc>Lindbl</sc>.

  »        »                       f. homotricha <sc>Lindbl</sc>.

  »        »                       f. brachycarpa <sc>Lindbl</sc>.

Draba arctica J. <sc>Vahl</sc>.

Cochlearia fenestrata <sc>R. Br</sc>.

Papaver nudicaule L.

   »        »     f. albiflora.

Ranunculus pygmæus <sc>Wg</sc>.

     »     nivalis L.

     »     sulphureus <sc>Sol</sc>.

Silene acaulis L.

Wahlbergella affinis (J. <sc>Vahl</sc>) <sc>Fr</sc>.

      »      triflora (R. <sc>Br</sc>.) <sc>Fr</sc>.

Cerastium alpinum L.

Stellaria longipes <sc>Goldie</sc> f. humilis <sc>Fenzl</sc>.

    »     humifusa <sc>Rottb</sc>.

Alsine rubella <sc>Wg</sc>.

Polygonum viviparum L.

Oxyria digyna L. (<sc>Hill</sc>).

Salix herbacea L.

  »   arctica <sc>Pall</sc>.

Festuca ovina L. f. violacea <sc>Gaud</sc>.

Poa flexuosa <sc>Wg</sc>.

 »  glauca M. <sc>Vahl</sc>.

Glyceria angustata (R. <sc>Br</sc>.) <sc>Fr</sc>.

   »     vilfoidea (<sc>Ands</sc>.) <sc>Th. Fr.</sc>

Catabrosa algida (<sc>Sol</sc>.) <sc>Fr</sc>.

Pleuropogon Sabinei R. <sc>Br</sc>.

Colpodium latifolium R. <sc>Br</sc>.

Aira cæspitosa L. f. brevifolia R. <sc>Br</sc>.

Alopecurus alpinus <sc>Sm</sc>.

Hierochloa alpina (<sc>Liljebl</sc>.) R. et S.

Eriophorum angustifolium <sc>Roth</sc>.

     »     Scheuchzeri <sc>Hoppe</sc>.

Carex rigida <sc>Good</sc>. 

  »   misandra R. <sc>Br</sc>.

  »   nardina <sc>Fr</sc>.

Luzula arcuata (<sc>Wg</sc>.) Sw. f. confusa <sc>Lindeb</sc>.

   »   spicata(L.) DC.(?) f. Kjellmani <sc>Nath</sc>.

Juncus biglumis L.

</footnote>

På eftermiddagen den 27 upptog jag från platån norr
om bugten en kartskizz öfver densamma och hade härvid
en temligen vidsträckt utsigt norr ut, der den stora
Petowick-glacieren som ett kolossalt bländhvitt band sköt fram
väl ett par mil öfver den jemförelsevis snöfria omgifningen.
På platån syntes åtskilliga egendomliga märken efter
eskimåernas vistelse på platsen, såsom enstaka, med några fots
mellanrum uppresta stenplattor bildande räta linier (månne

<img id="4642"><b>Kartskizz öfver Iysugigsok.</b><br>Af <sc>A. G. Nathorst</sc>.</img>

stående i samband med fällor för fångande af räfvar?),
vardelika stenhögar (grafvar?) m. m., men jag hann icke
undersöka dem något närmare, ty det isband, som förut
hela dagen spärrat fjordens mynning, tycktes nu glesare,
hvarför jag skyndade åter till stranden för att gifva order
om af segling. Det tog dock temligen lång tid, innan jag
hann om bord, och då vi nu försökte gå ut, hade isen
åter samlat sig så tätt, att vi måste återvända och lägga
oss för ankar i nordöstra hörnet af fjorden. Isen var
nämligen nu på full väg in, och kapten Nilsson antog, att
pressning i denna del af fjorden skulle vara minst att
befara. Under natten till den 28 dref isen allt mera och
mera in i bugten, och på morgonen denna dag var
densamma, med undantag af en obetydlig strimma vid norra
stranden, helt och hållet uppfyld af is. Jag sände Hans
Hendrik och lotsen från Tasiusak i land för att från
sluttningen observera isen, och de återkommo med besked, att
det icke var möjligt att komma ut. Då jag emellertid
icke fullt litade på denna uppgift, rodde jag med dem mot
fjordens mynning, i afsigt att från den höga klippudden på
norra stranden erhålla säkrare öfverblick af isförhållandena,
och jag hade med kaptenen öfverenskommit, att om jag gaf
signal skulle ankaret genast lyftas och Sofia längs norra
stranden styra ut. Emellertid kunde vi på grund af isen
ej komma fram till den öfverenskomna punkten, utan jag
besteg i stället jemte Hans Hendrik en annan klippa, från
hvars spets vi till vår stora tillfredsställelse snart sågo, att
en utfärd längs norra stranden ännu var möjlig. Jag gaf den
öfverenskomna signalen, men fartyget låg stilla, påtagligen
observerade man mig icke (uppmärksamheten hade, såsom jag
sedan erfor, uteslutande varit riktad mot det öfverenskomna
stället). Det var dock nödvändigt att skynda, isen dref in
med fart, Hans Hendrik uppgaf gälla tjut, men de hördes
naturligt nog ej, ty vi voro antagligen mer än en fjerdedels
mil från fartyget. Såsom en sista utväg kastade jag då af
mig rock och väst, drog af mig skjortan och svängde den
såsom flagg men förgäfves. Om en stund var det för sent,
isen hade fylt bugten helt och hållet, och då vi begåfvo
oss åter till fartyget, måste den lilla båten släpas öfver isen.
Denna omslöt nu Sofia helt och hållet, men lyckligtvis 
stannade det härvid och någon pressning blef ej af, i annat
fall hade det gått oss illa. Då isen för ett ögonblick
sådant tillät, flyttade vi oss så nära land som möjligt för att
hellre drifvas på grund än klämmas fast mellan isflaken, och
naturligtvis diskuterades nu flitigt frågan, huru vi skulle reda
oss, om isen mot förmodan ej åter skulle släppa oss ut. Vårt
läge var i så fall relativt gynsamt: fartyget borde här ej

<img id="4643"><i><small>Ill. R. HAGLUND<tab><tab><tab>W. MEYER, X. A.</small></i>
<b>Sofia instängd af is vid Ivsugigsok.</b><br>Efter en midnattsfotografi af A. Hamberg.</img>

kunna skadas särdeles mycket, torf fans i öfverflöd, så att
på bränsle hade vi icke behöft lida brist, tillfälle till jagt
saknades icke, och genom eskimåerna skulle vi snart kunnat
få vår härvaro känd längs hela den bebodda delen af
Grönland norr om Melville Bay, och i värsta fall hade man med
fångstbåten kunnat sända underrättelse till de danska
kolonierna. Emellertid blef isen, då strömmen satte ut, något
glesare, och då jag på aftonen jemte kaptenen från den
höga sluttningen vid fjordens sida rekognoscerade isens läge,
tycktes detta lofva ganska godt. Denna dag hade en eskimå
från Kap York anländt hit på hundsläde öfver inlandsisen,
der han under ett dygn på grund af stark snöstorm måst
ligga stilla. Enligt hans utsago var isen vid Kap York
ännu fast vid land. Denne eskimå var en helt ung pojke.
Till matsäck hade han en påse med rotges. Han hade hört
jernblocken vid Sowallick omtalas, men ej sjelf sett dem.
Gubben Koludat, som förut ej kunnat gifva några
upplysningar om dem, sade nu att äfven han hört dem omtalas.
De skola ligga vid en fjord, ungefär 10 engelska mil från
yttre kusten, men huru långt från vattnet kunde vi ej
komma under fund med. Naturligtvis var det för mig
ytterst frestande att med hundsläde resa dit, men fartygets
läge var allt för kritiskt, för att man nu skulle vågat
lemna detsamma.

Den 29 juli kl. half åtta på morgonen var isen
ändtligen så gles, att vi kunde försöka komma ut, något som
också lyckades utan allt för många knuffar. Det var soligt
och klart denna dag, och då vi hunnit ut ur fjorden och
förbi Conical Rock, fingo vi derför en riktigare föreställning
än förut om de ofantliga drifismassor, som här voro tillstädes.
Mot Kap York ogenomtränglig is, norr ut stora isfält, likaså
i söder, men här funnos dock öppna rännor, och här var
också den enda väg vi kunde taga, ehuru den visserligen
förde oss rakt ut i den farliga »midtisen». Kaptenen ledde
seglatsen från tunnan i masten större delen af dagen; vi
passerade stora fält af obruten is, måste der och hvar med våld
bana oss väg; de höga, af en laf (<i>Xanthoria elegans</i>) alldeles
brandgula klipporna vid Kap York försvunno allt mera, och
vid sjutiden på e. m. styrde vi ut på en stor öppen
vattenyta, der uppehåll gjordes, lat. 75° 26′, long. 67° 27′, för
hydrografiska och zoologiska arbeten (på 500 meters djup).
Vi trodde oss nu helt och hållet fria från isen. På natten
mötte oss visserligen åter ett ganska stort isfält, men på
morgonen den 30 hade vi lemnat äfven detta bakom oss.
Klockan 9 på förmiddagen fick styrmannen sigte på en
simmande björn, och underrättelsen härom väckte
naturligtvis lif om bord. I det lugna, solbelysta vattnet syntes
björnens hufvud plöja en fåra, hvars vågor röjde hans väg.
Vi styrde dit med fartyget, han reste sig vredgad i vattnet
och brummade mot oss. En kula sköts af mig genom hans
hals, men denna åderlåtning syntes ej genera honom
särdeles mycket, och då jag tyckte, att det i det hela taget
ej fans något jagtlikt i detta sätt att från däcket skjuta
honom, lät jag sätta ut fångstbåten och ro i fatt honom,
under det att fartyget gick ett godt stycke undan. Men
äfven detta var ej mycket jagt; kommen på ett afstånd af
80—40 fot sköt jag en kula genom hans hufvud; utan att
han gjorde en rörelse, flydde lifvet med ens. I vattnet
såg djuret ej så stort ut, men sedan vi väl fått det om
bord, befans det vara en ovanligt stor gammal hane. Denna
dag upptogs för öfrigt till stor del af hydrografiska och
zoologiska arbeten (på 1450 meters djup). Kolthoff sköt
här en ismås, <i>det enda under expeditionen erhållna
exemplaret;</i> vi sågo dock denna dag flere, ehuru ej inom
skotthåll. Vi voro nu vid 74° 30′ nordl. lat. och 64° 30′
vestl. long. och satte derför kurs mot öster. Men snart
mötte hårdt packad ogenomtränglig is, lik östra Grönlands,
utan några rännor. Vi måste derför åter gå söder ut, i
förhoppning att isen åt detta håll skulle sluta. Men förgäfves,
ty följande dag lyckades vi icke komma fram åt något håll;
i alla väderstreck, öster, sydost, söder, sydvest, vester, mötte
oss ogenomträngliga fält af packis, och det blef slutligen
tydligt, att Baffins Bay här var helt och hållet spärradt deraf.
Vi måste derför åter gå norr ut, i förhoppning att finna
någon ränna mot öster, genom hvilken vi skulle kunna bana
oss väg, innan ännu kolförrådet, som redan var hårdt
anlitadt, började helt och hållet tryta. Vår belägenhet hade här
kunnat blifva ganska kritisk, ty hade vi blifvit uppehållna
med fåfänga framträngningsförsök endast ett par dagar
längre, tills kolförrådet tagit slut, så hade Sofia ej haft stora
utsigter att gå segrande ur kampen med isen. Vid 4-tiden på

<img id="4644"><i><small>Ill. W. MEYER, X. A.<tab><tab><tab>BLH., sc</small></i>
<b>Skjuten isbjörn på Sofias däck.</b><br>Efter en fotografi af <sc>A. Hamberg</sc>.</img>

e. m. voro vi åter på det ställe, der vi föregående dag vändt
mot söder, och isen var nu glesare än då. Vi kunde derför
göra ett försök mot öster och lyckades ganska bra, så att
vi redan efter en timme hade passerat den värsta isen och
i stället mötte murken, ej särdeles farlig bay-is. Det blef
emellertid tjocka, hvarför vi måste lägga oss stilla kl. half
åtta på qvällen. Efter ett par timmar lättade tjockan, och
vi fingo då på isen se tvenne björnar, en på hvardera sidan
om fartyget. Troligen hade de varit der länge, så att de
hunnit vänja sig vid fartygets närvaro och voro derför nu
ej rädda. Den största bestämdes för Kolthoff, hvilken i
den lilla båten rodde mot honom, der han stod på kanten
af isen. Björnen blef något orolig, vädrade, satte sig på
bakbenen och började slutligen gå undan längs iskanten.
Men nu hade Kolthoff hunnit inom skotthåll och sköt.
Fastän en stark blodström frustade ut ur djurets sida, sprang
det undan, och ännu sedan andra skottet träffat på samma
sätt som det första, sprang det ett litet stycke, innan det
slutligen föll. Skotten voro laddade med exploderande
kulor, och dessa hade, såsom det befans efteråt, söndertrasat
lungorna. Det var derför eget att djuret, en hane, kunde
springa så pass långt som det gjorde. Under tiden styrde
Sofia mot den andra björnen. Forsstrand skulle skjuta
första skottet, men om detta ej dödade, skulle jag å nyo
pröfva min lycka. Då Sofia nalkades blef björnen, en
hona, orolig, och började långsamt aflägsna sig, hvarför
Forsstrand, som fruktade, att den skulle undkomma, sköt
på väl långt håll. Kulan träffade bakbenet och gick, såsom
vi sedan erforo, derifrån snedt genom inelfvorna, men af
björnens beteende kunde man ej inse, att skadan var så
svår. Den luffade något undan, men då den för ett
ögonblick vände sig om, helsades den af mitt skott, hvarpå den
tog ett häftigt skutt rundt om, gick några steg, föll och
var död. Kulan hade gått in i bringan, passerat genom
ena lungan, derefter gått längs hela kroppen och stannat i
ena bakbenet. De båda björnarne, hvilka expedierats nästan
lika fort som händelsen här kunnat beskrifvas, hissades nu
om bord, och snart efteråt syntes ännu en björn vid iskanten,
men denne lät oss icke komma inom håll, utan sprang bort.
Yi voro mycket belåtna att äfven hafva fått se björn på isen,
ty af det simmande exemplaret fick man naturligtvis ingen
fullständig föreställning om djurets utseende i fritt tillstånd.
Köttet var godt, erinrande om oxkött, ehuru något groft.
Snart derefter blef isen glesare, och den 1 augusti kl. ett
på morgonen tillkännagaf en våldsam dyning, att vi nu
voro fria på allvar. Dermed kunde resan mot Kap York
anses förbi, och om vi också icke lyckades nå det ställe, dit
vi egentligen ämnade oss, gaf dock denna färd tillfälle till så
många vigtiga naturhistoriska iakttagelser, att vi på det hela
taget hade alla skäl att vara belåtna. Med längre tid till
vår disposition borde ändamålet med färden hafva kunnat
uppnås, och jag skulle icke hafva något emot att under i
detta hänseende mera gynsamma förhållanden företaga en
liknande resa ännu en gång. — Efter att hafva gjort ett
kort uppehåll vid en af de yttre öarna utanför Tasiusak
anlände vi till Upernivik på aftonen kl. 8. Här intogo vi
kol och afgingo den 2 aug. till Pröven, der vårt kolförråd
kompletterades och hvarifrån vi afreste på aftonen den 3
augusti.

Det hade varit min mening att nu landstiga på
Harön, medan Sofia skulle göra en zoologisk-hydrografisk färd
öfver Baffins Bay, men just som vi skulle afgå från Pröven,
rapporterade maskinisten, att ångpannan behöfde repareras
för en uppkommen skada. Då vid Pröven icke var något
tillfälle till paleontologiska arbeten, och då jag ansåg det
vara nödvändigt, att åtminstone Harön samt Patoot vid
Wajgattet blefvo af mig besökta, beslöt jag låta Sofia gå till
Ritenbenk för att i dervarande säkra hamn få skadan reparerad.
På vägen dit kunde jag jemte Kolthoff landsättas på endera
af de nämnda platserna samt sålunda använda tiden, medan
reparationen pågick. Arbetena i Omenak-fjorden måste på
grund af den framskridna tiden helt och hållet uppgifvas,
och huru frestande en undersökning af de äldsta der
förekommande kritlagren skulle hafva varit för mig personligen,
var den dock af relativt mindre vigt, emedan Nordenskiöld
från dessa lager vid sitt besök på stället 1870 hemfört
utomordentligt omfattande och praktfulla samlingar af
växtfossil, hvilka ligga till hufvudsaklig grund för hvad man
hittills känner om denna äldre kritflora. Då vi den 4
augusti på morgonen passerade Harön, var emellertid en så
stark sjögång rådande, att en landstigning på dess öppna
kust icke var tänkbar, hvarför jag lät Sofia styra mot
Patoot på norra sidan af Wajgattet, dit vi anlände vid 4-tiden
på eftermiddagen. Varnade af föregående erfarenhet hade
vi nu medtagit ett officerstält samt dessutom ett mindre
tält för våra båda grönländare. Härigenom undsluppo vi
den ytterst obehagliga lukten af grönländarnes utdunstning.
Sofia fortsatte färden till Ritenbenk och anlände dit på
morgonen den 5, efter att på vägen hafva mött direktör
Hörrings båt och tagit honom om bord.

Patoot är i geologiskt och paleontologiskt hänseende
ytterst intressant. Steenstrup har här upptäckt en kritflora,
yngre — motsvarande de s. k. senona kritaflagringarnas
i Europa — än den till Atane-serien hörande. Af denna
flora egde Naturhistoriska Riksmuseum intet material, och
jag ansåg det derför af största vigt att här göra
insamlingar. Jemte de fossila växterna förekomma äfven
djurförsteningar, såsom aftryck af sjöborrar, musslor och andra.
De bevisa, att en del af dessa lager afsatts i hafvet; andra
lager på samma ställe torde deremot obestridligen vara
bildade i sött vatten. Men det är ej blott de här
förekommande fossilen, som göra stället intressant; forskarens
uppmärksamhet påkallas af äfven ett annat mycket märkligt
förhållande. Här måste nämligen i forna tider en storartad
jordbrand hafva egt rum; den härstädes befintliga bergarten,
ursprungligen en bituminös skiffer, är nämligen ända upp
till 1,500 fots höjd alldeles förbränd och är lika brokig
som askan efter orent stenkol. Det stora flertalet stycken
äro tegelröda, hvarför hela sluttningen på afstånd lyser röd,
andra hafva andra nyanser af röd färg, åter andra äro
chokoladfärgade, andra hvitgula eller hvita. Dessa
skifferstycken ligga nu blandade om hvarandra på sluttningarna;
der och hvar ser man äfven stora stycken af slagg, än
blåsig liksom vid en masugn, än
bestående af sammansintrade
skifferbitar. I den brända skiffern träffas
aftryck af blad samt djurlemningar, 
och branden har medfört den
goda egenskapen, att den förut
bräckliga och sköra bergarten nu
blifvit mycket hård och fast, äfven
om den är mycket tunn. Den tål
således väl allt slags transport.
Den nu omordade branden har
vanligen icke sträckt sig djupt in i
bergen, ty der lagren af bäckar
äro genomskurna, kommer man
snart under fund med, att elden
hufvudsakligen verkat längs
sluttningens yta. Längre in har
skiffern sitt vanliga mörka utseende.
Huru branden kunnat uppstå
känner man icke; den synes icke hafva
något med basaltutbrotten att göra,
ty på ett ställe, der lagren
genomdrogos af en basaltgång, var denna
lika rödbränd som skiffern sjelf,
hvilket visar, att branden egt rum,
sedan basalten redan stelnat. Om Wajgattet vore af
preglacial ålder, kunde man snarast förmoda, att elden
uppkommit genom antändningen af någon på sluttningen före
istiden växande större skog, som vid sin brand äfven an tändt

<img><b>Bladfragment af en cycade</b><br>(<i>Zamites</i> n. sp.) från den brända skiffern vid Patoot.<br>(Nat. storl.).</img>

kollagren och de bituminösa skiffrarna närmast ytan. Men,
som sagdt, något bestämdt bevis för brandens art eller
uppkomst känner man för närvarande icke. Den har för öfrigt
sträckt sig ganska långt från Patoot så väl mot nordvest
som sydost.

Vi stannade här i fyra dagar, den 5—8 augusti.
Vädret var dock ej alltid det bästa på grund af ofta
rådande mycket stark dimma, och nätterna i tältet började
bli kalla. Goda fynd gjordes dock allt jemt, och jag
erhöll ett par tunnor fulla med ganska vackra
växtfossil härifrån, hvarför äfven denna flora
nu är väl representerad i våra samlingar.
Åtskilliga nya arter träffades, bland hvilka må
framhållas en cycadé, <i>Zamites</i> n. sp. (se
bilden sid. 341), enär ingen sådan växt förut
funnits i denna serie. Äfven djurfossil erhöllos,
bland hvilka särskildt må nämnas en stor och
vacker täckvinge af en skalbagge, ett djur
som hittills icke blifvit funnet i Nordgrönlands
yngre kritaflagringar. Öfver Patoot-serien
komma tertiära bergarter, och jag igenfann äfven här det
utmärkta ledlager, som jag förut lärt känna på Disko och
vid Atanekerdluk.

<img id="4646"><b>Skalbaggsvinge</b><br>(nat. storl.) från den brända skiffern<br>vid Patoot.</img>

Kolthoff var till en början icke belåten med det
entomologiska utbytet; de få fjärilar, som erhöllos på
sluttningen, voro af vinden mycket skadade. Då jag den 7
augusti under de geologiska arbetena kom upp på en
fjellterrass mellan 2,500 och 8,000 fots höjd, öfverraskades jag
af den mängd fjärilar, som här förekommo. Men så var
ock vegetationen här uppe först nu i full blomstring, under
det att den på sluttningarna redan var förbi. Kolthoff gick
hit upp följande dag och återvände på aftonen; han hade
gjort en utomordentligt rik skörd, alla medhafda flaskor
och burkar voro alldeles fulla. Af dagfjärilar må nämnas
<i>Golias Hecla</i> och <i>Argynnis charidea</i>, af nattfjärilar olika,
ännu ej bestämda arter af slägtet <i>Anarta</i> samt en <i>Plusia</i>;
längre ned funnos äfven tvenne slags geometrider. Den 9
ämnade han åter vandra upp, men då vi på morgonen voro
sysselsatta med intagande af frukosten, hördes plötsligt Sofias
ångpipa. Det var som vanligt stark tjocka, hvarför fartyget
ej kunde få landkänning, och några signalskott, som vi
affyrade, hördes ej. Hans skickades nu ut i sin kajak, men
hvisslingarna blefvo svagare, utvisande att fartyget vändt.
Plötsligt sänkte sig dimman, Sofia satte rätt kurs, och om
en stund voro vi åter om bord. Redan föregående dag vid
3-tiden hade fartyget begifvit sig af hit, men på grund af
tjocka måst ankra vid Atanekerdluk. Under vistelsen i
Ritenbenk hade Forsstrand, som vanligt, sysselsatt sig med
zoologiska arbeten, såsom skrapningar m.  m.

Vi satte nu kurs mot Nugsuak (eller Noursoak), hvarest
manskap för färden öfver Baffins Bay äfvensom vägvisare för
Harön skulle erhållas. Tjocka hindrade oss likvisst att inlöpa
dit på aftonen, och först klockan fem på morgonen den 10
kommo vi fram. Utliggaren var bortrest, och kol, hvarom
vi i Ritenbenk fått löfte, kunde derför ej erhållas. Fem
eskimåer fingo vi dock, af hvilka en medtogs till Harön,
de andra skulle tjenstgöra på fartyget vid lodningar o. dyl.
Vid tiotiden på förmiddagen landsattes jag och Kolthoff
jemte Nils och en Nugsuak-eskimå på ön, under det att
Sofia gick vidare vester ut. Harön är en utanför Wajgattet
belägen, omkring 19 kilometer lång ö, som till största delen
består af basaltbäddar. En bergshöjd på öns södra del är
1,640 fot hög, men större delen af ön är en vida lägre
platå, förmodligen omkring 5- à 600 fot öfver hafvet. På
nordöstra sidan finnas vid Aumarutigsat mellan
basaltbäddarna lager af kol, lera och lerjernsten m. m., från hvilka
Steenstrup hemfört en vacker samling af tertiära bladaftryck.
I de brunkolslika kolen finnes äfven rätt ymnigt ett fossilt
bernstenslikt harts (retinit). Fyndorten är af stor vigt
för den skull, att de växtförande lagren här aflagrats, under

<img id="4647"><b>Tertiärfrukter samt en kotte från Harön.</b><br>(Efter naturen, alla i naturlig storlek.)<br>1. Vingfrukt (fragment) af lönn.  2, 3. Frukter af tvenne olika slags valnöt. 4, 5. Kärna af<br>valnötsfrukt, sedd från olika sidor. 6. Frukt af Carya. 7, 8. Ännu ej bestämd frukt.  9. Kotte<br>af gran {<i>Pinus M’Clurei</i> <sc>Hr</sc>).</img>

det att. basaltbildningen pågick; en del af bladen ligga till
och med i en af vulkanisk aska bildad tuff. <i>Man kan 
</i> 
<i>
således af växtfossilen inse, att basaltufbrotten här, liksom, nästan
allestädes så väl i Europa som i Amerika, egt rum under
den tertiära tiden.</i>

Vi slogo upp vårt tält vid en gammal eskimåruin, 2
à 3 kilometer norr om Aumarutigsat, den enda lämpliga
tältplats vi kunde upptäcka, ett i alla afseenden bra ställe,
skyddadt för vind ocb med godt, klart vatten, ett angenämt
utbyte mot Wajgatts-bäckarnas lervälling. Genast derefter
började vi våra arbeten. På väg till kolbrotten träffade jag
ett nytt växtförande lager, rikt på bladaftryck, men med
få arter; en storbladig lönn var allmännast. Kolthoff hade
gjort en god skörd af insekter. Den 11 rådde en stark
blåst, och Kolthoff biträdde mig derför hela dagen vid
insamlingen af växtfossil. Derunder träffades några
märkliga, ytterst väl bevarade frukter (sid. 344, fig. 2, 3) af
olika slags valnöt (äfven sjelfva kärnan utmärkt väl
petrificerad), vidare förkislade stammar och en stor mängd
blad, hvarför vi hade allt skäl att vara belåtna med vår
dag. Vi voro dock något oroliga för Sofia på grund
af den starka blåsten, och på qvällen syntes hon komma
utifrån, passerande ön på väg inåt Wajgattet. Landning
var nämligen nu i den svåra sjögången alldeles omöjlig.
Den 12 lät jag eskimåerna bära tvenne medförda
tomtunnor till fyndorten för växtfossilen och inpackade dessa för
att, i händelse Sofia skulle anlända, hafva allting klart.
Arbetet upptog nära nog hela dagen, och på återväg till
tältet fick jag på afstånd se Sofia komma från Wajgattet.
Detta var på sätt och vis en missräkning, ty jag hade
hoppats att åtminstone en dag under Grrönlandsresan få
tillfälle att ströfva omkring med bössan på axeln, och hittills
hade tiden ej tillåtit något sådant. Vi hade i Nugsuak
fått höra, att tvenne renar nyligen blifvit sedda på ön, och
dessa skulle nu blifvit föremål för vår jagt. Dessutom hade
jag på den korta vägen från tältplatsen till kolbrotten sett
så många sällsynta växter, deribland den för Grönland nya
<i>Glyceria Kjellmani</i>, att en vandring kring ön äfven i
botaniskt hänseende bort lemna ett mycket godt resultat. Som
vi emellertid snart måste möta Nordenskiöld, kunde nu,
sedan Sofia väl anländt, ej något uppehåll ifrågakomma,
och sedan vårt bagage och de båda stentunnorna väl
forslats om bord samt eskimåen från Nugsuak förts ett stycke
upp mot norra landet och der lemnats i sin kajak, styrde
vi kurs mot Ujaragsugsuk, för att intaga kol. Vi anlände
dit vid 9-tiden på f. m, den 18.

Forsstrand och Hamberg hade med Sofia den 10 börjat
den tillämnade färden öfver Baffins Bay, hvilken till en
början såg lofvande ut. En lodning och en mycket gynsam
trawling hade samma dag vid 1-tiden utförts, och färden
fortsattes mot vester. Men vinden blef allt starkare, till
slut nästan storm, hvarför Sofia redan vid 6-tiden på e. m.
måste vända och söka skydd i Nugsuaks dåliga hamn, dit
ankomsten skedde tidigt på morgonen den 11. Här kom
fartyget till följd af stark dyning och i hamnen indrifvande
isberg i ett mycket kritiskt läge, hvarvid ankaret med
ketting förlorades, så att Sofia i det svåra vädret måste gå ut
ur hamnen, sedan äfven en tross sprungit. Arbetena om
bord voro så mycket svårare, som den redan förut väl
fåtaliga besättningen (eskimåerna blefvo nämligen vid
sjögången sjuka och odugliga till arbete) ytterligare minskats
derigenom, att styrmannen genom att skada sin ena fot blifvit
urståndsatt att tjenstgöra. Efter att förgäfves hafva sökt
skydd på flere ställen gick kapten Nilsson med fartyget till
Atanekerdluk, i hvars hamn ankaret fäldes sent på
morgonen den 12. Sedan här en väl behöflig hvila blifvit
njuten, afgick Sofia klockan 1 e. m. till Harön, der, såsom
redan nämnts, Kolthoff och jag blefvo hemtade.

Vid ankomsten till Ujaragsugsuk den 13 togo vi om
bord kolbrytare och afgingo med dem genast till 
Unartoarsuk, der enligt förut träffadt aftal allt var klart till
brytning. Vi intogo här 100 tunnor kol, och det uppehåll, som
häraf förorsakades, användes såsom vanligt till
naturhistoriska iakttagelser. Kolbrytningen upptog hela denna dag
samt natten till kl. 1 f. m. den 14, då vi afgingo till
Godhavn, dit ankomsten skedde vid tiotiden på f. m., och
der vi genast började intaga ytterligare 200 tunnor kol. De
underrättelser, vi här fingo beträffande Nordenskiölds parti,
gjorde oss till en början oroliga, ty man försäkrade, att
detta ännu för 5 dagar sedan icke hade anländt till
iskanten. Jag öfverlade derför med direktör Hörring om de
åtgärder, som för en eventuel undsättning borde företagas,
samt erhöll af honom bref till kolonibestyrarne i
Egedesminde och Kristianshaab, att de dervid på allt sätt skulle
vara mig behjelpliga. Min afsigt var nämligen att, så vida
Nordenskiöld ännu ej återvändt, afsända observationspartier
till kanten af inlandsisen i alla närbelägna fjordar, äfvens
som att sjelf företaga en vandring ett stycke in på isen
längs expeditionens väg. Men man kunde på samma gång
med allt skäl befara, att om en olycka drabbat
isvandringspartiet, var utsigten till dettas undsättning nästan ingen,
och det var derför väl, att någon sådan icke behöfde
ifrågakomma. Denna dag fingo vi veta, att våra eskimåer, som
medföljt till Kap York, här i Godhavn berättat, att
infödingarne vid Kap York skulle sagt, att den amerikanska
öfvervintringsexpeditionen på slädar anländt till Littleton
Island, och då vi frågade Hans Hendrik härom, bekräftade
han detsamma. Han vidhöll detta, med tillägg att
»Commande» Greely var död, äfven när Nordenskiöld
sedermera ytterligare förhörde honom i Egedesminde. Det är
svårt att veta hvad man om uppkomsten af denna
historia skall tro. När infödingarne vid Kap York berättade,
att »Rasleigh» skulle vara död, nämndes icke något om
denna sak, oaktadt vi ifrigt frågade efter flere 
underrättelser. Vi tänkte till en början, att våra eskimåer med afsigt
dolt detta, af fruktan att vi då skulle med Sofia göra ett
undsättningsförsök norr ut, ty de voro under hela
instängningen vid Kap York ytterst rädda och ängsliga. Men,
såsom man nu vet, är berättelsen helt och hållet osann.
Antingen var det hela något missförstånd af eskimåerna från
Godhavn, eller hade historien tillagats af dem sjelfva, ty
de hederliga invånarna vid Kap York sade nog ej annat
än hvad de visste. Dock har man sedan den tid, då
forskningarna efter Franklin pågingo, exempel på, att äfven bland
eskimåerna vid Kap York individer funnits, hvilka mera
älskat dikt än sanning. Den 15 erhöllo vi ett annat
bevis på grönländarnes egendomlighet. Vi erforo nämligen,
att en kajakman föregående dag anländt från Egedesminde,
samt att han till härvarande eskimåer meddelat, att
Nordenskiöld redan för några dagar sedan hade kommit till
Ikamiut. Men denne kajakman hade fått resa åter, utan
att de på platsen boende danskarne fått någon underrättelse
härom, och fastän alla eskimåerna i kolonien hade sig saken
bekant, hade det icke heller fallit någon af dem in att förut
meddela den glädjande underrättelsen vare sig åt oss eller
åt någon af myndigheterna i Godhavn. Vi hade sålunda
föregående dag oroat oss förgäfves och afgingo nu betydligt
lugnade från Godhavn efter slutad kollastning klockan sju
e. m. Vi uppehöllos under natten af tjocka och anlände
till Egedesminde först vid tiotiden på f. m. den 16. Här
kom Nordenskiöld oss i båt till mötes, och efter hjertliga
helsningar å ömse sidor voro snart alla Sofias män åter
samlade om bord.

<img></img>
</chapter>
<chapter name="ÅTTONDE KAPITLET">

<h2><small>ÅTTONDE KAPITLET.</small></h2>

Sofia instängd i Tasiusarsoak. — Fara vid färden derifrån. — Expeditionens
båda afdelningar mötas i Egedesminde. — Färd till Ivigtut och Julianehaab. — 
Briggen Hvalfisken. — Utfärd till Igaliko-fjorden. — Nordmanna-ruinerna i
Grönland. — Äldre arkeologiska undersökningar derstädes. — Ruinernas utbredning
och beskaffenhet. — Har boskapsskötsel fordom idkats vid Igaliko? — Bristen på
fornsaker. — »Klockmetall». — Det förmenta Brattahlið. — Nutida jordbruk och
boskapsskötsel vid Igaliko. — Insekter och landtmollusker derstädes. — 
Egendomligt ljusfenomen på Igaliko-fjorden. — Fynd af sodalit-syenit. — Ankomst till
Frederiksdal.

Innan jag återgår till skildringen af våra öfriga
arbeten och färder nnder 1883 års expedition, måste jag
redogöra för ett farligt och för förhållandena i Grönlands
isfjordar mycket upplysande äfventyr, som vårt fartyg råkade
ut för vid utseglingen från den skenbart så trygga hamnen
vid inlandsisens bräm. Sjelf var jag vid detta tillfälle
frånvarande, och jag nödgas derför skildra händelsen efter
anteckningarna i den af kapten Nilsson förda skeppsdagboken.

Såsom läsaren från det föregående torde erinra sig,
deltog kapten Nilsson, jemte större delen af Sofias
besättning, vetenskapsmän och tillfälliga passagerare, i början af
isvandringen. Jemte sina många följeslagare lemnade han
hufvudpartiet den 6 juli vid 3:dje rastplatsen på isen. Han
hade order att, sedan han återkommit till fartyget, så fort
som möjligt lemna Aulaitsivik och ånga först till Godhavn
för att taga Hans Hendrik om bord, sedan till det ställe
af Wajgattet, der dr Nathorst och herr Hamberg med
följeslagare blifvit landsatta. Sedermera skulle Sofia till den 14
augusti ställas till dr Nathorsts förfogande för de
forskningsfärder i Wajgattet och den utflygt till Kap York, som
ofvanför beskrifvits.

Under återfärden till hamnen från 8:dje rastplatsen på
isen inträffade intet anmärkningsvärdt. Alla man nådde
välbehållna, om ock något uttröttade, fartyget den 7 juli. Vid
framkomsten var allt väl om bord, allt i ordning till
afresan.

Om de följande dagarnes händelser meddelar
skeppsdagboken följande:

<i>Söndagen den 8 juli.</i>  Enligt order af baron
Nordenskiöld har jag i dag utvägt och ilandfört proviant för tio
man i fjorton dagar samt reservkläder för isexpeditionen.
Dessutom qvarlemnas här för dess räkning ett tält, en
hvalfångstbåt och några eskimåer, hvilka här skola invänta
isexpeditionens återkomst. Efter att hafva gjort allt klart
härstädes och ordentligt upplodat hamnen, lättade vi, kl.
10 på aftonen, ankaret och ångade ut, men nu var hela
Tasiusarsoak-viken alldeles uppfyld af is. Jag försökte
såvidt möjligt tränga mig igenom, men fastnade klockan 12
bland täta grundisar, mellan hvilka issörja hopat sig till en
otrolig tjocklek och täthet. Klockan 1 på morgonen
lyckades jag dock efter svåra ansträngningar att komma lös.
Som jag insåg, att det var omöjligt att tränga igenom,
ansåg jag det rådligast att återvända till Sofias hamn, för
att der afbida förändringar i isens läge. Jag erfor nu, att den
del af inlandsisen, hvilken här skjuter ut i hafvet, under
min bortovaro <i>»kalfvat»</i> <footnote>En i hafvet eller en insjö utskjutande glacier säges »kalfva», då isberg
eller större isblock falla ned från glancierbrämet, eller då sådana brytas lös ifrån
detsamma, derigenom att vattnet lyfter upp en del af glacierens yttersta, i vattnet
utskjutande del. Det är på detta senare sätt, som de största isbergen bildas. I
båda fallen är kalfningen förenad med stort buller och dån. </footnote> åtskilliga gånger. Detsamma var
förhållandet i dag (den 8) vid middagstiden, då en större
flodvåg hastigt kom in i hamnen, så att vattnet på en gång
steg omkring 2 fot. Dessa ismassor, som skilt sig från
inlandsisen, hafva nu totalt instängt oss. Verkningarna af
dessa fenomen voro alldeles främmande för mig och troligen
till en del äfven för professorn, annars förmodar jag, att
han ej velat taga Sofia hit upp.

<i>Måndagen den 9 juli.</i>  Till ankars i Sofias hamn. Frisk
bris från SO med klar luft.

<i>Tisdagen den 10 juli.</i>  Frisk bris från SO med klar
luft. Isen börjar att synas något glesare, och ett öppet
ställe har bildat sig längst upp i innersta viken af
Tasiusarsoak. Hoppas snart blifva befriade från vår fångenskap.

<i>Onsdagen den 11 juli.</i>  I natt har inlandsisen å nyo
kalfvat med den följd, att vattnet i hamnen stigit 6 till 8
fot och bortryckt från eskimåerna den hvalfångarbåt, som
de haft med sig hit för isexpeditionens räkning. Den
återfans dock ute vid iskanten, full af vatten och till en del
sönderklämd af is. Mast, segel, åror och roder voro
bortkomna. Vi bogserade båten åter in i hamnen, drog den
högt upp på land, reparerade den, så godt sig i hast göra
lät, och ersatte årorna med nya<footnote>Samma händelse skildrades för mig, på bruten danska, med särdeles
lifliga ord och åtbörder af Pinie Brandt, förmannen för de eskimåer, som skulle
invänta ispartiets återkomst. Att döma af Brandts skildring, hade den af isens
kalfning åstadkomna vågen trängt in i det på stranden uppslagna tältet och
nära nog dränkt samtliga dess invånare, hvilka här, välmående och mätta, egnade
sig åt den ej endast af söderns folk högt skattade sysselsättningen »dolce far
niente». </footnote>.

Isen i Tasiusarsoak har till följd af den häftiga
kalf-ningen blifvit mycket mera sammanpackad än förut. Man
hör från inlandsisen ofta mycket starka, långt utdragna dån
och häftiga, höga knallar. Den i hafvet utskjutande
ismassan tyckes hafva remnat i midten samt rest sig upp i
en förfärligt hög rygg.<footnote>Kapten Nilsson har här varit i tillfälle att bevittna, huru isberg
uppkomma <i>genom uppflytning</i> af den i hafvet utskjutna ismassan, en händelse 
som, så vidt man känner, endast en gång förut blifvit på nära håll bevittnad
af en europé, nämligen af Amund Helland (Om de isfyldte Fjorde og de glaciale
Dannelser i Nord-Grönland; Archiv for Mathemat. og Naturvidenskab, 1, Kristiania
1876. Jemför äfven Meddelelser om Grönland, IV, s. 21 och 93). Kalfning
genom ismassors nedfallande från glacierbrämet har jag sjelf flere gånger
bevittnat. </footnote> Det ser mörkt ut att komma ur
den här knipan.

<i>Torsdagen den 12 juli.</i>  Laber sydostvind med klar
luft. Isen tyckes ej undergå någon vidare förändring, och
som en stor del af expeditionens förestående arbeten måste
uppskjutas, om vi nödgas qvarligga här en längre tid, har
jag beslutat att göra ett nytt försök att forcera isen för
att kunna fortsätta resan.

Tasiusarsoak är förbundet med den egentliga
Aulaitsivikfjorden medelst ett mycket smalt sund, som man vid
in- och utgående nödgas passera. I detta framlöpa otroligt
våldsamma, af tidvattnet förorsakade hvirfvelströmmar,
omöjliga att passera annat än vid strömskifte. I beräkning att
komma till sundet just vid den tiden, lyfte jag, sedan allt
blifvit gjordt sjöklart om bord, ankaret kl. 7 e. m. Snart
voro vi inne bland isen, och jag lyckades med sakta
maskin tränga igenom den sammanpackade småis, hvilken låg
tätt hoppressad mellan isbergen, tills isen efter ett par
timmars gång blef så tät, att större ångkraft måste
användas. Nu såg man ej ringaste spår till öppningar mellan
isen. Jag fortsatte i alla fall färden, i hopp om att
närmare sundet möta glesare is, och det lyckades mig verkligen
att komma ett stycke längre, tills Sofia slutligen helt och
hållet fastnade. Jag var nu så nära sundet, att jag fruktade
för häftig pressning, då tidvattenströmmen åter uppnådde
sin största hastighet. Det blef derför nödigt att söka
forcera oss fram till sundet, hvilket slutligen lyckades genom
att vexelvis gå back och framåt, samt genom att med
bärlingar skjuta undan isstyckena. Här började visserligen
issörjan att blifva tunnare, men till följd af uppehållet under
hitvägen, kommo vi för sent fram för att kunna begagna
<img><i><small>Ill. W. MEYER, X. A.<tab><tab><tab><tab><tab>R. H.[=Haglund]</small></i>
<b>Tasiusarsoak uppfyldt af is, sedt från en bergshöjd vid Sofias hamn.</b><br>Efter en teckning af <sc>L. Möller</sc>.</img>

strömskiftet. Vattnet forsade redan med otrolig fart ut ur
fjorden och förde stora isberg och isfält ned mot oss. Till
en början lyckades jag styra undan, men isen blef allt
tätare och tätare och började hvirfla rundt i alla riktningar.
Ett större isfält kom i vår väg. Jag kunde ej komma
igenom det, oaktadt jag gick med full fart framåt. Med
detta isfält för stäfven slungades Sofia tillbaka ned mot det
ena landet. Jag backade med full fart för att på så sätt
komma lös, men strax derpå hade jag ett isberg vid
propellern, så att backning blef omöjlig. Åter sattes full fart
framåt för att så länge som möjligt kunna hålla Sofia klar
från land. Jag hoppades, att någon lycklig slump skulle
ändra vår förtviflade belägenhet. Länge dröjde det ej heller,
förr än ett stort isberg kom hvirflande ned mot det isfält,
hvilket förut hade satt sig fast på oss. Detta blef nu i
en hast lösryckt och jemte isberget kastadt ned i strömmen.
Åter var Sofia befriad och redde sig sedermera med lätthet
mellan de allt jemt framstormande ismassorna. Dessa blefvo
dock småningom glesare. Klockan 1 var nästan all is
passerad, och strömmen gick jemnare framåt. Med stor glädje
sågo vi nu Tasiusarsoakviken försvinna och fartyget ånga
framåt i nästan isfritt vatten.»

Något vidare äfventyr hade kapten Nilsson ej under
färden till Wajgattet. Han kom den 13 till Kangaitsiak,
der Grönlands nuvarande högste styresman, direktör
Hörring, jemte sin skinklädda svit, lemnade expeditionen. Här
undersöktes Sofia noga. Hon befans fullt oskadad. Endast
en eller annan buckla i skrofvet och en naggning i ett af
propellerbladen erinrade om hennes svåra kamp med isen.
Länge skall dock hennes färd genom Tasiusarsoaks farliga
inlopp minnas af passagerare och besättning, framför allt
af de många eskimåer, som voro med. Ja, jag antager,
att berättelsen om denna del af Sofias färd skall sprida sig
från mun till mun bland traktens invånare, kanske t. o. m.
genom en artikel i »Atuagagliutit» i allt vidsträcktare
kretsar, tills den slutligen i eskimåernas rika sqvallerverld får
plats såsom sidostycke till berättelsen om umiaken, som
med män, hundar, qvinnor och barn omkonf i de hvirflar,
bland hvilka Sofia hade så svårt att reda sig, t. o. m. med
ångans hjelp.

I Godhavn, der Sofia lade till för att afhemta Hans
Hendrik, mötte hon den amerikanska expeditionen under
befäl af löjtnant <sc>Garlington</sc>, som skulle undsätta Greely.
Denna expedition, som nu befann sig om bord på
hvalfångaren Proteus, kapten <sc>Reclide Pike</sc>, hvilken åter
eskorterades af örlogskorvetten Tantic, commander <sc>Frank
Wildes</sc>, uppnådde såsom bekant ej sitt mål, i det Proteus den
28 juli blef sönderskuren af is i Smith Sound.

Den 15 juli ankrade Sofia vid Atanekerdluk, der
Nathorst gick om bord samt öfvertog befälet öfver expeditionen
under min frånvaro. För hans intressanta och för
vetenskapen vigtiga färder har en redogörelse blifvit lemnad i
de föregående kapitlen.

*

Då Sofia nu åter ankrade vid Egedesminde, voro alla
man raska, fartyget lastadt med rika naturvetenskapliga
skatter från de haf och land, som Nathorst och hans
följeslagare besökt, allt väl om bord på det när, att Sofia under
kampagnen norr ut förlorat ett ankare med fyratio famnars
ketting och fått några ytterligare bucklor i sina sega plåtar.
Om ock oförutsedda svårigheter hindrat dr Nathorst att
komma fram till de gåtfulla och särskildt för mig intressanta
jernstenarne vid Sovalik, uppvägdes detta i rikt mått af de
samlingar han hemfört från Wajgattets stränder.

Jag hade varit mycket orolig för Sofia, ty redan vid
återkomsten från Egedesminde kunde jag af berättelserna
om årets isutsigter sluta, att isförhållandena i Baffins bay
varit ogynsammare, än jag beräknat, då jag intog en resa
med Sofia till Kap York i expeditionens arbetsplan — en
resa som under vanliga år icke torde vara förenad med
några allt för stora svårigheter. Men detta år lär, utom
Sofia, endast ett fartyg hafva framträngt så nordligt, som
till Kap York, och detta fartyg, den förut omtalade, starkt

<img id="4648"><i><small>Ill. W. MEYER, X. A.</small></i>
<b>Kyrkan i Egedesminde.</b><br>Efter en fotografi af expeditionens fotograf.</img>

byggda hvalfångaren Proteus, krossades der uppe under
så svåra förhållanden, att manskapet endast med möda
kunde räddas. Att man åter på Sofia hade varit ytterligt
orolig för isvandrarnes öden är sjelfklart. Ej underligt då,
att de få timmar, Sofia denna gång tillbragte vid
Egedesminde för att taga om bord isutrustningen och ett nytt
ankare, i stället för det hon nödgats qvarlemna i Nugsuaks
hamn, användes till en skyldig afskedsfest för våra vänliga
värdar i kolonien och till en helsningsfest mellan »partiet
York» och »partiet inlandsis». Sofia var vid sin återkomst
till Egedesminde fullt sjöklar, och redan ankomstdagen
klockan 5 e. m. lyftades ankaret åter. Vårt närmaste mål
var nu Ivigtut, der, såsom läsaren torde erinra sig, en kol- 
och proviantdepot fans upplagd för expeditionen, och der
de sista förberedelserna för färden längs Grönlands ostkust
skulle företagas.

Till följd af isberg, drifis och dimma gick öfverresan
denna gång temligen långsamt, så att ankaret först den 19
augusti, efter 70 timmars färd, åter kunde fällas i Ivigtuts
hamn. Trenne fartyg lågo för tillfället förankrade derstädes,
nämligen den sedan M’Clintocks polarexpedition 1857—59
berömda ångaren Fox och två för kryolittransport afsedda
danska segelfartyg. Det ena af dessa senare hade under
hitseglingen sistlidne vår lidit svårt haveri i drifisen och låg
nu qvar under reparation. Fox har efter 1859, underbefäl
af sir <sc>Allen Young</sc>, varit använd vid de hydrografiska
undersökningar, som anstälts i norra delen af Atlantiska
oceanen för att utröna möjligheten att nedlägga en
telegrafkabel öfver Färöarna, Island och Grönland <footnote>Resan är populärt skildrad i <sc>Th. Zeilau</sc>, Fox-Expeditionen i Aaret
1860, Kjöbenhavn 1861. </footnote>. Fartyget eges
numera af kryolitbolaget och användes för att underhålla
kommunikationen mellan Danmark och Ivigtut.

Jag uppehöll mig vid Ivigtut endast så länge, som var
nödvändigt för att taga om bord åtskillig hit uppsänd
proviant och allt hvad Sofia möjligen kunde lasta af det
genom kryolitbolaget för expeditionens räkning hitförda
rikliga kolförrådet. För att bereda större utrymme om
bord för dessa artiklar, återsände jag deremot med bolagets
fartyg en del numera obehöflig utrustning och det mesta
af det, som ännu fans qvar om bord af våra under
sommaren gjorda samlingar, till hvilka fogades några stora
praktstuffer af kryolitbrottets märkliga stenarter, som skänkts
till expeditionen af grufvans, mot de svenske grönlandsfararne 
synnerligen förekommande och gästfrie »bestyrare»
hr <sc>Haureberg</sc>.

Då Sofia lemnade Ivigtut, var hon försedd med kol
till full gång under elfva dygn, motsvarande en
tillryggalagd väglängd i godt väder af öfver 2,000 naut. mil, och
hennes besättning hade tillgång till riklig proviant för 12
månader. Vårt uppehåll på detta ställe begagnades för
öfrigt till hydrografiska arbeten och draggningar i den djupa,
utanför liggande fjorden, samt till geologiska, zoologiska
och botaniska utflygter, bland annat till en närbelägen dal,
som förmodligen med anledning af sin rika vegetation,
erhållit namnet <i>Grönnedal</i>, och till det ställe, der inlandsisen
faller ut i Arsukfjorden. Från utfärden till det förra stället
hemförde hr Kolthoff åtskilliga sällsynta fjärilar och andra
insekter. Af det botaniska utbytet förtjena omnämnas
vackra, blommande exemplar af den för oss svenskar så
kära linnean (<i>Linnæa Borealis</i>), som förekom i ganska riklig
mängd i de täta videsnåren i granskapet af sjelfva kolonien.
Den var förut ej känd från Grönland, men har sedermera
af den danska expeditionen med Fylla träffats ännu vid
67° n. br. Dessutom studerade botanisterna här en mängd
mindre vackra, men derför ej mindre intressanta ogräsarter,
som, införda med odlingsväxter, ballast m. m. från Europa,
hastigt spridt sig i den nya jordmånen. Öfver dessa har
dr Berlin lemnat nedanstående förteckning, som jag här
meddelar, emedan jag antager, att den torde vara af
intresse för kännedomen om sättet för växternas spridning
till nya områden.

Ogräs och ballast växter vid Ivigtut:

<i>Chelidonium majus</i> L.

<i>Brassica Napus</i> L.

<i>Sinapis arvensis</i> L.

<i>Cochlearia officinalis</i> L.

<i>Thlaspi arvense</i> L.

<i>Capsetta bursa pastoris</i> (L.) <sc>Med</sc>.

<i>Spergula arvensis</i> L.

<i>Erodium cicutarium</i> (L.) <sc>L’Her</sc>.

<i>Medicago lupulina</i> L.

<i>Trifolium repens</i> L.

<i>Ervum hirsutum</i> L.

<i>Rubus idæus</i> L.

<i>Galium Aparine</i> L.

<i>Senecio vulgaris</i> L.

<i>Anthemis arvensis</i> L.

<i>Matricaria inodora</i> L.

<i>Artemisia vulgaris</i> L.

<i>Lappa tomentosa</i> (<sc>Mill</sc>.) <sc>Lam</sc>.

<i>Cirsium arvense</i> (L.) <sc>Scop</sc>.

<i>Centaurea Jacea</i> L.

<i>Sonchus oleraceus</i> L.

<i>Lycopsis arvensis</i> L.

<i>Verbascum Thapsus</i> L.

<i>Lamium purpureum</i> L.

    »    <i>amplexicaule</i> L.

<i>Plantago major</i> L.

<i>Chenopodium album</i> L.

<i>Rumex domesticus</i> <sc>Hn</sc>.

<i>Polygonum Convolvulus</i> L.

    »     <i>lapathifolium</i> <sc>Ait</sc>.

<i>Urtica urens</i> L.

<i>Cannabis sativa</i> L.<footnote>Af dessa 32 arter äro endast 3, Capseila, Rumex och Urtica, förut
anträffade i Grönland. </footnote>

Ankaret lättades åter den 23 augusti tidigt på
morgonen. Vägen togs inomskärs till Julianehaab, dit vi
ankommo samma dag sent på aftonen. Under vägen passerades 
briggen »Hvalfisken», tillhörande grönländska handeln
och för mig välbekant sedan min resa till Grönland 1870.
Jag behöfde då för öfverresan med detta fartyg från
Kjöbenhavn till Godhavn nära åtta veckor. Nu sades den
hafva varit nära fyra månader på väg från Danmark till
Julianehaab. Den är således just ej någon snabbseglare,
men så är denna »Hvalfisk» ock snart hundra år gammal.
Den har i Grönländska handelns tjenst varit ute för
kaperierna på Nelsons tid och var redan gammal då. Att ett
segelfartyg kunnat under en sådan lång följd af år användas
för färder till Grönlands isfylda farvatten, talar ej allenast
godt för befälets och besättningens duglighet, utan torde
äfven kunna anses bevisa, att detta farvatten, när allt
kommer omkring, ej är så farligt, som mången föreställer sig.

Jag anlöpte Julianehaab, emedan kolonibestyraren Carl
Lützen vid mitt besök under uppresan lofvat att vid
återkomsten lemna expeditionen ett par slagtoxar, äfvensom
att söka skaffa mig en eskimåtolk, som vore villig att följa
med oss till ostkusten. Den kateket, som var utsedd
härtill, fick dock oväntadt förhinder. Bedan innan ankaret
fallit, fick jag upplysning härom af Lützen sjelf, som i en
båt kom fartyget till mötes för att i mörkret lotsa det till
hamnen. Han stälde äfven till expeditionens förfogande
allt som vid kolonien kunde undvaras af proviant, kol
m. m. Häraf begagnade jag mig ej allenast för att ersätta
det kol, som förbrukats under resan från Ivigtut till
Julianehaab, utan äfven för att, utan minskning af vårt eget
kolförråd, med Sofia göra en utflygt till det inre af
Igalikofjorden, hvarest, enligt många lärdes mening, Erik Rödes
gård Brattahlið varit belägen.

Den 24 augusti tidigt på morgonen ångade vi således,
åtföljde af några gentlemen och »lotsar» från kolonien, in till
det inre af fjorden, der vi efter några timmars färd under
ett härligt väder ankrade vid det ställe, <i>Igaliko</i>, efter hvilket
fjorden har sitt namn.

Sjelfva viken var här inne omgifven af grönskande
grässlätter, hvilka efter grönländska anspråk voro mycket
vidsträckta. På dessa träffar man sten grundvalar af en
mängd gamla hus.

Namnet Igaliko häntyder ock härpå; det betyder
nämligen »kokar mat» eller »kokplats»<footnote>Enligt <sc>Rink</sc>. Crantz kallar stället Igalak (= tarmfönster). Thorhallesen
åter Iggalik. Möjligt är att en namnomgestaltning här under tidernas lopp egt
rum. Namnet Igalak kunde häntyda derpå, att här finnes ett smalt och lågt,
af höga berg omgifvet öfvergångsställe till fjorden Tunugdliarfik. </footnote>. Oaktadt de här
befintliga fornlemningarna äro de vidsträcktaste, som träffats
på Grönland, voro de dock obetydligare än jag väntat.
Grundmuren till sjelfva den gård, som anses hafva tillhört
Erik Röde — ehuru, såsom längre fram skall visas, på nog
svaga grunder — häntydde på ett hus mindre än en vanlig
torparstuga i Sverige. Jag skall dock ej uppehålla läsaren
med en detaljbeskrifning af ruinerna från detta ställe, utan
för den, som af en eller annan anledning särskildt
intresserar sig härför, hänvisa till förut anförda uppsatser, till
Grönlands historiske Mindesmærker, III, s. 810, till 

<img id="4649"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Ruin vid Igaliko-fjorden.</b><br>Efter en fotografi af expeditionens fotograf.</img>

Meddelelser om Grönland, VI, s. 111, och till bifogade
teckningar. Deremot kan jag ej lemna denna intressanta fråga
utan att meddela en kort historik öfver de vigtigaste 
undersökningar, som gjorts på detta område, och en kritik öfver
de ej alltid befogade dogmer, som på grund af dessa
undersökningar proklamerats.

<img id="4650"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Ruin på en holme i Igaliko-fjorden.</b><br>Efter en fotografi af expeditionens fotograf.</img>

Hans Egede var den förste, som fäste<footnote>Redan i »Christian Lunds Indberetning til Kong Friderich den 3:dje af
28 Martii 1664», angående David Danells resor till Grönland 1652 och 1653,
talas det i förbigående om ruiner af nordmannabostäder. Jemf. <sc>John Erichsens</sc>
Udtog af Chr. Lunds Indberetning etc, Kjöbenhavn 1787, s. 46. </footnote>
uppmärksamheten på de lemningar efter fornnordiska boningsplatser,
som träffas mångenstädes på Grönlands vestkust, i 
synnerhet i bottnen af de stora fjordar, som skära djupt in i
sydvestra delen af landet. I sin dagbok säger han under
den 20 oktober 1722 derom följande:<footnote>Omstændelig og udförlig Relation angaaende den Grønlandske Missions
Begyndelse etc. af <sc>Hans Egede</sc>, Kjöbenhavn 1738, s. 68. </footnote>

Hidindtil havde vi intet hørt eller fornummet til, at der i
Nærværelsen skuide findes nogen Rudera eller Vestigia af vore gamle
Norskes Vaanings-Pladser, som fordum havde boed der i Landet;
men da trende unge Grenlænder af Naboerne kom den 24 til os,
og for slemt Vejr maatte blive om Natten hos os, fortalte de, iblant
anden Discours, ogsaa dette: Nemlig, at omtrent 3 Dages Reise
Østen fra os, inde udi det saa kaldede Baals-Revier, var at see et
stort steen-mured Huus, som for langsommelig Tid, efter deres
Fædres Beretning, skuide være opbygd af Kablunakker, (saa kalder
de os og andre fremmede Nationer), men de som det havde opbygd,
vare for længe siden hendøde, saa der var alleene her og der at see
de Pladser, som de havde boed paa, og nogle forfaldne Jord-Hytter.
At forfare Sandheden herom, var paa denne Aarsens Tid ikke
Lejlighed til, men blev dog siden af mig saaledes i alle Maader befunden.

Sjelf såg Egede dylika ruiner första gången den 18
april 1723 i Ameralik-fjorden och senare under sina många
resor på en mängd andra ställen. Grönländarne sade alltid,
att de voro kablunak-bostäder, som ej varit bebodda
hvarken under deras eller deras fäders tid. Derjemte fäste
eskimåerna uppmärksamheten på den rika gräsväxten i
granskapet af dylika hyddor, hvilken Egede ansåg som ett
bevis derpå, att boningsplatsen valts så lämpligt som
möjligt för idkande af jordbruk och boskapsskötsel. Att
gräsväxten i fornlemningarnas omedelbara granskap kunnat bero
på den bördighet, affallet från jagt och fiske meddelar
jorden, tyckes han, öfvertygad som han var, att dessa
trakters forna invånare lefvat af boskapsskötsel, ej hafva tänkt
på. Härvid bör anmärkas, att benämningen <i>kablunak</i> af
grönländarne ursprungligen begagnades såsom en allmän
beteckning för folk, som icke tillhörde deras ras, och således
motsvarar romarnes och grekernas »barbarer»,
österländingarnes »franker», kinesernas »Fan-kwei», och om
grönländarnes »kablunak» står i något etymologiskt sammanhang
med ordet »kablunarpok», så är det i sanning ej smickrande
för främlingen.

Efter Egedes tid hafva undersökningar af gamla 
tomtplatser ej allenast ofta anstälts för danska statens eller
danska lärda sällskaps räkning, utan äfven varit en kär
sysselsättning för mången af den danska handelns betjenter
och för nästan hvarje resande, som besökt landet. Mer
eller mindre omfattande beskrifningar öfver hvad som
iakttagits hafva blifvit offentliggjorda af <sc>Peder Olsen Wallöe</sc>,
som 1751—53 undersökte Julianehaabs distrikt<footnote>Samleren, Bd 1, Khvn 1787, nr. 7 ff. (enl. Grönl. hist. Mindesm.). </footnote>, af <sc>E.
Thorhallesen</sc> och <sc>A. Olsen</sc>, hvilka undersökte och
beskrefvo ruinerna i Grodthaabs distrikt och i granskapet
af Julianehaab<footnote>Originaluppsatsen »Efterretning om Rudera eller Levninger af de gamle
Nordmænds og Islænderes Byggninger paa Grönlands Vester-Side», särskildt tryckt
i Kjöbenhavn 1776, omtryckt i »Samlinger til Kundskab om Gr0nland ved Niels
Christian Öst», Kjöbenhavn 1830. </footnote>, af <sc>A. Auctander</sc> och <sc>A. Bruhn</sc>, som
1777—79 besökte elfva »de minderigeste» af
Sydvest-Grönlands fjordar<footnote>Ett utdrag af Arctanders dagbok meddelas af v. Eggers i Samleren, 6:te
B., s. 1105—1242. Arctander utsändes till Grönland egentligen för att der uppsöka
sådana trakter, som kunde lämpa sig för boskapsskötsel eller åkerbruk. Han ansåg
sig säkrast lösa sin uppgift genom att taga reda på forna nordmannabygder. </footnote>, och af dr <sc>C. Pingel</sc>, som på
uppdrag af danska regeringen under åren 1828—29 gjorde
antiqvariska undersökningar i Sydvest-Grönland<footnote>Nordisk Tidsskrift for Oldkyndighet, I (1832), s. 94—108. I flere af de
följande delarne af nämnda tidskrift och i Annaler for nordisk Oldkyndighed
har dr Pingel dessutom offentliggjort »antiquariske Efterretninger fra Grönland»,
hvilka utgöra ett slags årsberättelser öfver resultaten af de undersökningar, som
gjordes från 1830 till 1841, mestadels af missionärer och handelsbetjenter och på
föranstaltande af Nordiske Oldskriftselskabet. </footnote>. En
utförlig öfversigt af resultaten af alla dessa undersökningar
meddelas i tvenne, i tredje delen af Grönlands historiske
Mindesmærker intagna afhandlingar: <i>Antiquarisk Chorographie af
Grönland, en kortfattet Udsigt över de der hidtil forefundne
Mindesmœrker om de gamle Islændere og Nordmœnd</i> (af <sc>J. J.
A. Worsaae</sc>) og <i>Udsigt över Grönlands gamle Geographie</i>
(af <sc>C. C. Rafn</sc>)<footnote>Författarnes namn finnas ej utsatta vid de särskilda afhandlingarna, men
framgå af företalet till ofvan anförda arbetes tredje del. </footnote>.  

Under de allra senaste åren har sydvestra Grönlands
ruiner åter varit föremål för en noggrann, på statens bekostnad
utförd topografiskt-arkeologisk undersökning af
premierlöjtnanten <sc>G. F. Holm</sc>, arkitekten <sc>Th. Groth</sc> och kandidaten
<sc>C. Petersen</sc><footnote>Beskrivelse af Ruiner i Julianehaabs Distrikt, der ere undersögte i Aaret
1880 af <sc>G. F. Holm</sc>. Meddelelser om Grönland, VI, s. 57—147. </footnote>, och slutligen gjorde missionären pastor <sc>J.
Brodbeck</sc> 1881 den på visst håll oväntade upptäckten af
en nordmannaruin äfven på Grönlands ostkust<footnote>Nach Osten von <sc>J. Brodbeck</sc>, Niesky 1882. </footnote>.

De grönländska »ruinerna», som sällan hafva storleken
af grundmurarne efter en mindre nutida bondgård, hafva
sålunda antagligen varit föremål för en omsorgsfullare
granskning, än många af antikens berömda tempelhallar, och man
måste i sanning beundra den flit och den ihärdighet de danska
forskarne härvid ådagalagt. Stundom synas mig dock sjelfva
undersökningarna hafva varit något ensidiga, och de resultat,
de lärde i hemlandet dragit af dem, förhastade. Se här
skälen för detta mitt omdöme, som kan synas något vågadt,
då det gäller forskare sådana som Eggers, Eafn, Worsaae,
Eink m. fl.

Man träffar fornlemningarna i de flesta af SV.
Grönlands fjordar, men rikligast i Baals-fjord och Amaralik-fjord
i Godthaabs distrikt, samt i Ikersoak-, Sermilik-,
Tunugdliarfik- och Igaliko-fjordarne i granskapet af kolonien
Julianehaab. Sällan ligga de ute vid hafsbandet, oftast på
stränderna af fjordarnes innersta armar, någon gång till och
med alldeles in i landet. De ruiner, som icke äro allt för
illa medfarna, kunna lätt skiljas från lemningarna efter
nutida eskimåhus, <i>om ock de grönländska eskimåernas
byggnadskonst antagligen påverkats af det byggnadssätt, som
användes af Grönlands fornskandinaviska befolkning</i>. Detta
synes mig framgå af en jemförelse mellan vinterboningshusen 
å ena sidan i Grönland, å den andra sidan bland de
eskimåer, som bebo trakten af Beringssund och den
Franklinska arkipelagen.

De fornlemningar, man hittills funnit och granskat, äro
hufvudsakligast af följande slag:

A) Låga, ofta i grästorfven nästan dolda grundmurar
af fyrkantiga byggnader, vanligen 4 till 6 m. breda och
omvexlande i längd i mån af rummens eller de vid
hvarandra, med en gemensam vägg uppförda byggnadernas
antal. Närmare begrepp om dessa byggnaders inredning får man
af bilderna på följande sida. Redan Thorhallesen påstod, att
inredningen erinrade, om det byggnadssätt, som användes på
åtskilliga ställen i Island<footnote>Men denna ytterst vigtiga fråga synes dock ännu ej vara fullt afgjord.
K. Steenstrup (Compte rendu du Congrès international des Américanistes,
Copenhague 1883, s. 108) säger sålunda, och det i en uppsats till försvar för läran om
»Österbygdens» belägenhet på SV-kusten, att någon likhet ej eger rum mellan det
nutida byggnadssättet på Island och det <i>forn</i>grönländska. I stället nöjer han sig
med en ej vidare motiverad förklaring af dr Kaalund, att ruinerna efter mycket
gamla isländska hus skulle likna de grönländska. Endast ett ytterst ringa fåtal
gamla hustomter hafva dock blifvit träffade på Island, och några cyklopbyggnader,
snarlika de grönländska, finnas der ej. Eget är att, medan man från Sverige och
Norge ej känner en enda »ruin» efter någon gård från slutet af hednatiden, men
praktfulla fornsaker i tusental, känner man från Grönland gamla hustomter i hundratal,
men, på några graffynd när, ej någon enda fornsak af oomtvisteligt fornnordiskt
ursprung. För öfrigt torde, a priori att döma, fornskandinavernas hus på
Grönland hafva liknat jordgammorna i nordligaste Norge. I så fall var skilnaden mellan
dessa hus och infödingarnes nutida vinterboningar ytterst ringa, och sedan husen
fallit i ruiner, endast märkbar för en skarpsynt forskare. Men vid de undersökningar, 
som hittills gjorts i Grönland, hafva de ruiner, som man icke ansett vara
af nordiskt ursprung, blifvit helt och hållet förbigångna. Tänk om de egentliga
nordmannaruinerna i Grönland, <i>liksom i hemlandet</i>, skulle utgöras af helt
obetydliga, af fornforskarne hittills förbisedda stenrös, och de mångomskrifna
byggnadslemningarna vid sydvestkusten skulle hafva ett helt annat ursprung! För att
med säkerhet afgöra denna fråga behöfves ett jemförelsematerial, som endast kan
skaffas genom omfattande parallelundersökningar i Island och nordliga delen af
den skandinaviska halfön. </footnote>. Murarne hafva en tjocklek af
1 meter och derutöfver. De äro hopfogade utan tillhjelp
af murbruk. Dörröppningen är smal. Ingen antydan till
fönster finnes. Någon gång äro stenarne i dessa murar
så ofantligt stora, att man har svårt att fatta, huru det varit
möjligt att flytta och noga inpassa dem hvar på sin plats,
utan block och dugliga häftyg. Golfvet utgöres af lera
och grus, på hvilket man ofta träffar stycken af träkol,
någon gång äfven lemningar af bräder med fragment af
spikar. Äfven slaggbitar med metalldroppar träffas bland
det grus, som täcker golfvet. Att samtliga de hus, der kol
träffats, skulle vara förstörda af eld är väl föga sannolikt;
snarare utgöra träkolen lemningar efter eldstaden eller efter
de smältoperationer, under hvilka den nedan omnämnda
»klockmetallen» blifvit framstäld eller omsmält.

<img id="4651"><b>Grundmurar till forngrönländska ruiner</b><br>(Efter Meddelelser om Grönland, H. VI).
1—6, vid Kagsiarsuk (Tunugdliarfik). 7, 8, vid Kordlortok (Tunugdliarfik). <br> 9—11, mellan Kordlortok och Tasiusak i Sermilik. 12, 13, från Isarok vid Tasiusak. <br> 14, 16, vid Tingimiut dersammastädes. 15, vid sjön innanför Amitsuarsuk.</img>

<img id="4652"><i><small>Ill. O. S.[=Sörling]<tab><tab><tab>W. MEYER, X. A.</small></i>
<b>Kakortoks kyrkoruin.</b><br>Efter Meddelelser om Grönland, H. VI, T. XX.</img>

B)  Lemningar af kyrkor, af hvilka den här afbildade
ruinen Kakortok i Igaliko-fjorden är den bäst bibehållna.
Denna byggnad anses härröra från en senare, men i alla fall
præcolumbisk tid och har kanske ej någonsin varit
fullbordad. Det är den enda, till hvars uppförande murbruk
blifvit användt.

C)  Ringformade murar, nästan alltid af obetydlig
genomskärning. De hafva enligt de danska forskarnes förmenande
utgjort vakttorn, baptisterier eller klocktorn.

D)  Ringformade stensättningar af vexlande omfång.
En del af dessa antages hafva utgjort grundmurarne till
runda hus eller tält, andra lekplatser, domareringar eller
kreatursstängsel.

E)  Inhägnader, stenvårdar och åtskilliga andra tillfälliga 
byggnader af olika slag.

F)  Begrafningsplatser i granskapet af forna kyrkor.
Liken omgifvas ännu någon gång af spår till yllekläder
och äro ofta inlagda i träkistor, hopfogade med trä-, 
stundom äfven jernnaglar. Ofta saknas såväl kista som svepning,
hvilket senare torde bero derpå, att de döde varit nedlagda
i kläder af skinn, af hvilka numera inga rester återstå<footnote>Möjligen härröra en del af dessa med jernspik hopfogade kistor från äldre
upptäcktsfarare och holländska hvalfångare. Åtminstone har jag sett en stor
mängd liknande hvalfångargrafvar på Spetsbergen. Huru angelägna hvalfångarne
voro att begrafvas i land, ej i hafvet, synes t. ex. af den dagbok öfver en
hvalfångarfärd 1667, som meddelas i Østs Samlinger til Kundskab om Grönland.
W. Scoresbys uppgift (Arctic Regions, II, s. 64) att hvalfångsten i Davis
strait först börjat 1719 gäller väl egentligen den mer systematiska fångsten,
åtminstone säges det i ett bref, skrifvet 1578 af Anthonie Parkhurst till Richard
Hakluyt, »containing a report of the true state and commodities of Newfoundland»,
att vid den tiden utsändes från Spanien 100 fartyg för att idka kabeljaufiske vid
Newfoundland eller Terra Nova, häri ej inberäknade 20 à 30 fartyg, som kommo
dit från Biskaja för hvalfångst. Antalet af portugisiska fartyg utgjorde då 50,
af franska 150 och af engelska 150. Spaniorerna voro näst engelsmännen de för
fångst bäst utrustade. Att hvalfångarne från Biskaja snart sökte sig längre norr
ut vid Grönlands kuster, är för den, som har någon erfarenhet om fångstmännens
lynne och sedvanor, en sjelfklar sak, om ock dessa deras resor aldrig fått någon
plats i geografiens annaler. Ej heller torde någon, som är förtrogen med
segelsjöfarten, betvifla, att månget af de snart nog i tusental räknade fiskarfartygen
vid Newfoundland stormdrifvits till Grönlands vestkust (<sc>Hakluyt</sc>, 1 uppl., s. 674).
Vid bedömande af berättelser om hvalfångstfärder bör man erinra sig, att med
namnet Grönland betecknades ej allenast Spetsbergen, utan äfven isbarrieren mellan
detta land och Jan Mayen. Då t. ex. premierlöjtnant Hetting i ett litet arbete, tryckt
i Arendal 1838, beskrifver sitt »Forliis i Nordsöen», sin »mærkværdige Redning
samt Grönlandsreise», så berör resebeskrifningen, som, i förbigående sagdt,
innehåller en ypperlig skildring af hvalfångsten i medlet af detta århundrade, alldeles
icke Grönland, utan just nämnda isbarrier. </footnote>.

Ruinerna ligga, såsom redan är nämdt, till största
delen i de inre, numera för det mesta obebodda fjorddalarne,
der betydligare betesmarker träffas, och der fordom
tillfälle helt säkert funnits till rik renjagt. Arealen af hvad
man kunde kalla ängsmark är dock i Vest-Grönland så
obetydlig, att den med det klimat, som råder i dessa trakter,
helt säkert icke kunnat lemna tillräckligt gräsfoder, för att
med boskapsskötsel till hufvudnäring underhålla det antal
familjer, som, att döma af ruinerna, fordom bebott dessa
trakter. Befolkningens hufvudnäring torde derför, såsom
de nuvarande eskimåernas, hafva utgjorts af jagt och fiske,
ej, såsom vanligen angifves, af boskapsskötsel; om 
boskapsskötsel någonsin i större skala varit införd i de grönländska
bygder, hvars ruiner hittills varit föremål för fornforskares
undersökningar, så måtte den redan om några få år åter
hafva öfvergifvits. Se här beviset derför.

<img id="4653"><i><small>Ill. O. Sörling</small></i>
<b>Stenkrets vid. Kakortok.</b><br>Efter teckning af <sc>Th. Groth</sc> (Meddel. om Grönland, VI s. 98).</img>

I den mycket utförliga förteckning, som löjtnant Holm
lemnat öfver de fynd han gjorde vid sin omsorgsfulla
undersökning 1880 af fornlemningarna i Julianehaabs distrikt, 
finnas endast tre gånger lemningar efter nötboskap anförda,
nämligen en gång »et Stykke Kulleben (Astragalus) af en lille Ko»,
en gång »Taa af en lille Ko» och en gång litet ull af får
och hår af häst eller nötboskap<footnote>Så vidt jag kunnat finna, omnämnas lemningar af nötboskap ej uttryckligen 
på något annat ställe i de många uppsatser jag läst om gräfningar på de
gamla nordiska husplatserna. Visserligen säger Pingel på ett ställe (Ann. for
nord. Oldkyndighed, I, s. 128), att man vid Igaliko, hvar helst man gräfver, 
»finder en forbausende Mængde Been af stort og smaat Qvæg». Men här måtte
ett misstag föreligga eller Pingel med »Qvæg» hafva menat vilda jagtdjur, eljest
hade han väl ej så knapphändigt affärdat denna ytterligt vigtiga fråga. Massor
af ben träffas, såsom bekant, vid alla gamla grönländska husplatser, men hittills
hafva dessa endast en gång varit föremål för en fullständig granskning, nämligen
de ben som 1870 års svenska expedition hemförde från Kaja, i det inre af
Jakobshavns isfjord. I afseende på det i viss mån ganska intressanta resultatet af denna
granskning, får jag hänvisa till Redogörelse för en expedition till Grönland 1870,
s. 1024. </footnote>. Äfven om dessa 
bestämningar äro fullt riktiga, och icke »rullebenet», tån, ullen och
hästhåret, i stället för att härröra från »en lille ko», ett
får eller en häst, härrört från muskoxen (Ovibos), ett mellan
oxe och får stående djur, som ännu lefver i Nordgrönland,
och som fordom helt säkert varit spridt betydligt längre
mot söder, så kunna dessa enstaka fynd i fornlemningar,

<img id="4654"><i><small>Ill. W. MEYER, xyl.<tab><tab><tab>O. Sörling</small></i>
<b>Ruin vid Kakortok.</b><br>Efter teckning af <sc>Th. Groth</sc> (Meddel. om Grönland, VI s. 99).</img>

som sedan halftannat århundrade ofta varit besökta af
europeer, för hvilka nötkött utgjort ett hufvudfödoämne och
af hvilka en del sjelfva här hålla nötboskap, knappast anses
som bevis derpå, att de forna invånarne lefvat af boskapsskötsel. 
Den omständigheten att så ytterst få (eller inga)
rester efter nötboskap påträffats<footnote>För jemförelses skull må här påpekas den mängd ben, som träffas i
lemningarna af de schweiziska pålbyggnaderna, och att man t. o. m. ifrågasatt att
såsom fosfatmaterial tillgodogöra de benlemningar efter tamdjur, som träffas i »den
svarta jorden» vid den gamla berömda handelsplatsen Birka, nära Stockholm,
hvilken öfvergafs kort efter Grönlands upptäckt af nordmännen. </footnote>, måste för den granskare,
som ej vilseledes af förutfattade meningar, anses såsom
fullgiltigt bevis derför, att boskapsskötsel på sin höjd 

<img id="4655"><i><small>Ill. O. Sörling<tab><tab><tab>W. MEYER, X. A.</small></i>
<b>Stenkrets vid Markai.</b><br>Efter teckning af <sc>Th. Groth</sc> (Meddel. om Grönland, VI s. 100).</img>

undantagsvis och kanske för en kort tid idkats af traktens forna
invånare. Något besynnerligt ligger ej häri. Ty en likadan
återgång till eskimålif skulle helt säkert inom högst tvenne
generationer inträffa, om det nutida Grönland med dess till
dels europeiska invånare blefve helt och hållet afstängdt
från Europa. Att en del ruiner tydts som
ladugårdsbyggnader beror naturligtvis helt och hållet på den
förutfattade meningen att sådana byggnader borde finnas.
Grönländarne sjelfva hafva ju ofta sina hus indelade i särskilda,
båsliknande afdelningar<footnote>Detta synes t. ex. af afbildningarna i <sc>Rink</sc>, Danish Greenland, London
1877, s. 176. </footnote>, just af det slag, som ansetts
utmärka de förmenta ladugårdarne.

Om jag undantager bitar af grytor och sänkstenar af
grönländsk tälgsten, jernklumpar (månne nickelhaltiga, af
grönländskt ursprung?), nitnaglar och spikhufvuden af jern,
hvilka väl kunde härröra från ett skeppsvrak, samt
slutligen s. k. <i>klockmetall</i> och slaggbitar, hvarom utförligare
längre fram, så äro de husgerådssaker, som träffats i de
gamla husplatserna, så ytterligt få och obetydliga, att man
ovilkorligen måste häraf draga den slutsatsen, att det folk,
som fordom bebott dessa trakter, under större delen af sin
tillvaro icke stått i någon beröring med europeisk kultur.
Ej en ättehög, ej en spännbuckla, ej ett silfversmycke har
träffats i den fjord, der Erik Röde, Leif den lycklige och
så många andra af sagans stormän, <i>enligt den officiella
forngrönländska chorografien</i>, skulle hafva bott; ej en silfverslant
har funnits bland lemningarna från Gardars förmenta biskopssäte, 
från hvilket så mången gång rikt lastade fartyg
afsändts till hemlandet<footnote>Då man från Holms förteckning öfver hvad han insamlat under flitiga
gräfningar sommaren 1880, undantager ofvan uppräknade »Oldsager», blifva
endast följande qvar: några sänken af ej angifven stenart, 3:ne stycken af
handqvarnstenar, bitar af träkol, några bitar marienglas (antagligen glimmer),
brottstycke af en »Glittesten» af starkt glacerad bränd lera, några mer eller mindre
bearbetade stycken hvalben och <i>en rullsten tydligen använd till hammare!</i>
Härtill kommer några glasperlor och en glasknapp, stycke af en blybägare, ett
träkors, bitar af en likkista och bitar af ett groft ylletyg, funnet vid strandbrädden
af Ikigait, der en gammal, delvis af vågsvallet bortsköljd kyrkogård är belägen.
En del af dessa sistnämnda saker härröra väl från hvalfångarperioden. Vid samma
kyrkogård har man förut funnit några få grafstenar med fragmenter af inskrifter
i latinsk skrift (afbildade i Grönlands historiske Mindesmærker, III, taf. IX o.
X). Dessutom har man vid Igaliko träffat en verklig runsten. Huru det deremot
förhåller sig med den några få tum långa runsten, som träffats på ön
Kingigtorsoak, vid 72° 55′ n. br., torde ännu tarfva en kritisk undersökning. Summa
summarum af verkliga europeiska fornfynd i den förmenta Eriksfjorden utgör
således: en runsten, tre qvarnstensbitar, några grafstensfragment och en mängd
stycken af så kallad klockmetall.</footnote>. 

Lika fattiga på fornsaker af nordisk prägel hafva äfven
alla andra gamla husplatser varit, som hittills blifvit
undersökta i SV. Grönland, såsom tydligen framgår af den
samvetsgranna uppräkning af fynden, som lemnas i förut
anförda afhandling af Worsaae (Grönl. hist.
Mindesmærker, III, s. 795). Bland annat anföres här ej ett enda fynd
af horn eller ben af nötboskap, och dock skulle folket hafva
lefvat af boskapsskötsel! Fattigdomen på »Oldsager» har
äfven förvånat den lärde författaren. Han söker förklara den
genom det mot grönländarnes sedvanor helt säkert stridande
antagandet, att desse skulle redan före Egedes tid hafva
genomsökt ruinerna och med en etnografs entusiasm hopsamlat
och bortfört icke blott jernstycken, utan allt i dem träffadt
skräp<footnote>I ofvan omtalade berättelse af <sc>Christian Lund</sc> till konung Frederik
III om <sc>Danells</sc> expeditioner 1652—54, omnämnes det dock uttryckligen, att
eskimåerna gräfde efter söm och jern i de ödelemnade nordmannabostäderna.
Erfarenheten från Gotland, Björkö m. fl. ställen i Skandinavien talar dock
emot, att man genom dylika osystematiska gräfningar skulle kunna uttömma
förrådet. </footnote>. Vida sannolikare synes det mig vara, att de nordmän,
som en gång bott i dessa, från hufvudkolonierna i Österbygden 
(d. v. s. på ostkusten) långt aflägsna trakter, inom
kort antagit vildarnes lefnadssätt och begagnat deras redskap,
och att man vid de gräfningar, som gjorts efter nordiska
husgerådssaker, försummat att uppräkna de eskimåredskap,
som funnits i granskapet af eller uti ruinerna.

En enda märklig »Oldsag» träffas, och det i ganska
riklig mängd, ej allenast i de nordiska ruinerna utan äfven
i trakter, der några lemningar efter gamla nordmannabostäder 
ej finnas. Det är de metallstycken, som betecknas
med namnet <i>klockmetall</i> och som antagits vara bitar af
gamla kyrkklockor. Men här hafva herrar fornforskare
råkat ut för ett »bevingadt ord», som ledt dem betänkligt
på villospår.

Med namnet »klockmetall» betecknar man i Grönland
stycken af en messingsgul till blygrå, mycket spröd
metall-legering, som förekommer i temligen riklig mängd så väl
vid de gamla nordiska husplatserna som bland lemningarna
efter gamla eskimåhyddor i SV. Grönland. De ådrogo sig
redan 1726 Egedes och hans följeslagares uppmärksamhet,
men omtalas i tryck, så vidt jag vet, först 1765 af Crantz
(Grönland, s. 77) på ett sätt, som tydligen anger, att man
redan vid den tiden ansåg det för afgjordt, att dessa
metallklumpar utgjorde fragment af klockor från fornnordiska
kyrkor, som förstörts af skrälingarne. Denna åsigt har
sedermera, efter hvad det tyckes utan någon vidare kritisk
granskning, och utan att den ifrågavarande metall-legeringen
någonsin varit underkastad kemisk analys, antagits af
samtliga författare i Grönlands arkeologi, och det oaktadt de
utmärkte forskare, som sysselsatt sig med detta ämne,
ganska väl torde hafva känt till, att kyrkklockor af gjuten
metall ännu under Grönlands välmaktsdagar voro så sällsynta
i de skandinaviska länderna, att föga sannolikhet förefans,
det de skulle införts i det aflägsna, fattiga bilandet, allra
minst till ett så stort antal, som mängden af de vid SV.
Grönlands gamla husplatser tillvaratagna »klockmetall»-bitarne 
skulle antyda. Till det rika Gotland skola t. ex.
kyrkklockor, enligt Chronica Guthilandorum, först hafva
införts 1289, en uppgift, för hvilken jag dock förgäfves sökt
någon annan, mer tillförlitlig hemul.

I afseende å de flesta af de funna metallbitarne kan
det dessutom icke vara tal om, att de utgöra direkta 
fragment af en gammal kyrkklocka. De flestas form och den
omständigheten, att man flerstädes jemte metallbitarne träffat
slaggstycken med inneslutna metalldroppar, visar nämligen
tydligt, att man här har för sig en metallblandning,
framstäld eller åtminstone omsmält i trakten af fyndstället. Några
påtagliga fragment af gamla klockor har jag för öfrigt aldrig
sett bland den mängd grönländska fornsaker jag granskat.
Icke heller finnas några dylika afbildade i Grönlands
historiske Mindesmærker eller i Meddelelser om Grönland eller i
Rinks arbeten. De grönländska klockmetallstyckena utgöras,
såsom figurerna å sid. 379 utvisa, dels af smärre, <i>tydligen
i form</i> gjutna metallklumpar, dels af fragment af större
metallskifvor, dels af oregelbundna metallstycken,
antagligen härrörande från någon ofullständig smältning eller
misslyckad gjutning. Endast en gång har jag sett ett stycke,
som tydligen utgjort fragment af något bronskärl eller
bronsredskap, antagligen örat till en skål, allt för tunn för
att hafva användts till ringklocka. Äfven dr. Pingel
omnämner i en af sina berättelser om fornfynden i Grönland
(Ann. for Nord. Oldkyndighed, II s. 250), att man vid
Igaliko funnit fragment af »et stöbt Metalkar, som synes
have tjenet til et Döbefad» och af en »stöbt Metalkjedel,
rimeligviis en Vievandskjedel». Det förmenta vigvattenskärlet 
är dock ej funnet vid någon kyrkruin eller annan
nordisk fornlemning, utan vid en grönländsk tältplats på
stranden af ön Ovingasak, nära kolonien Frederikshaab — 
och om vi omdöpa den kristna »Vievandskjedeln» till
<i>hednisk köttgryta</i>, så är faran för att det nya namnet ej träffar
hufvudet på spiken ganska ringa.

Ej allenast till form utan äfven till färg och brott
variera bronsstyckena så mycket, <i>att nästan hvarje stycke
tyckes härröra från någon särskild smältning</i>. Detta
bekräftas ytterligare af nedanstående, på min begäran af dr.
Carl Setterberg utförda analyser:

<i>Analyser af grönländsk brons, eller s. k. klockmetall,</i>
af dr. C. Setterberg.

<table>
<td>Tenn<td r>24,<small>23</small><td r>10,<small>06</small><td r>24,<small>38</small><td r>22,<small>94</small><td r>23,<small>58</small><td r>23,<small>06</small><td r>24,<small>36</small>
<td>Antimon<td r>1,<small>42</small><td r>0,<small>68</small><td r>0,<small>29</small><td r>0,<small>74</small><td r>0,<small>50</small><td r>0,<small>35</small><td r>0,<small>46</small>
<td>Bly<td r>1,<small>34</small><td r>3,<small>14</small><td r>1,<small>23</small><td r>0,<small>75</small><td r>0,<small>92</small><td r>1,<small>09</small><td r>1,<small>06</small>
<td>Koppar<td r>72,<small>50</small><td r>85,<small>40</small><td r>73,<small>73</small><td r>74,<small>53</small><td r>74,<small>72</small><td r>74,<small>88</small><td r>73,<small>29</small>
<td>Jerngruppens metaller och förlust<td r>0,<small>51</small><td r>0,<small>72</small><td r>0,<small>37</small><td r>1,<small>04</small><td r>0,<small>28</small><td r>0,<small>62</small><td r>0,<small>83</small>
<td 8 r>—————————————————————————
<td 2 r>100 %<footnote>Oregelbundet, ofullständigt hopsmält stycke från en grönländsk hustomt
vid Tassiusanguak öster om Kangamiut (Sukkertoppens distr.).</footnote><td r>100 %<footnote>Messingsgult, ej sprödt gjutstycke (s. 379 fig. 2).</footnote><td r>100 %<footnote>Oregelbundet smältstycke (af metall som flutit öfver vid gjutningen?);
kristalliniskt brott (fig. 3).</footnote><td r>100 %<footnote>Oregelbundet stycke (fig. 4).</footnote><td r>100 %<footnote>Bit af en större smältklump af spröd metall (fig. 5).</footnote><td r>100 %<footnote>Platt, oregelbundet smältstycke (fig. 6).</footnote><td r>100 %<footnote>Stycke af en skifva af spröd metall, i brottet kristallinisk med talrika
små blåshål; på ytan täckt af ett 0,5 mm. tjockt oxideradt lager (från Tasiusak
i mynningen af Semekfjorden, Sukkertoppens distr.). Två ej analyserade stycken
äro från Igdlusangtigssat vid mynningen af Kangerdluarsuk-fjorden (Sukkertoppens
distr.) och Umanartut v. om Sydpröven (Julianehaabs distr.). — Alla
metall-legeringarna, utom N:o 2, hafva i friskt brott hvitgrå färg, föga dragande i gult;
på polerad yta och efter anlöpning är deremot färgen nästan rent messingsgul. </footnote>
</table>
För jemförelses skull må här ytterligare anföras, att
den metall, som användes till klockgjutning, består af 2
à 3 delar koppar med en del tenn, att de nordiska
bronserna från bronsåldern, enligt analyser af Berzelius,
oberäknadt några mindre föroreningar, utgöra legeringar af koppar
med 2,5 till 12,6 proc. tenn, och att äldre bronser från
kontinenten, enligt Klaproth, innehålla koppar och 2½ till
15 proc. tenn. Skandinaviska bronser åter från jernåldern
utgöra dels legeringar af koppar och tenn, dels legeringar
af koppar, tenn och zink i vexlande mängd.<footnote>Jemför afhandlingar af Berzelius i Ann. for Nordisk Oldkyndighed, I
s. 104; af O. Rygh i Förhandl, i Videnskabs-Selskabet i Christiania 1873, s. 471,
och af N. J. Berlin i Ann. for nord. Oldkyndighed, 1852, s. 249 o. 254. </footnote>

Till belysande af denna fråga må vidare tilläggas, att
man icke tyckes hafva träffat någon »klockmetall» i
Nordvestgrönland, ett förhållande som gör det föga sannolikt, att
<img><i><small>Ill. O. S.[=Sörling]<tab><tab><tab><tab><tab>W. MEYER, X. A.</small></i>
<b>Bitar af »klockmetall» från Grönland.</b><br>1. Handtag till ett metallkärl (?) från Inorkuvaitsame midt emot Kasiarssuk i Igalikofjorden.<br>2. Gjutstycke från Igdlorssuit på Sermersok-ön (Julianehaabs distr.). 3. Smältstycke (fyndort <br> ej uppgifven). 4. Smältstycke från en liten ö vid Avtarmiut (Julianehaabs distr.). <br> 5. Smält-klump från Satut, ½ mil s.  om Kungamiut (Sukkertoppens distr.). 6. Smältstycke från <br>Niakungunak (Sukkertoppens distr.).</img>
bronsen skulle vara erhållen från Asien genom några vester
ifrån invandrade eskimåstammar, en omständighet som jag
anför, emedan jag sett en metallklump snarlik den
grönländska bronsen från en kurgangraf i Sibirien; att malmer
(kopparkis, tennmalm, blyglans) för framställande af en sådan
metalllegering som den här ifrågavarande verkligen förekomma
i Sydvestgrönland, om ock, hvad tennmalmen beträffar, så
vidt vi för det närvarande känna, endast i ringa mängd.

De i Sydvestgrönland funna bronsstyckenas form synes
mig visa, att de ej utgöra några direkta, deras vexlande
sammansättning att de ej äro omsmälta fragment af nordiska
kyrkklockor, snarare då af metallblandningar som drifvit i
land med fartygsvrak. Möjligen utgöra de rester af en
bronsfabrikation på stället, eller härstamma de från någon bland
de expeditioner, som under 16:de eller 17:de århundradena,
likt Frobisher och Hall, sökte rikta sig genom guldfynd i
Grönland. Antagligen har äfven till denna del af den nya
verlden mer än en dylik expedition afsändts, om hvilken
intet finnes antecknadt på historiens blad — och i
antagandet, att okunniga fribytare fordom förvexlat de ofta
vackert guldfärgade bronsstyckena med verkligt guld, ligger
intet osannolikt. Hvad slutligen beträffar eskimåsagorna
om kablunakernas klockor, som hördes så ofantligt långt,
så tager jag för gifvet, att berättelsen icke gäller någon
kyrkringning, utan aflossande af kanonskott, hvarmed de första
upptäcktsfarare voro så frikostiga, då de mötte vildt folk.

Såsom vägledning för bestämmande af den grönländska
bronsens ursprung, må ytterligare erinras derom, att man
i det etnografiska museet i Kjöbenhavn bland fornfynd från
Grönland förvarar en s. k. Vierbrüderthaler af messing
(brons?) med årtalet 1624 äfvensom lansspetsar af brons
och en »Tilhuggersten af Klokkemalm». I fall man får
antaga att myntefterbildningen är af europeiskt, men
lansspetsen m. m. af grönländskt ursprung, så skulle de 
sistnämnda fynden, äfvensom de talrika fynden af slaggstycken
med inneslutna metallkulor, tala om, att eskimåiserade
nordmän genom tillgång på lämpliga malmer för bronsberedning 
och till följd af brist på jern föranledts att återgå
till användning af bronsredskap. Arkeologerna skulle i så
fall här möjligen funnit ett hyttedistrikt för bronsberedning.

Ännu ett inkast måste jag göra mot den rättrogna
grönländska chorografien. Den hvilar, såsom bekant, på
identifiering af Eriksfjord med Igalikofjorden, och som stöd
för denna identifiering anföres, att man påträffat sjelfva det
ställe, Brattahlið der Erik den Röde nedslagit sina bopålar,
der Vinlands och således Amerikas egentlige upptäckare
Leif den lycklige bott, och hvarifrån sedermera så mången
i sagorna skildrad upptäcktsfärd utgått. Man fann på en
från Igalikos slätt uppstigande, 45 fot hög kulle, bildad af
en bergknall, med en tvärbrant 2 till 2½ meter hög
afsats på nordöstra sidan, grundvalarne till en byggning,
utvändigt 16,3 m. lång och 6,6 m. bred. Murarne hafva en
tjocklek af 1,4 m. Den lodräta klippafsatsen utgör stugans
ena vägg, de öfriga äro uppförda af ofantliga sandstensblock.
På grund af belägenheten vid den tvärbranta, 2½ meter
höga klippan har någon hittat på att identifiera stället med
Brattahlið, i det detta namn, bildadt af <i>bratt</i> och <i>hlið</i>,
ansetts betyda »en brat Li eller Klippeside» (Rafn, Gr. h.
Mindesm., III s. 868). Denna passande tolkning af ordet
har sedermera med synbarlig förkärlek accepterats af samtliga 
skriftställare om Grönland, så väl originalförfattare som
kopister. Verkliga förhållandet är emellertid, att ordet <i>hlið</i>
eller, såsom det nu skrifves, <i>li</i> eller <i>lid</i>, alldeles icke
betyder brant klippsida, utan en jordtäckt, med gräs eller
buskar bevuxen bergsluttning.<footnote><sc>I Johnson</sc>, Oldnordisk Ordbog, Kjöbenhavn 1863, står: »Hlið — 
skovbevoxet el. græsbevoxet Fjeldskraaning e. Bjergside»; <sc>Ivar Aasen</sc> förklarar i sin
ordbok <i>lid</i> med: »Bjergside, Skraaning, hældende Strækning paa Siden af et Fjeld,
især om jævne Fjeldsider med Skov eller Græsgange». </footnote> Att med namnet 
Brattahlið beteckna någon som helst del af den här ifrågavarande
lilla, från den öfriga strandslätten obetydligt höjda kullen
vid Igaliko, kan aldrig hafva fallit någon nordman eller
isländare in, och härmed förfaller hvarje anledning till den
så mångomskrifna lokaliseringen, äfvensom <i>ett</i> ofta anfördt
bevis för den gamla Osterbygdens förläggande vid
Grönlands vestkust.

Det är dock ej allenast för sina gamla husplatser som
Igaliko betraktas som en af Grönlands intressantaste fjordar.
Stället har ock att uppvisa en annan märkvärdighet, som,
åtminstone i infödingarnes ögon, uppväger alla gamla
lemningar efter kablunakbostäder. Nu för tiden idkas här
boskapsskötsel och något litet jordbruk, d. v. s. näringar
som för öfrigt äro lika främmande för alla eskimåfolk, som
jagt på hvalfiskar för en hedervärd svensk bonde.

Bedan Hans Egede gjorde flere försök att införa
boskapsskötsel i Grönland och ville för detta ändamål anlägga
särskilda europeiska kolonier i det inre af Sydgrönlands
stora fjordar, der en ymnig tillgång på bete och gräs fans.
Dessa försök hade dock icke någon annan påföljd, än att
en eller annan mjölkko underhölls, i synnerhet i landets
sydliga kolonier, och att mindre trädgårdstäppor anlades i
granskapet af kolonibestyrarnes hus. Någon fart fick
boskapsskötseln ej.

Ännu 1780 säger Fabricius i sin bekanta Fauna
Grönlandica, att han ej med säkerhet visste, om några
exemplar af <i>Bos Taurus</i> vid den tiden underhöllos i landet.
Men då den förste köpmannen vid Julianehaab, <sc>Anders
Olsen</sc>, 1782 lemnade Handelns tjenst, slog han sig i stället
på boskapsskötsel, först vid kolonien, sedermera å den gamla
nordmannabygden i bottnen af Igaliko-fjorden. Det är hans
nästan fullkomligt eskimåiserade afkomma, som ännu bebor
platsen och derstädes drifver en obetydlig, och ej just
synnerligen mönstergill boskapsskötsel. Om sommaren går det

<img><i><small>Ill. K. A. sc<tab><tab><tab>W. MEYER, X. A.</small></i>
<b>Det förmenta Brattahlið från S.</b><br>Efter en fotografi af expeditionens fotograf.</img>
<img><i><small>Ill. R. H.[=Haglund]<tab><tab><tab><tab><tab>W. MEYER, X. A.</small></i>
<b>Det förmenta Brattahlið från NO.</b><br>Efter en fotografi af expeditionens fotograf.</img>

nog bra, trots myggsvärmarnes mängd, men svårt blir det
ofta om vintern. Att insamla något för framtiden ingår
ej i eskimåernas lefnadsuppfattning, allra minst då det gäller
att göra det, ej för egen eller likars, utan för oskäliga djurs
räkning. Dessutom skall, enligt uppgift af herr Lützen,
kreatursrasen hafva försämrats till följd af brist på tillfälle
till kroisering. Något begrepp om en riktig skötsel af
ladugårdens alster tyckas eskimåherdarne ej heller hafva.

Dessutom odlas här rotsaker, förnämligast potatis och
rofvor, båda dock, efter hvad det tyckes, på för fet jord
eller åtminstone på mark, som blifvit gödslad på olämpligt
sätt, till följd hvaraf rofvorna, ehuru ganska stora och
välsmakande, äro svampiga, potatisen, af hvilken några kappar
inköptes för fartygets räkning, visserligen stor, men lös och
vattnig. Jag hemförde några af dessa potatisar för att
pröfva, huru de skulle trifvas, då de åter planterades i ett
varmare klimat. Under vintern 1884 hade de skjutit
mycket stora groddskott, hvilka liksom potatisen utsattes.
Äringen blef riklig och bestod af stora hårda rotknölar,
som höllo sig friska öfver vintern, under ett år (1884—85),
då potatis af sydligare utsäde till större delen snart blef
skadad.

Äfven från Igaliko hemförde våra botanister några nya
bidrag till Grönlands flora. Oaktadt ifrigt letande träffade
zoologerna endast trenne arter landtmollusker, en Physa, en
Vitrina och en Helix, hvilka dessutom alla förekommo
mycket sparsamt. Insektskörden utgjordes af några få arter
skalbaggar, några fjärilar och insekter af andra ordningar.
Anmärkningsvärdt var, att med boskapen ingen af de
skalbaggarter blifvit hit införda, om hvilka entomologerna i
sina monografier säga »habitat in stercore bovino». I
nordliga Norge, hvars klimat torde vara snarlikt Sydgrönlands,
träffas landtmollusker och skalbaggar i vida större mängd
hvad antalet så väl af arter som af individer angår. Man
kan, hvad som äfven eljest är sjelfklart, häraf sluta, att
Sydgrönlands kuster under en mycket kortare tid än Norges
varit fria från glacialperiodens istäcke, och få ett begrepp
om den långa tid, som åtgår, innan en art af de mera
sedentära djurformerna hinner utbreda sig öfver nya områden.

När skymningen åter samlat oss alla om bord på Sofia,
ångade vi ut genom fjorden tillbaka till den omkring 30
naut. mil aflägsna kolonien. Det blef snart nästan
kolmörkt, farvattnet var föga kändt, eskimålotsarna ovana vid
lotsning af fartyg. Sofia kunde derför endast gå med half
maskin, så att det dröjde in på morgonen, innan vi åter
kastade ankar i Julianehaabs hamn.

Då vi under stilla väder och smul sjö i den mörka
natten ångade fram öfver den smala fjorden, sågs plötsligt
på hafsytan akter om oss ett bredt, men skarpt
begränsadt ljusbälte. Det lyste med ett jemnt, något gulaktigt
sken, snarlikt ljuset af en del fosforescerande ämnen.
Oaktadt vi gingo med en fart af 4 till 6 knop, närmade
sig skenet oss mer och mer. Då det nådde fartyget, såg
det ut, som om vi ångat fram i ett haf af eld eller af
smält metall. Efter en stund hade ljuset gått förbi
fartyget, och det försvann slutligen för ut vid horisonten.
Jag fick beklagligen ej tid att undersöka det med
spektroskopet och kom ej heller att taga några vattenprof, innan
det var slut. Det var tydligen af annan art än det vanliga
blåhvita mareldsljuset, hvilket visade sig <i>samtidigt</i> ganska
klart i fartygets kölvatten. Då skenet var fullkomligt
jemnt, kan det ej heller hafva utgjorts af fosforescens,
framkallad af något fiskstim, som summit förbi fartyget. Ett
fiskstim skulle äfven gifvit sig till känna genom någon
rörelse å den för tillfället fullkomligt spegellugna vattenytan,
och den från fiskarne härrörande fosforescensen hade
antagligen lemnat ett blåaktigt, ej ett sådant svagt gulaktigt
ljus som det, hvilket härvisade sig. Eskimåerna 
förklarade, att en i granskapet utfallande glacierelf utbredde ett
tunnt lager af lervatten öfver fjordens yta, och trodde, att
detta skulle stå i något samband med det storartade, af dem
förut ej sedda naturfenomenet. Något norrsken sågs för
tillfället ej på himmelen, hvilken var temligen tätt molnbeklädd.

»Detta märkliga naturfenomen kunna våra
vetenskapsmän ej förklara», står skrifvet i Sofias skeppsdagbok för
natten mot den 25 augusti, och i detta för oss
vetenskapsmän mindre smickrande utlåtande af min förträfflige kapten
nödgas jag instämma, med det ursäktande tillägget, att jag
ej kunnat finna, det något fullt likartadt meteorologiskt
fenomen förut inregistrerats i vetenskapens annaler, så vida
Igaliko-fenomenet ej var af samma slag som det, hvilket ofta
observeras i tropikerna och som sjömännen kalla »mjölkhaf»
eller »Winter-meer» (jemför <sc>G. v. Boguslawski</sc>, Handbuch
der Ozeanographie, I s. 178). Kanske något likartadt äfven
iakttagits i Aalborg i mars månad detta år, då, enligt
meddelande till norska tidskriften Naturen (n:o 4, 1885),
eldflammor sågos utgå från de vågor, som slogo mot stranden.
Möjligen har det ock varit ett eldfonomen af detta slag, som
gifvit upphof till den i Forn-Grrönlands historia bekante
<sc>Lig-Lodins</sc> berättelse för konung Harald Sigurdsson, som
meddelas i Björn Johnsens sammandrag ur åtskilliga, nu
till större delen förlorade grönländska sagor och som lyder
sålunda:

»Denne grönländske man, Lig-Lodin, var klok och mångvetande.
Han seglade en sommar med sitt fartyg från Grönland, och mötte
konung Harald Sigurdsson på hans resa till Syderöarna med Toste
Träspjut, Godvins son. Konungen frågade om nyheter, och Lodin
berättade honom många. Dock syntes det konungen att dessa tre
under voro de märkvärdigaste. Det första var att hafvet framför
dem stod i ljus låga, upp emot himmelen, men Lodin seglade öfver
elden, der lågan var lägst; de hade rask medvind. Lodin kunde
visa konungen som tecken på sin berättelses sanning, att båda
skoten på hans segel voro brända.» — — —

Ett märkeligt fynd måste jag ännu omtala. Bland
andra kuriosa från koloniens omgifning visade kolonibestyrer
Lützen mig ett stycke sodalit-syenit, fullkomligt lik den
från Kangerdluarsuk, men från ett berg sydost om den vid
kolonien belägna, temligen betydliga insjön Tasersuak. Jag
bad  Nathorst besöka stället, och han fann verkligen der i

<img id="4656"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Isblock i hamnen vid Frederiksdal.</b><br>Efter en fotografi af expeditionens fotograf d. 29 aug. 1883.</img>

en gammal moränlera block af sodalit-syenit med insprängd
eudialyt. En möjlighet förefinnes visserligen, att dessa
block af isen hitförts från Kangerdluarsuk, men då flere
dylika block funnos samlade på bergsluttningen, anser jag
mer sannolikt, att de härrörde från något närmare beläget
ställe. Dessutom erhöll jag här ett omkring 1½ meter
långt stycke af en för Grönland ovanligt stor enträdsstam.
Trädet hade vuxit i det inre af fjorddalen; det hade en
genomskärning af 21 cm. och visade 354 årsringar.

Den 26 augusti tidigt på morgonen lemnade Sofia
Julianehaab. Då jag ej derstädes kunnat få någon
eskimåtolk, beslöt jag att, innan färden längs ostkusten anträddes,
göra ännu ett försök att skaffa mig en sådan genom att
söka öfvertala någon af »Brödraförsamlingens» i
Sydgrönland bosatta missionärer att följa med oss på Sofia. För
detta ändamål blef det nödigt att anlöpa den närmast
Grönlands sydspets belägna missionsstationen Frederiksdal. Vädret
var härligt. Ungefär kl. 10 f. m. passerade vi en hög
bergudde, hvilken af åtskilliga grönlandsforskare identifierats
med det i de isländska sagorna mycket omtalade Hvarf.
Detta beror nog på ett misstag, men jag stannade i alla
fall en stund vid denna udde för att låta fotografera de
praktfulla bergen och i hafvet utanför densamma anställa
draggningar och hydrografiska mätningar. Redan under
vägen dit hade vi träffat månget isberg, och längre fram
på dagen möttes ej allenast isberg och kalfis, utan äfven
en rätt betydlig mängd hafsis — ett ej synnerligen lofvande
förebud för seglatsen längs ostkusten. Något nämnvärdt
hinder för vår framfärd bildade dock hvarken isberg eller drifis
i det farvatten, der vi nu ångade fram, så att ankaret redan
kl. ½4 e. m. kunde fällas i Frederiksdals hamn. Äfven
i den skall, enligt utsago af missionärerna, europeiska
fartyg förut aldrig hafva ankrat — en för bedömandet af
isförhållandena vid Grönlands sydspets så mycket mer
betecknande omständighet, som hamnen vid Frederiksdal är
ganska användbar, belägen helt nära Kap Farewell och
omgifven af farvatten, från hvars häftiga och plötsliga stormar,
nästan hvarje grönlandsfarare vid passerandet af »Huken»
skulle önska undandraga sig genom ankring i någon
närbelägen nödhamn.

<img></img>
</chapter>
<chapter name="NIONDE KAPITLET">0

<h2><small>NIONDE KAPITLET.</small></h2>

Pastor Brodbeck medföljer till ostkusten. — En grönländsk lots’ berättelser
om ostkusten. — Brodbecks meddelande om nordmannaruiner och infödingar
derstädes. — Åsigterna om Österbygdens belägenhet. — Resan till ostkusten
anträdes. — Varningar derför. — Uttalanden om ostkustens otillgänglighet. — 
Försök att genomtränga sunden norr om Kap Farewell. — Grönlands sydspets
passeras. — Gejrfogeln. — Färd norr ut längs iskanten. — Isberg. — Isbandet
genombrytes vid Kap Dan. — Landstigning på ostkusten. — Konung Oscars
hamn. — Fotspår af infödingar. — Grafvar och stensättningar. — Nytt försök
att genombryta isstängslet. — Hemfärden anträdes. — Reykjavik. — Ankomst till
Göteborg. — Sammanfattning af expeditionens resultat.

Vi mottogos i Brödraförsamlingens missionsstation
Frederiksdal mycket vänligt af dess föreståndare pastor
Brodbeck, bekant för sin båtfärd sommaren 1881 till
fjorden Kangerdlugssuaitsiak, belägen vid 60° 30′ n. br. på
Grönlands ostkust. Härunder hade han på fjordens norra
strand, vid ett ställe som infödingarne kallade Narssak
(= slättlandet), upptäckt en nordmannaruin, den första i
Ostgrönland. Han hade äfven insamlat en mängd
intressanta uppgifter rörande nuvarande befolkningsförhållanden,
klimat, växtlighet m. m. på Grönlands ostkust af de
ostländingar, hvilka för inköp af europeiska varor företaga
handelsresor till kolonierna i Sydgrönland ända bort från
en starkt befolkad fjord, som skall vara belägen midt emot
norra Island.

Jag framförde genast till pastor Brodbeck min önskan
att vid expeditionen anställa en i grönländska språket väl
hemmastadd europé som tolk. Han förklarade sig sjelf
hafva stor lust att medfölja, men sade sig ej kunna lemna
<img><i><small>Ill. R. H.[=Haglund]<tab><tab><tab><tab><tab>W. MEYER, X. A.</small></i>
<b>Kolonien Frederiksdal.</b><br>Efter en fotografi af expeditionens fotograf d. 29 aug. 1883.</img>

bestämdt svar, förr än han inhemtat sina förmäns mening.
Dessa bodde i Lichtenfels, en några mil längre norr ut
belägen missionsstation. Med anledning häraf blef en
kajakexpress genast dit afsänd. Det dröjsmål, som häraf 

<img id="4657"><i><small>Ill. W. MEYER, X. A.<tab><tab><tab>BLH., sc</small></i>
<b>Pastor Jacob Brodbeck.</b><br>Död d. 1 april 1884.</img>

föranleddes, jemte min önskan att, innan den svåra och såsom
mycket farlig ansedda färden till ostkusten anträddes, låta
väl rengöra Sofias ångpanna och öfverse hennes maskin,
föranledde mig att uppehålla mig vid Frederiksdal till den
29 augusti,<footnote>Vid rengöringen af ångpannan användes vanligen eskimåpojkar. Dessa
gjorde icke någon svårighet att åtaga sig det just ej behagliga arbetet, som
började dermed, att de måste krypa ned genom det trånga manhålet i den mörka,
ännu ganska varma pannan. Vanligen tillbragte de hela arbetstiden i pannan,
äfven hvilostunden, och för måltiderna nedsändes mat till dem. En gång hade
för detta arbete blifvit förhyrd en pojke, som hade äkta grönländskt hull, d. v. s.
var omåttligt fet och trind. Speglosor haglade öfver honom från kringstående
kamrater, då han med möda pressade sig ned genom manhålet. Detta fördrog
han tåligt, och då han kommit ned, arbetade han flitigt. Men han vägrade på det
bestämdaste att i pannan förtära någon föda, <i>af fruktan att blifva för tjock
för att kunna komma ut igen</i>. </footnote> då kajak-expressen återkom med den begärda
tillåtelsen för pastor Brodbeck att åtfölja expeditionen till
ostkusten och, om omständigheterna så fogade, till Europa.
Dessutom tog jag för färden under de närmaste dagarne
om bord två eskimåer, hvilka skulle visa fartyget vägen till
östra sidan af landet genom något af de norr om Kap
Farewell belägna sunden.

En af dessa »lotsar» hade tillbragt en stor del af sin
lefnad vid sundet Ikek, norr om Grönlands sydspets, och
der kommit i mycken beröring med ostländingarne. Han
var en språksam man, som lemnade mig, med pastor
Brodbecks hjelp, många upplysningar rörande denna för
geografiens historia så utomordentligt intressanta del af Grönland.
Det vigtigaste häraf meddelas i det följande.

Efter åtskilliga berättelser rörande de nutida
befolkningsförhållandena och boningsplatserna på ostkusten, hvilka
till fullo öfverensstämde med likartade underrättelser, som
insamlats af danske premierlöjtnanten Gr. Holm under hans
resa till Syd-Grönland 1880,<footnote>Meddelelser om Grönland, VI (1883) s. 65. Holms sagesman, Inuk,
sade sig deremot hvarken hafva hört om eller sett några europeiska ruiner på
ostkusten. Stenvardar skulle deremot, enligt hans utsago, förekomma på många
framstående punkter och på ett par ställen gamla tältplatser, som icke voro af
eskimåiskt ursprung. </footnote> omtalade lotsen, hvars namn
var Timotheus Kujanangitsok, att lemningar efter
byggnader, som ej uppförts af eskimåer, finnas i nästan hvarje
stor fjord på Grönlands ostkust, särskildt i den stora   
fjorden Umanak<footnote>För den, som ej är hemmastadd med eskimåernas sätt att välja ortnamn,
bör jag här nämna, att samma namn ofta förekommer på en mängd olika ställen
af kusten. Detta Umanak på Grönlands ostkust, vid 63° n. br., bör derför ej
förvexlas med de många, i andra delar af Grönland belägna berguddar, öar eller
holmar, som benämnas med detta namn, och hvilka för grönländarnes fantasi hafva
ett <i>hjertligt</i> utseende. </footnote> samt i fjordarna Ekallumiut och Igdluluarsuit.
Några fullständigt qvarstående husväggar finnas icke.
Murarne äro alltid låga, men ruinens utbredning någon gång
mycket stor. Den största skall finnas vid Igdluluarsuit.
En ypperlig tälgsten finnes i ett berg eller på en ö strax
söder om Umanak. De största häraf förfärdigade grytor
hafva en genomskärning af två till tre fot. Denna
mineralförekomst, hvilken äfven omtalas i kapten Graahs
reseberättelse, är af betydelse för det gamla Grönlands geografi,
emedan Ivar Baardsön i sin bekanta beskrifning öfver
Grönland uppgifver, att den bästa tälgstenen finnes på Eenö
utanför Einarfjorden, och att man af den kan göra kar så
stora, att de rymma tio till tolf tunnor. Skulle ej Eenö
och tälgstensförekomsten söder om Umanak vara ett och
samma ställe?<footnote>Tälgsten förekommer mångenstädes vid Grönlands vestkust, i synnerhet
i Godthaabs distrikt. Men att den bästa tälgstenen finnes vid Grönlands ostkust,
derför talar den omständigheten, att tälgstenskärl uppräknas bland de bytesvaror,
som ostländingarne utbjödo under sina handelsresor längs vestkusten ända upp till
Disko. I <i>Norrigis Bescrifuelse</i> författad i början af 17:de seklet af Peder
Claussön Friis säges det, att man användt sten från Irland och Grönland vid
byggandet af Trondhjems domkyrka. Det borde ej vara svårt att afgöra om verkligen
en del af denna kyrkas praktfulla tälgstensornamenter äro af grönländskt ursprung.
Jag förmodar nämligen, att man vid noggrann mineralogisk och mikroskopisk
undersökning lätt skall kunna bestämma, om en tälgstensbit är från norsk eller
grönländsk fyndort. </footnote> Om detta kunde bevisas, hvilket ej borde
vara så svårt, om tälgstensbrottet noga undersöktes, hade
man här en fastare utgångspunkt för utredandet af läget
af de forngrönländska bygderna än det på ett så
vilseledande sätt tolkade namnet Brattahlið.

Pastor Brodbeck lemnade mig om samma sak efter
hemkomsten till Europa följande intressanta utlåtande,
hvilket jag redan här meddelar, emedan det utgör en
sammanfattning af hans muntliga berättelser under vår
angenäma sammanvaro i hans gästfria hem och på Sofia under
uppresan längs ostkusten:<footnote>Likartade särdeles vigtiga, men föga beaktade upplysningar om
befolkningsförhållandena m. m. vid Grönlands ostkust meddelas redan i Cranz’ Historie
von Grönland, s. 342. Utrymmet medgifver mig dock ej att här återgifva dessa
berättelser. Endast såsom prof på en äkta grönländsk folkmängdsenhet må
nämnas, att gästerna från Grönlands ostkust uppgåfvo, att längre norr ut i deras
hemland skulle bo så många menniskor, att dessa knappast kunde äta sig mätta
af en stor hvalfisk. </footnote>

Invånarne på Grönlands ostkust begifva sig tid efter annan
till de södra delarne af vestkusten för att der tillbyta sig europeiska
varor. Denna byteshandel eger vanligen rum å den sydligaste
handelsstationen Pamiagdluk, men ostländingarne komma äfven till
den något längre norr ut belägna missionsstationen Frederiksdal,
och när detta ej är fallet, besökas de vanligen i Pamiagdluk af
personer från nämnda station. Det inträffar äfven ständigt, att
ostländingar stanna på vestkusten för att låta sig döpas, och af dem
så väl som af de endast tillfälligt besökande har man kunnat
inhemta åtskilliga upplysningar om ostkusten. Af hvad jag sålunda
och på annat sätt erfarit vill jag meddela följande.

Kapten Graah skattar invånarne på ostkusten, d. v. s. på den
del deraf, som han besökte, till 480 personer. Ostkusten är dock,
enligt enstämmigt vittnesbörd af så väl ost- som vestländingar,
bebodd långt nordligare än den punkt, som Graah uppnådde.
Särskildt omtalas Angmagssalik, på ungefär 66½° n. br., såsom en
starkt befolkad plats. En man derifrån berättade 1883, att der
skulle finnas 20—30 hus, och äfven en halfgrönländare, Jakob
Lund från Sydpröven, uppgaf redan mer än tio år förut, att platsen
vore bebodd af omkring 150 personer. Norr om Angmagssalik skola
äfven finnas boningsplatser, och dessa sträcka sig kanske ända till
den 70:de breddgraden, men synas icke vara så starkt befolkade
som det nämnda stället.

Under sommaren 1883 kommo tre hedniska båtbesättningar
från den nordligare delen af ostkusten, nämligen från Sermilik och
Orkuak, — ställen hvilkas namn nu för första gången hördes — 
till vestkusten för att handla. Dessa båda orter ligga något söder
om Angmagssalik; på hvardera stället skola finnas ungefär tio hus.
Blott en invånare från Angmagssalik kom med detta folk till
vestkusten.

Befolkningen på den sträcka, som Graah bereste, uppgår
numera på långt när icke till 480 personer, ty dess antal skall genom
en stor dödlighet hafva icke obetydligt aftagit. De nordliga
invånarne uppgifvas deremot vara mycket talrika. Folket norr om 65°
eller 66° n. br. tillhör enligt enstämmiga uppgifter af de européer
och grönländare, som sett dem, en annan menniskoras än så väl
de, som bo söder om dem, som vestkustens inbyggare. Detta
gäller visserligen icke dem alla, men dock ganska många bland
dem. Det finnes der personer med smalt ansigte, med framstående,
verkligt böjd näsa. Alla dessa kännetecken fann jag särskildt
utpräglade hos en man, som jag träffade sommaren 1883 och som
äfven derför bar namnet Pitsauniak, »den sköne». En grönländare
från Frederiksdal, Isak, som förde mig till Pamiagdluk till dessa
hedningar, sade om dem: »de äro andra menniskor än vi».

Språket på hela ostkusten är väsentligen detsamma som det,
som talas på vestkusten. Det afviker visserligen något derifrån, dock
ej så att det företer en delvis olika byggnad, utan endast så, att det
som talas på norra delen af ostkusten har ett till en del olika
ordförråd mot dels det som talas längre söder ut på ostkusten, dels
det som vi känna från vestkusten, liksom dylika skiljaktigheter
kunna uppvisas mellan vestkustens södra, och norra delar samt
mellan Grönland i dess helhet och Labrador. Om på ostkusten
befinner sig den sista uppblandade återstoden af de gamla
nordmännen, så må man dock ej undra öfver, att dessa hafva förlorat
sitt ursprungliga språk, ty äfven nu föredraga de europeiska barnen
på vestkusten att tala grönländska, och om förbindelsen med
Europa en gång skulle upphöra, så skulle, sedan de äldre
européerna dött, snart icke ett europeiskt ord höras på Grönland och
hela befolkningen blifva grönländsk till sinne och lefnadssätt.

Frågan om nordmannaruiners tillvaro på ostkusten tycktes
genom Graah's resa vara slutligt afgjord, ty han hvarken såg eller
hörde något om dylika ruiner derstädes. Också vi européer på
vestkusten delade helt och hållet Graah’s åsigt. Jag hade t. o. m.
helt och hållet förgätit, att jag redan år 1878 hört talas om en
nordmannaruin i Kangerdlugssuatsiak-fjorden och en annan större
i Prins Christians sund, tills jag år 1881 tillfälligtvis åter fick höra
berättas derom. Märkligt nog erhölls denna underrättelse båda
gångerna icke af ostländingar, utan af vestländingar, ja det
inträffade t. o. m. att ostländingar, som öfvervintrat vid Narssak i
Kangerdlugssuatsiak-fjorden, ingenting visste om ruinen derstädes. Man
kan deraf utan tvifvel sluta, att ostländingarne utan särskilda
upplysningar icke igenkänna dessa ruiner, ehuru de ständigt och jemt
se desamma. Sålunda var ju ock en af Graah’s följeslagare,
Mathiesen (se Graah’s Reise, s. 71) i Narssak, men hörde dock intet
om den der befintliga ruinen, hvilken likväl bör falla hvar och en
i ögonen; den ligger endast föga aflägse från de grönländska
husruinerna derstädes. Sedan nu ruinen vid Kangerdlugssuatsiak
blifvit funnen, har man kunnat närmare förklara saken för de
ostländingar, som sett densamma, och till följd deraf erhållit åtskilliga,
förut ej tillgängliga upplysningar. Sålunda hörde jag af en
ostländing, Okalurtak, att han och andra sett sådana stenbyggnader,
som icke kunna härstamma från eskimåer, i den stora fjorden vid
Umanak (63° n. br.), och att i närheten deraf vid Tingmiarmiut
voro fyndorten för den på ostkusten förekommande tälgstenen,
hvaraf jag sjelf erhöll ett stycke. En man från Pamiagdluk på
vestkusten, Elisa, förr Okumiak, hvilken såsom fullvuxen kommit
från ostkusten, sade, att han äfven hört talas om en
nordmannaruin långt norr om Umanak. En man, Daniel, förut kallad
Kangusik, som nu är bosatt vid Igdlukasik på vestkusten och först
år 1881 kommit från ostkusten, berättade att nordmannaruiner i
mängd funnos på denna kust, och Timotheus (Kujanangitsok) från
Frederiksdal sade, att i hvarje större fjord på ostkusten funnos
dylika ruiner.»

Likartade upplysningar hade man för öfrigt flere
gånger förut erhållit, ehuru man, såsom synes af nedanstående
utdrag ur <i>Antiqvarisk Chorographie af Grönland</i> (Grönlands
hist. Mindesmærker, III s. 795) ej haft någon tilltro till
dem, eller vid dem fäst den vigt de synas förtjena. I
nänmda afhandling (s. 798) säges:

»Visserligen gifves det enstaka berättelser af infödda
ostländingar om att ruiner skola finnas vid Tingmiarmiut (i trakten af
Puisortok), Iterdlamiut, Umanak, Najarmiut och Igloluarsoit, ja det
berättas t. o. m. att en sten med en inskrift skall finnas i en
varde på en ö vid namn Idloarsut, i trakten af Tingmiarmiut, på
omkring 63° n. br. Men andra ostländingar säga sig aldrig hafva
funnit fornnordiska ruiner på ostkusten, och ej heller upptäckte
Graah ett enda minnesmärke från nordbornas tid, oaktadt han
undersökte kusten till ungefär 64° n. br. och var några mil inne i
åtskilliga fjordar vid 63° och 64° n. br. Om derför också de
nämnda ruinerna och inskriftstenen verkligen skulle finnas, hvilket
ännu är högst tvifvelaktigt och endast föga sannolikt, så torde
de dock böra betraktas som enstaka undantag, hvilka icke förmå
gifva tillräcklig grund för påståendet, att den enligt fornskrifterna
temligen starkt befolkade Österbygden i Grönland skulle vara
detsamma som detta lands ödsliga ostkust, i synnerhet som den
sydvestra långt bättre delen af landet, det nuvarande Julianehaabs
distrikt, just framvisar en sådan mängd minnesmärken efter nordbornas
vistelse derstädes, att dess identitet med de gamles Österbygd
nästan icke kan betviflas.»

Mig synes, att dessa och andra liknande uppgifter,
som upprepade gånger lemnats till européer bosatta i
Grönland af ostländingar, med hvilka de kommit i samspråk,
jemte en del ostländingars, såsom redan Egede anmärkt,
utprägladt nordiska anletsdrag, utgöra en kraftig gensaga
mot den efter min tanke onaturliga tolkning, som åtskilliga
forskare gifvit åt de gamla isländska sagorna, då de
förlagt den forna Österbygden, ej på Grönlands ostkust, utan
på dess sydvestkust — en tolkning, hvars ytterst gynsamma
mottagande väl till ej ringa del berott på misslyckandet af
de många expeditioner, som Danmark med stora uppoffringar 
utsändt till sin gamla, efter hvad man inbillat sig,
ganska värdefulla besittning i den nya verlden. Jag skall
kanske framdeles återkomma till denna fråga. Men hurudan 
ock dess slutliga lösning må blifva, säkert är, att
Brodbecks och eskimåens berättelser af oss följdes med det
mest spända intresse och för tillfället upptogos nästan som
fullgoda bevis för den gamla Österbygdens belägenhet på
den svårtillgängliga kust, dit vi nu ernade oss.

Att Grönlands ostkust söder om Island från hafssidan
är fullkomligt otillgänglig för fartyg var ännu vid
expeditionens afgång sistlidne vår en trosartikel för arktici och
geografer. Före afresan erhöll jag sålunda ett bref från
en bland nordens förnämste kännare af hithörande frågor
med uppmaning att ej inlåta mig på ett företag, förenadt
med så ytterligt stor fara och så ringa utsigt till framgång.
En likadan och på samma sätt motiverad uppmaning kom
till oss, såsom jag redan förut nämnt, från tvenne af
Englands mest erfarne och framstående arktici, hvilka båda
förgäfves sökt landa vid Grönlands ostkust och varit nära
deran att der gå förlorade. Slutligen må nämnas, att
befälhafvaren på danska örlogsskonerten »Ingolf», kapten A.
<sc>Mourier</sc>, i slutet af berättelsen om sin märkliga kryssning
i Danmarkssundet söker bevisa, att ingen utsigt finnes för
ett fartyg att från hafssidan genombryta det isstängsel, som
söder om Island afspärrar Grönlands ostkust. Kapten
Mourier säger nämligen i den uppsats om örlogsskonerten
»Ingolfs Expedition i Danmarks-Strædet 1879», som finnes
intagen i Kongl. Danske geographiske Selskabs Tidskrift,
1880, s. 47—60, följande:

»Frågar man slutligen, huruvida det kan anses möjligt, att
man öfver hufvud taget kan komma i land öster ifrån på denna
del af Grönlands ostkust, som af Egede betecknas såsom »en af
de förfärligaste syner han någonsin sett», så kan jag, ehuru jag
visserligen icke har någon särdeles stor erfarenhet om isförhållanden, 
icke underlåta att framhålla, att jag anser det <i>omöjligt</i> att
komma i land utifrån, öster om isen. Detta är tillräckligt
ådagalagdt af den erfarenhet, som föregående expeditioner haft tillfälle
att förvärfva sig. Det ligger också i sakens natur, ty polarisen
är längs denna kuststräcka ständigt i stark drift, och intet fartyg
kan ostraffadt utsätta sig för att intränga mellan de fruktansvärda,
pressande ismassorna.»<footnote>Jag förstår ej huru min högt ärade vän, den berömde Grönlandsforskaren
H. Rink, efter detta uttalande af kapten Mourier sjelf, kunnat i en öfversigt
öfver resultaten af de danska forskningsarbetena i Grönland, tryckt i Proceedings
of the American Philosophical Society 1885, säga (s. 295): »He (Mourier) stated
that about the latitude of 65° the coast in many cases could be reached and a
landing effected». </footnote>

Visserligen antog jag, att mycket af det, som anfördes 
mot min tilltänkta färd, berodde på tillfälliga missöden
och på fördomar, hvilka alstrats af den erfarenhet, som
vunnits under de föregående århundradenas försök att nå
denna kust med <i>segelfartyg</i>. Men jag ville i alla fall söka
nå målet på en ny, af en mer eller mindre berättigad
erfarenhet ännu ej utdömd väg — nämligen vägen i den
öppna vattenränna, som borde finnas <i>i farvattnet närmast
kusten</i>, hvilket antagligen vore för grundt, ej allenast för
de stora isbergen, utan äfven för större hafsisblock, men
dock djupt nog för vårt grundgående fartyg. Denna ränna
ville jag söka nå genom något af de långa och smala sund,
som norr om Kap Farewell afskilja åtskilliga större öar
från Grönlands fastland. Jag hade härtill ursprungligen
ämnat använda det nordligaste och längsta af sunden, Prins
Christians sund. Men då de upplysningar, som jag erhöll
i de sydgrönländska kolonierna, gåfvo vid handen, att detta
långa sund oftare än de södra sunden är spärradt af is,
och att svåra, med tidvattnet vexlande strömmar råda
derstädes, beslöt jag att i stället försöka nå den förmodade
isfria strandrännan längs ostkusten genom de sydligare,
kortare, men bredare Pamiagdluk- och Ikek-sunden.

Innan jag börjar skildringen af Sofias färd i dessa
farliga sund, vill jag, med anledning af en polemik i danska
tidningar, nämna, att jag vid uppgörandet af reseplanen
för 1883 års expedition icke känt till kapten <sc>C. F.
Wandels</sc> förträffliga uppsats: »En Fremstilling af vort
Kjendskab til Grönlands Östkyst, samt de med Skonnerten
Ingolf i 1879 foretagne Undersögelser i Danmarksstrædet»,
tryckt i 6:te häftet af Meddelelser om Grönland,
Kjöbenhavn 1883, men dagtecknad dec. 1879. Jag vet ej ens,
om denna uppsats var utgifven vid min afresa. <i>Min från
herr Wandels förslag alldeles afvikande reseplan</i> var 1:o att
på våren gå fram efter Ivar Baardsöns kursföreskrift, som
är förut meddelad (s. 48), ej för att jag trodde, att jag
redan vid denna årstid skulle enligt densamma kunna landa
på ostkusten, men emedan jag önskade dragga och göra
djupmätningar på det ställe, der de gamla sagorna förlägga
Gunbjörnskär, och 2:o att på hösten ånga fram i den öppna
vattenränna, som jag förmodade skulle träffas mellan
isbandet och kusten. När jag ej lyckades nå denna ränna,
ångade jag fram längs ytterkanten af isbandet så nära land
som möjligt, med föresats att ej försumma något tillfälle
att bryta mig en väg genom stängslet. Detta lyckades
slutligen, och det just på det ställe, der kapten Wandel
och kapten Bruun föreslagit att <i>göra ett försök</i>. Kapten
Wandels ord äro:

— — »Sperger man om Muligheden for at kunne naa denne
Kyst (ostkusten) fra Soen af, ere vel Udsigterne ikke store, men de
nyere Undersogelser og Oplysninger have dog, förekommer det mig,
ligesorn givet Anvisning paa det Sted, hvor et eventuelt Forseg
kunde gjeres, nemlig mellem 65° og 66° N. Br.»

*

Sedan svar ankommit, att pastor Brodbeck skulle få
följa med Sofia till ostkusten, och sedan kamraterna
återkommit från sin utflygt till den i koloniens granskap
belägna fjorden Amitsok, lättade Sofia ankar den 29 augusti
vid middagstiden. Under härligt, stilla väder, i en
fullkomligt smul, med spridda isstycken beströdd sjö ångade
vi nu, i början utan något nämnvärdt hinder af is, förbi
det sydligaste danska utliggarstället Pamiagdluk och i det
härifrån mot nordost gående sundet, till det ställe,
Kungmiut, der Ikek- och Ikaresak-sunden korsa hvarandra.

Naturen var här utomordentligt storartad. De smala
sunden omgåfvos af höga berg, som vittrat sönder i otaliga,
<img><b>Karta öfver Grönlands sydspets.</b><br>Efter Meddelelser om Grönland, h. VI.</img>
spetsiga, nu nästan snöfria, ofta ruin- och fästningslika
bergtoppar, bakom hvilka här och der det blåhvita krönet af
en längre inåt landet belägen isbrä skymtade fram. Mellan
bergen och på deras sidosluttningar sågos enstaka
grönskande ängder, och vid bergens fot utbredde sig de trånga,
förut aldrig af fartygsköl plöjda sundens spegelblanka
vattenyta, beströdd med större och mindre, hvita, 

<img id="4658"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Strandparti från Ikek-sundet.</b><br>Efter en fotografi af expeditionens fotograf d. 29 ang. 1883.</img>

azurblå eller sjögröna isstycken. Bland dessa sågs här och der
ett jättestort isberg, hvilket af strömmarne på hafvets djup
drefs fram i en helt annan riktning än den egentliga
drifisen. Det krossade och sköt undan allt smått, som mötte
på dess väg, och lemnade på så sätt efter sig ett isfritt
kölvatten, som dock, der isen var tätare, snart slöt sig
å nyo. Längre fram, sedan vi nått något bortom midten
af den kanal, som skulle föra oss till ostkusten, blef isen
allt tätare och tätare. Den utgjordes hufvudsakligast af
temligen grof hafsis, bland hvilken äfven här ett eller
annat stort isberg gick fram sin egen väg. För att
minska sannolikheten af att i det alldeles okända, men
förmodligen mycket djupa farvattnet stöta på någon af
utkiken ej i tid observerad undervattensklippa, lät jag Sofia
i början ånga fram i midten af sundet, men här blef isen
snart »oframkommelig». Jag sökte då öppnare vatten vid
norra stranden, der jag hade för afsigt att, i fall jag ej
genast kunde komma vidare, söka rätt på en något så när
säker ankarplats för att i den invänta en ändring i isens
läge. Detta lyckades ej. Sunden vid Kap Farewell
omgifvas nämligen af ett vildt, i spetsiga bergstoppar
söndersplittradt bergland, som vid vårt besök var snöfritt, på
några större, i de djupare dälderna mellan bergspetsarne
qvarliggande snö- eller isfält när. Några till hafvet gående
glacierer sågo vi ej här, ej heller någon inlandsis, hvilken
för öfrigt enligt premierlöjtnant Holm saknas i Sydgrönland, 
åtminstone till höjden af Julianehaab.<footnote>Enligt undersökningar af Holm, Steenstrup m. fl. bildar hela
Sydgrönland, åtminstone till Tunugdliarfik-fjorden vid 61° n. bredd, ett vildt, af glacierer
uppfyldt, men ej istäckt alpland. Att detsamma är fallet med landets nordligaste
del visa infödingarnes förut anförda berättelser, bestyrkta af Greely-expeditionens
undersökning af Grinnell land, och att ett bälte, som icke täckes af något
<i>sammanhängande</i> islager, äfven skulle finnas i landets mellersta del, antydes af
följande meddelande af kolonibestyrer Lützen: »Enligt uppgift af en f. d. utliggare
i Handelns tjenst hade man fordom (för 30 år sedan?) gått ut på renjagt från
bottnen af Södra Strömfjorden. Man passerade då först tvenne mindre isfält och
kom sedan in på en sträcka, der den ena nunatakken stötte intill den andra, och
der man under flere dagar kunde vandra öster ut på <i>snöfri mark</i>. Utliggarens
berättelse bekräftades af en gammal grönländare, Japhet, en mycket pålitlig man,
hvilken som ung jagat på den här omtalade landsträckan. Der funnos då massor
af renar, men vägen dit var för lång för att jagten skulle löna sig.» </footnote> Sundens
stränder tyckas vara för bråddjupa för ankring, som
dessutom omöjliggöres derigenom, att stora isstycken härstädes
ständigt med våldsamma tidvattenströmmar drifva af och
an, tätt förbi sjelfva strandklipporna. Då jag således i den
inslagna riktningen hvarken genast kunde komma fram till
östra sidan af landet eller finna någon säker ankarplats för
att invänta en förändring till det bättre i isens läge, sökte
jag komma ut genom det åt söder gående sundet Ikaresak.
Men äfven här mötte is, och det började redan blifva
mörkt. Det blef nu nödvändigt att söka skydd för natten.
Härtill valde jag, i brist på något bättre, den på nordöstra
sidan af Ikaresak belägna bugten Kangerdlutsiak, väl
bekant för en af våra lotsar, som flere år varit bosatt i
trakten. Äfven i denna bugt är det så bråddjupt, att vi
endast med svårighet funno ett ställe tätt vid land, der
ankaret kunde fällas på 20 till 30 famnars vatten, och
knappast var detta gjordt, förr än vi åter af stora isstycken,
som drefvo fram längs stranden, blefvo tvungna att lätta.
Detta upprepades flere gånger i den nu fullkomligt mörka
natten, under hvilken vi hvarje ögonblick voro utsatta dels
för stötar af förbidrifvande isstycken, dels för faran att
törnå på grund under ångandet af och an mellan det
alldeles okända farvattnets gneisklippor. Glad var jag derför,
när det dagades, att oskadd kunna fortsätta färden.

Till en början tog jag vägen mot söder för att genom
Ikaresak-sundet komma förbi Kap Farewell. Ogenomträngliga 
ismassor mötte dock snart, så att jag måste vända. Ett
nytt försök gjordes att ånga fram samma väg, der is hindrat
oss föregående dagen. Men nu var isen härstädes ännu tätare
än förut. Intet annat återstod derför än att vända och
ånga ut genom sundet vid Pamiagdluk för att derpå
framtränga vidare, helst längs stranden. Äfven under återvägen
hade vi i början ganska svårt att komma fram för de
ismassor, som sedan gårdagen drifvit in och nära nog
instängt oss i det förut nästan isfria Pamiagdluk-sundet, och
när vi slutligen kommit ut, så visade det sig, att isen i
det bråddjupa farvattnet vid Kap Farewell låg alldeles tätt
till land. Äfven här var »oframkomligt», och jag nödgades 
derför afstå ifrån planen att för framkomsten längs
ostkusten använda den förmodade öppna strandrännan. I
stället blef det nödvändigt att först kringgå det isfält, som
större delen af året finnes hopadt vid Kap Farewell, och
att derpå segla längs iskanten mot norr, så nära land som
möjligt, för att se till, om ej en öppning någonstädes kunde
finnas i detta isband.

Omvägen blef ganska betydlig och förde oss åter till
höjden af Frederiksdal. Jag afskedade här mina
eskimålotsar efter att hafva betalt enhvar af dem med sex kronor
kontant, samt något tobak, socker, kaffe, bröd m. m.
Oaktadt vi nu voro i öppna hafvet, temligen långt från land,
aflägsnade de sig genast i sina små skinnfarkoster,
tydligen mycket förnöjda med lotspengarne och med sin vistelse
om bord. Jag tror till och med, att mycken öfvertalningsförmåga 
ej behöfts för att förmå dem att följa med till
ostkusten.

Trenne gånger förut har jag passerat Kap Farewell,<footnote>Namnet härrör från John Davis och häntyder på, att han år 1585 för
is ej kunde komma landet närmare än 6 till 7 leagues. Jemf. <sc>John Gatonebe</sc>’s
skildring af <sc>James Halls</sc> resa 1612 (Churchills Collection, VI, 1732, s. 246).
På en karta hos <sc>Purchas</sc> (III, 1625) benämnes udden med det kanske mer
betecknande namnet <i>C. Fearewell</i>. </footnote>
alltid under storm och dimma. Öfver hufvud taget är
farvattnet vid denna udde, der varma och kalla hafs- och
luftströmmar året om kämpa om herraväldet, bland
grönlandsfarare illa beryktadt. Det var här som Frobisher under
sin första resa 1576 förlorade det ena af sina tre fartyg
och fick masterna på chefsfartyget bräckta. Här var Davis
med »Meremayde», »Sunneshine» och »Moonelight» 1586
utsatt för svåra stormar, likaså Baffin 1615, Hans Egede
1721 m. fl. Mången olycka har här inträffat, och
mången har i åratal seglat fram härstädes, utan att för dimma
någonsin hafva fått se den udde, som skiljer Davis strait 
och Atlantiska oceanen. Nu deremot var luften klar och
hafvet så stilla, att Kjellström kunde från fartyget erhålla
en vacker, förut (s. 58) meddelad fotografi af landets
sydspets. Huru svårtillgänglig denna del af Grönland är,
visas för öfrigt deraf, att danska forskare först 1881 kunnat
med fullkomlig noggranhet bestämma läget af Grönlands
sydligaste udde, af hvilken vid samma tillfälle en ganska
träffande teckning togs, som finnes återgifven i Meddelelser
om Grönland, VI s. 149. Och dock ligger Kap Farewell vid
59° 45′ nordl. bredd, d. v. s. vid ungefär samma polhöjd
som Kristiania, Stockholm, Helsingfors och St. Petersburg.

Det vid Kap Farewell och längs Grönlands ostkust,
på gränsen mellan golf- och polarströmmen förekommande,
efter hvad jag antar, skarpt utpräglade, om ock kanske
lokala stormbältet synes mig, till följd af brist på omfattande
meteorologiska iakttagelser från denna del af polarhafvet,
ej vara behörigen framhållet i <sc>John P. Finbys</sc> intressanta
och omfattande arbete: Charts of relative storm frequency
(Professional Papers of the Signal Service, N:o XIV,
Washington 1884). Jag tror, att på de flesta af dessa för hela
året och hvarje månad uppgjorda kartor en smal mörkblå
linie bort vara framdragen från sextiosjette breddgraden
längs Grönlands ostkust mot söder, ett stycke förbi Kap
Farewell, kanske ända ned mot New-Foundland.

Djurlifvet i det farvatten, der vi under de tvenne
senaste dagarne ångat fram, var mycket fattigt. Under
dessa dagar hade vi endast sett en hval, några få sälar och
ett ringa antal foglar. Det lifgifvande elementet i
naturscenerierna vid Spetsbergens och Novaja Semljas kuster
saknades således här i betydlig mån. Orsaken härtill torde vara
hafvets stora djup tätt intill land, hvilket hindrar foglar
och sälar att från dess botten hemta nödig föda. Kanske
har ock infödingarnes utrotningskrig under århundraden
mot alla de djur, som komma i deras väg, bidragit härtill.
Alkor och tejstar skola dock häcka i stora skaror på
klipporna utanför Kap Farewell. Enligt <i>eskimålotsens
berättelse</i> omtala gammalt folk, att äfven den märkvärdiga,
numera utdöda gejrfogeln (<i>Alca impennis</i>, på grönländska:
Isarukitsok = klenvingad) fordom funnits härstädes. Men
den måtte, såsom J. Steenstrup genom sina omfattande
undersökningar om fogelns naturhistoria och tidigare
utbredning visat, äfven i början af förra århundradet hafva varit
ytterst sällsynt. Egede, den förste europé, som rest fram
i dessa trakter, omtalar den ej. Fabricius, som uppehöll
sig i Grönland från 1768—1774, har sjelf endast sett en,
med rätt eller orätt för gejrfogel ansedd, nykläckt unge och
säger i sin fauna om denna fogel: »Habitat in alto mari,
raro ad insulas extremas visa, et quidem tempore brumali.
Veteres rarissimi.» Cranz omtalar fogeln efter hörsägen
med följande besynnerliga tillägg: »De norske tro, att han
aldrig synes på landet, förutan veckan före jul, den de
derföre kalla Emmerveckan, och att han icke heller på landet
lägger sina två ägg (ty flere skall han ej värpa), utan
utkläcker dem uti tvenne hålor mellan kroppen och vingarne».
Ingen af de många grönlandskolonister, som jag talt med,
eller de eskimåer, som jag genom tolken frågat om de
kunde skaffa mig någon Isarukitsok, hade sett den. Ej
heller har jag kunnat få rätt på benlemningar efter denna
fogel i de grönländska kjökkenmöddingar eller vid de på
ben efter jagtdjur så ytterst rika grönländska husplatser,
som jag låtit undersöka.<footnote>Jag har under mina tvenne resor till Grönland särskildt intresserat mig
för denna fråga, emedan dess fullständiga besvarande, äfven med afseende på
gejrfogelns förekomst å ostkusten midt emot Island, skulle hafva ett ej ringa intresse
för geografiens historia. Om t. ex. gejrfogeln, såsom J. Steenstrup helt säkert
med rätta antager, under de senaste tre à fyra århundradena aldrig häckat i några
ofantligt stora skaror på Grönland, så har Björn Johnson i sina grönländska
annaler alldeles oriktigt hänfört Latra Clemens resa till Gunbjörnskär i stället för till
New Foundland (Jemf. Grönl. hist. Mindesmærker, I s. 125), och åtminstone en
af berättelserna om det gåtfulla skäret har fått en enkel förklaring. </footnote>

Försöken att tränga fram genom de isfylda sunden
och ångandet af och an bland de vidsträckta isfälten
utanför Kap Farewell upptogo nästan hela dagen. Först sent
på eftermiddagen nåddes något så när öppet vatten. Kort
derpå måste vi för mörkret om natten ligga stilla eller
framgå med endast sakta fart.

Dessutom hade vi här en stark motström och tvungos
för kringgående af drifisfältet till en stor omväg mot söder
och öster, hvartill större delen af följande dagen åtgick.
På förmiddagen den 1 september hade vi till följd häraf
ännu ej nått 62° n. br. Vädret var vackert, klart och
stilla. Norr om oss hägrade ett tätt drifisfält, hvilket
sträckte sig långt ut i hafvet från den af infödingar, som
färdas i umiak (qvinnobåt) längs kusten, så fruktade
glacieren vid Puisortok. Men söder om denna isudde tycktes
hafvet mot land vara alldeles isfritt. Ej ens från
masttoppen syntes här spår till is. Det såg verkligen ut, som
om det hittills ganska breda isbandet på detta ställe vore
brutet; och jag gaf derför genast order att ställa kursen mot
land. Först efter att hafva ångat fram i denna riktning
ett par timmar, kunde man mot den mörka strandsluttningen 
märka, att kusten äfven här omgafs af ett mångradigt
perlband af blåhvita isblock, hvilket tycktes hafva en bredd
af endast 6 minuter. Bandet var dock temligen tätt, så
att en verklig <i>genombrytning</i> blifvit nödvändig för att nå
stranden.

Sannolikt skulle detta ej mött några oöfvervinneliga
svårigheter, men då kusten här, enligt de meddelanden,
som ostländingar lemnat pastor Brodbeck, är obebodd, var
jag föga villig att på detta ställe utsätta expeditionen för
det äfventyr en dylik isgenombrytning alltid måste medföra.
Sedan kustbergen blifvit fotograferade, ångade jag derför
vidare för att söka land ungefär vid 63° n. br., der i de
stora fjordarna vid Umanak och Ekallumiut, enligt uppgift
af den förutnämnde Timotheus Kujanangitsok, en mängd
grundmurar efter kablunak-hus skola förekomma. Drifisudden 
vid Puisortok, som sträckte sig 25′ till 30′ ut från
land, kringseglades, hvarefter jag fortsatte längs iskanten
mot norden. Det gick dock mycket långsamt framåt, dels
till följd af de många omvägar vi måste göra, då vi följde
iskanten, dels för den starka nordliga ström, som rådde i
kallvattensområdet längs kusten. Men man behöfde ej aflägsna
sig mer än ett obetydligt stycke från land, så kom man
plötsligt i en varm (ända till + 6°) ström från söder.
Isbandet blef norr om 62° n. br. åter så bredt, att jag nästan
förlorade förhoppningen att nå land, men redan vid
middagstiden skar en så djup bugt inåt kusten, att det åter såg
ut, som om ett fullständigt afbrott skulle förekomma i
isstängslet. Åter ångade jag in mot land, men åter
hindrades vi af ett smalt isband att nå målet. Kusten
upptages här fortfarande af ett vildt alpland, hvilket, att döma
af hvad man kan se från hafvet, är bildadt af höga, svarta,
snöfria bergstoppar. Dälderna mellan dessa äro ofta fylda
med större eller mindre snö- och issamlingar, hvilka dock
endast på få ställen tycktes bilda verkliga, till hafvet gående
skridjöklar. <i>Ingenstädes sågo vi här, såsom flerestädes vid
vestkusten, från hafvet inlandsisens vågräta isvall.</i>

Den drifis, som nu bildade isbandet längs kusten,
bestod ytterst af hvad fångstmännen kalla knatter-is, d. v. s.
af små isstycken, de sista resterna efter sommarvärmens och
golfströmmens inflytande på stycken af större omfång.
Längre in träffades isflak af betydligare utsträckning, sällan
uppskrufvade på hvarandra och ofta skilda af bredare eller
smalare vattenrännor. Mellan drifisen sågs här och der ett
eller annat stort isberg. Isberg tyckas dock förekomma
i vida mindre mängd vid ost- än vid vestkusten.

Jag bestämde höjden af några bland isbergen genom att
först uppmäta vinkeln mellan isbergets topp och horisonten,
derpå under ångandet rakt mot detsamma medelst loggning
uppmäta en bas och sedan åter uppmäta vinkelhöjden. För
ett medelstort isberg, som bildade en jemnhög, tvärbrant
skifva med en horisontel genomskärning af omkring 100
meter, erhölls en höjd öfver vattenytan af 85 meter. Med den
form, som detta isberg hade, är det antagligt, att detsamma
sköt åtminstone 6 à 7 gånger djupare <i>under</i> hafsytan än
öfver densamma. Den vertikala genomskärningen af
isberget skulle således utgjort nära 250 meter.

Ett isberg gör alltid ett storartadt, öfverväldigande
intryck, man må möta det på öppna hafvet, der våg på
våg med otrolig våldsamhet kastas mot dess azurblåa eller
rimfrosthvita klippsidor för att återfalla sönderkrossad till
skum och delad i hundratals, för några ögonblick vattenrika 
kaskader, eller man må se det bland drifisfält, der
all sjögång är dämpad, men der i stället isfjellet, liksom
för att ej bortblandas med småfolket, banar sig sin egen,
af grus och spillror betecknade väg fram mellan större
och mindre isflak, hvilka den väldige under ett ständigt
brak och dån skjuter undan och krossar; — om dagen, då
dess sidor i solskenet glittra med hundra tusental juvelers
prakt eller fata morgana begagnar det till material för sina
trollslott, eller om natten, då mörker, dimma och disig luft
mångdubblar dess gigantiska former och ger det spökgestalternas 
obestämda, skrämmande konturer. Vanligen torde
man dock göra sig en oriktig föreställning om dess storlek
eller åtminstone om höjden af dess öfver hafsytan
uppskjutande del. Se här några faktiska mätningar! År 1822 mätte
William Scoresby några isberg vid Grönlands ostkust,
ungefär vid 71° n. br. Toppen af ett isberg, som på ena sidan
löpte ut i en spets, hade en höjd öfver hafsytan af 46
meter; ett annat, jemnt, med lodräta sidor, hade en höjd af
omkring 30 meter. Under resans fortsättning möttes ytterligare 
mellan 69° och 70° n. br. otaliga isberg, af hvilka de
större hade en höjd, som uppskattades ända till 60 meter.
Vigten beräknades till 45,000,000 tons (<sc>Scoresby</sc>, Ostgrönland 
s. 207 och 252). I allmänhet hade de isberg, som löjtnant 
Hammer uppmätte i trakten af Jakobshavn, en höjd
öfver vattenytan af 80 till 60 meter (100 till 200 fot),
men några nådde en höjd af 90 meter. Det högsta han
såg hade strandat i mynningen af fjorden och hade en
höjd af 108 meter. Sex andra isfjell, hvilka stodo på grund
utanför Jakobshavns isfjord, vexlade i höjd mellan 14 och
61 meter. Det största af dem betäckte en areal af
ungefär 11 tunnland eller 63,000 qv.meter, och hade ett
kubikinnehåll af 20 millioner kubikmeter (Meddelelser om
Grönland, IV s. 20). Den 3 sept. 1820 mötte Parry i Baffins
bay ett af de högsta isberg han någonsin sett. Det hade
en höjd öfver vattenytan af 45 à 60 meter, och i juli 1824
bestämde densamme vid Godhavn höjden af stora isberg
till 30 à 60 meter. Vid Spetsbergen och Novaja Semlja
samt antagligen äfven vid Frans Josefs land resa sig de
från glacierer nedfallna eller utskjutna isstyckena sällan 10
meter öfver vattenytan. Vid Sibiriens nordkust åter saknas,
åtminstone närmast kusten, verkliga isberg helt och hållet,
och antagligen är detsamma fallet i de mellan Beringssund
och Baffinsbay belägna delarne af Amerikas polarhaf.

De enda härdar, som i norra hemisferen för det närvarande 
finnas för bildning af verkliga isberg, äro således de
s. k. isfjordarna vid Grönlands kuster. Det är härifrån,
som de isberg härröra, som möta oss vid Amerikas ostkust,
och hvilkas utbredningsområde närmare angifves å den s. 125
införda kartan. Ofta hafva de här, på verldens mest befarna
sjöstråt, förorsakat olyckshändelser, och ofta hafva de varit
föremål för skildringar i högre stil. När isbergen nå så
långt mot söder, har deras höjd dock antagligen betydligt
aftagit. Utan att kunna anföra några direkta mätningar
antager jag derför, att utanför New Foundlands och 
Canadas kuster isbergens höjd öfver vattenytan sällan
öfverskrider 30 à 40 meter.

I södra polarhafvet torde isbergen vara något större
än i det norra; endast ganska få verkliga mätningar äro
dock härifrån bekanta. Cook ger sydhafsisbergen det
ganska betecknande namnet <i>ice-islands</i> och uppskattar deras
höjd till 15 à 90 meter. Många hade en omkrets af 2—3
engelska mil. Nares träffade vid antarktiska polarkretsen
isberg med en höjd af ända till 75,<small>6</small> meter och en
beräknad totalgenomskärning af 530 meter.

Af ofvanstående ser man, att isbergen nå en höjd,
som ungefär uppgår till höjden af höga skärgårdsklippor
vid Sveriges kuster eller af de högsta kyrktorn. »Skyhöga»
äro de icke, men nog är man frestad att kalla dem så,
då man möter dem i storm och disig luft och kanske med
knapp nöd undgår att krossas mot deras sidor.

I hopp att snart kunna landa vid Umanak eller
Ekallumiut, ställen der kablunak-ruiner sades förekomma,
ville jag ej heller här uppehålla mig allt för länge med
försök att forcera isbandet, hvilket knappast varit förenadt
med någon synnerlig svårighet. Jag ångade derför åter
vidare, men nu ändrade sig den hittills vackra väderleken.
Hela kusten och de omgifvande isfälten höljdes i en tät
snötjocka. Dels för att ej under tjockan blifva instängd
bland drifisen, dels för att ej plötsligen stöta på någon i
dimman för sent varsnad isklippa och slutligen för att ej
under ångande mot strömmen förlora för mycket kol, lät
jag Sofia styra ut litet längre från land <i>från den kalla,
norr ifrån kommande till den varma, mot norr gående
strömmen</i>.

På aftonen den 3 september saktade sig vinden åter,
och vädret klarnade. Den sydliga strömmen hade då redan
fört Sofia förbi det ställe, der jag ämnat landstiga.
Årstiden och kolförrådet medgåfvo ej att vända. Jag 
<img><i><small>Ill. R. H.[=Haglund]<tab><tab><tab><tab><tab>W. MEYER, X. A.</small></i>
<b>Grönlands ostkust söder om Konung Oscars hamn.</b><br>Ögonblicksfotografi af expeditionens fotograf d. 4 sept. 1883.</img>

öfvergaf derför, ehuru med mycken ledsnad, den förra
landstigningsplanen för att i stället söka landa någonstädes söder
om Kap Dan, en udde, hvilken, i fall Ejnarfjorden låge
vid Umanak eller Ekallumiut, antagligen skulle motsvara
forngrönländarnes Herjolfsnäs.

På morgonen den 4 september fingo vi Kap Dan i
sigte. Hafvet tycktes i riktning mot denna udde vara
fullkomligt isfritt. Jag ångade åter mot land, besluten att
denna gång göra ett allvarligt försök att forcera det isband,
som jag antog äfven här slutligen skulle möta, och som
äfven verkligen mötte oss ungefär 20 naut. mil från land.
Drifisen var, sedan dess tätt packade ytterkant passerats,
temligen »framkommelig». Den bestod af jemna, ej
hopskrufvade isflak, hvilka höjde sig endast några få fot öfver
vattenytan och sällan hade mer än trettio till fyratio fot i
genomskärning. Här och der funnos stora isberg. Närmast
landsidan begränsades isbandet återigen af en tätare kant,
efter hvilken en så godt som isfri kustränna, 3—4 naut.
mil bred, vidtog. Vattnet i denna ränna var smult som i
en dam, så att man öfverallt kunnat lägga till vid stranden
med båt. Kustbergen gingo på de flesta ställena ut i
hafvet med nästan tvärbranta sluttningar, utan något lägre,
gräsbevuxet underland.

Midt emot det ställe, der jag brutit mig igenom, sågs
en öppen, grund bugt skjuta in i landet. Jag ville till en
början ankra på detta ställe, för att der, innan det blef
för sent på dagen, bestämma ställets läge genom några
solhöjder, men vid framkomsten visade det sig, att bugten ej
kunde lemna något skydd för fartyget, och att den, till
följd af hafvets djup och bottnens beskaffenhet, ej ens
bildade en användbar ankarplats. I alla fall landsteg jag här
med expeditionens vetenskapsmän för några timmar,
hvarjemte jag utsände några man att från bergstopparna
rekognoscera den närbelägna kusten och se till, om ej en verklig

hamn funnes i granskapet. Under tiden hölls det
flaggprydda fartyget i jemn gång i den lilla vik, der vi sökt
ankra. Alla man voro åter om bord kl. 4;
vetenskapsmännen med en öfver förväntan rik skörd från de branta,
men på sina ställen med en yppig vegetation betäckta
bergsluttningarna; rekognoscörerna med det välkomna besked, att
en efter utseende utmärkt god, för vind och drifis skyddad
hamn fans alldeles i granskapet. Jag ångade genast dit
och fälde ankar derstädes kl. 6 e. m. den 4 september.

<img id="4659"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Fjell på Grönlands ostkust, omgifvande Konung Oscars hamn,</b><br>sedda från 2,000 fots höjd.<br>Efter en fotografi af expeditionens fotograf d. 4 sept. 1883.</img>

Det var en vacker, i flere armar delad fjord, som
endast genom en mycket smal mynning stod i förbindelse
med hafvet, och som i sitt inre på många ställen erbjöd
ypperliga och väl skyddade ankarplatser. Äfven vid
Skandinaviens på goda hamnar så rika kuster skulle denna räknas
bland de allra yppersta. Hans Maj:t konung Oscar har
behagat medgifva, att den får uppkallas efter honom. Det
är den första hamn på Grönlands ostkust söder om
polcirkeln, <footnote>Till undvikande af missförstånd bör jag dock nämna, att Grönlands
ostkust norr om polcirkeln är mindre spärrad af is. Här har W. Scoresby år 1822
landstigit, gjort naturhistoriska undersökningar och kartlagt kusten mellan 70° och
75° n. br. Här ankrade Sabine och Clavering år 1827, kartlade trakten kring
75° n. br. och gjorde omfattande magnetiska bestämmelser. Här öfvervintrade
äfven 1869—70 den tyska expeditionen under Payer och Koldewey, utforskade
närmare den stora Frans-Josefs-fjorden och kartlade landet derifrån ända till 78°
n. br. Något säkert exempel derpå, att fartyg före Sofia skulle landat eller
drifvit i land vid Grönlands ostkust <i>söder om polcirkeln</i>, har man deremot ej.
Särskildt vill jag påpeka, att intet af de många hvalfångarfartyg, som 1777 instängdes
och slutligen krossades af is, sedan de med hafsströmmarne drifvit längs
Grönlands ostkust, nådde in till sjelfva landet, och att den isländska berättelse om
några fiskarfartygs ankring år 1756 på Grönlands östra sida, nordvest om
Vestfjorderna på Island, som kort efter Sofias återkomst offentliggjordes i Danska
geografiska sällskapets tidskrift (B. VII, s. 117), enligt de upplysningar, som sedermera 
lemnats i samma tidskrift (s. 176), <i>lär vara alldeles apokryfisk.</i> </footnote> der fartyg under de senaste århundradena ankrat.
Om Kap Dan vore det gamla Herjolfsnäs, så skulle
Konung Oscars hamn kanske motsvara den vid Herjolfsnäs 
belägna, af Ivar Baardsön omtalade hamnen Sand,
»allmänt begagnad af nordmän och köpmän». Att nordmännen
någon gång varit här antydes af tvenne på bergshöjderna
uppförda stenvardar, hvilka förmodligen tjenat som märken
för att bland virrvarret af klippor på kusten igenkänna det
ställe, der man skulle segla in till den trygga hamnen.
Dessutom träffades här stensättningen efter ett mindre hus,
af samma slag som grundvalarna till de s. k. nordmannahusen 
på vestkusten. Visserligen äro dessa fornlemningar
allt för obetydliga, för att man af dem skulle kunna med
säkerhet sluta, att man här verkligen hade för sig en af
det forna Grönlands »bygder», men de förtjena i alla fall
att beaktas såsom fingervisningar för framtida
undersökningar på Grönlands ostkust.

Genast efter det ankaret fallit, gingo vi i land och
spridde oss för undersökningar åt olika håll. Konung
Oscars hamn omgifves flerstädes af vackra dälder med jemna,
täta gräsmattor och frodiga buskgrupper. Växtligheten
syntes mig yppigare, gräsmattan mindre mossblandad än vid
de på samma breddgrad belägna, äfvenledes af granitiska
bergarter omgifna fjordar på Grönlands vestkust, som jag
besökt. I en af dälderna framflöt en elf, hvars
strandsluttningar på flere ställen utgjordes af lösa, af ingen
gräsmatta bundna sandlager. Här sågos fotspår efter menniskor.
En del af dessa voro några dagar gamla, andra så nyss
trampade, att den genom fotsteget blottade, förut under
ytan liggande fuktiga sanden ännu ej hunnit torka.
Antagligen hade infödingarne rymt undan, då de första gången
sågo ett fartyg genombryta den ismur, som hittills så
säkert skyddat deras kust från »uvedkommendes» besök.

Nathorst följde spåren ganska långt i det inre af
landet, ända till mörkrets inbrott. Han var härvid ensam och
icke försedd med några vapen, en omständighet, som under
hans oväntadt långa frånvaro förorsakade någon oro, enär
man icke kunde vara fullt säker om att infödingarne, i fall
de träffades, skulle förhålla sig fredligt. Men, som sagdt
är, några infödingar träffades olyckligtvis ej.

Flerstädes på stränderna funnos delvis temligen väl
bibehållna lemningar af eskimåhus, uppförda af sten och
torf, af stenringar från gamla sommartältplatser, af
eskimågrafvar, af labyrintlika stensättningar, afsedda till
lekplatser, af eldstäder, späckgropar, räffällor m. m. De
sistnämnda hade tydligen helt nyss varit i bruk och voro på
ett ganska sinnrikt sätt förfärdigade af stenflisor och
kullerstenar, utan tillhjelp af trä eller ben. I en barngraf, under
ett stenrös vid foten af en utspringande klippvägg, träffades
ganska vackert förfärdigade miniaturfångstredskap och
åtskilliga ben, deribland äfven ett hundkranium. De hedniska
eskimåerna pläga nedlägga ett hundhufvud med liket af det
barn de jorda. »<i>Hunden, som alltid finner sin väg, skall
vägleda det oerfarna barnet i de dödas land</i>». (<sc>P. Egede</sc>,
Nachrichten etc. 1790, s. 137.)

<img id="4660"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>En del af norra stranden vid Konung Oscars hamn.</b><br>Efter en fotografi af expeditionens fotograf.</img>

Bergen kring Konung Oscars hamn äro inemot 1000
meter höga och bestå af kristalliniska stenarter,
hufvudsakligast granit-gneis och diorit. Mellan bergen funnos 
insjöar och grönskande dälder, som voro täckta med en ganska
tät gräsmatta och 1 till 2 fot höga snår af vide. Några
träd funnos dock ej, och dvergbjörken växte här
nedliggande såsom på Spetsbergen.

Ett begrepp om den högre vegetationen på stället får
man för öfrigt af nedanstående förteckning af dr. Berlin
öfver:

<i>Fanerogamer insamlade 1883 vid Konung Oscars hamn.</i>

Thalictrum alpinum L.

Ranunculus glacialis L.

    »      acer L.

    »        »  * Nathorsti  A. <sc>Berlin</sc>.

    »      hyperboreus <sc>Rottb</sc>.

Arabis alpina L.

Draba  hirta L. v. hebecarpa <sc>Lindbl</sc>.

  »    corymbosa R. <sc>Br</sc>.

Subularia aquatica L.

Viola palustris L.

Viscaria alpina (L.) <sc>Don</sc>.

Silene acaulis L.

Cerastium alpinum L.

  »          »    v. lanatum <sc>Lindbl</sc>.

  »       trigynum <sc>Vill</sc>.

Stellaria borealis <sc>Big</sc>.

  »       humifusa <sc>Rottb</sc>.

Halianthus pepioides (L.) <sc>Fr</sc>. v. diffusus <sc>Horn</sc>.

Alsine biflora (L.) <sc>Wng</sc>.

Sagina nivalis (<sc>Lindbl</sc>.) <sc>Fr</sc>.

  »    Linnæi <sc>Presl</sc>.

Comarum palustre L.

Potentilla anserina L. v. groenlandica <sc>Ser</sc>.

   »       maculata <sc>Pourr</sc>. v. hirta <sc>Lge</sc>.

Sibbaldia procumbens L.

Alchemilla vulgaris L.

  »        alpina L.

Chamænerium angustifolium (L.) <sc>Scop</sc>.

  »         latifolium (L.) <sc>Sp</sc>.

Epilobium alpinum L.

Hippuris vulgaris L. v. maritima (<sc>Hell</sc>.)

Callitriche verna <sc>Kütz</sc>. v. minima <sc>Hoppe</sc>.

Sedum annuum L.

Rhodiola rosea L.

Saxifraga Aizoon <sc>Jacq</sc>.

  »       oppositifolia L.

  »       cæspitosa L.

  »       cernua L.

  »       rivularis L.

  »       nivalis L.

  »       stellaris L.

Gnaphalium norvegicum <sc>Gunn</sc>.

  »        supinum L.

  »           »    v.  fuscum <sc>Somm</sc>.

Antennaria alpina (L.) R. <sc>Br</sc>,

Erigeron alpinum L.

Taraxacum officinale <sc>Web</sc>.

Hieracium alpinum L.

  »       nigrescens <sc>Willd</sc>.

  * hyparcticum S. <sc>Almqu</sc>.

Campanula rotundifolia L. v. arctica <sc>Lge</sc>.

  »       groenlandica A. <sc>Berlin</sc>.

Vaccinium uliginosum L.

  »          »       v.  microphyllum (<sc>Lge</sc>).

Andromeda hypnoides L.

Phyllodoce cœrulea (L.) <sc>Bab</sc>.

Azalea procumbens L.

Rhododendron lapponicum (L.) 
  <sc>Wng</sc> v. viride A. <sc>Berlin</sc>.

Pyrola minor L.

Gentiana nivalis L.

<img><i><small>Geogr. längden är räknad vestl. fr. Greenwich.<tab><tab><tab><tab>G. L. A.[=Gen. Stab. Lit. Anst.]</small></i>
Karta
<i>öfver</i>
<b><sc>Konung Oscars Hamn</sc></b>
<i>på</i>
<i>Grönlands Ostkust.</i>
<i>Upprättad under expeditionen med Sofia. 1883 af:</i><br><tab><tab><tab><i>C. J. O. Kjellström.</i></img>

Diapensia lapponica L.

Veronica alpina L.

Bartsia alpina L.

Euphrasia officinalis L.

Pedicularis flammea L.

  »         hirsuta L.

Thymus Serpyllum L. v. prostratus <sc>Horn</sc>.

Pinguicula vulgaris L.

Plantago maritima L.

Oxyria digyna (L.) <sc>Hill</sc>.

Polygonum viviparum L.

Koenigia islandica L.

Empetrum nigrum L.

Salix glauca L.

  »   herbacea L.

Betula nana L.

Juniperus communis L. v. nana (<sc>Willd</sc>.)

Triglochin palustre L.

Tofieldia borealis <sc>Wng</sc>.

Juncus biglumis L.

  »    trifidus L.

Luzula confusa <sc>Lindeb</sc>.

  »    spicata (L.) DC.

Eriophorum Scheuchzeri <sc>Hopp</sc>.

Carex capillaris L.

»     rariflora <sc>Sm</sc>.

»     subspathacea <sc>Wormskj</sc>. v. curvata <sc>Drej</sc>.

»     rigida <sc>Good</sc>.

Carex festiva <sc>Dew</sc>.

 »    lagopina <sc>Wng</sc>.

 »    glareosa <sc>Wng</sc>.

 »    nardina <sc>Fr</sc>.

 »    scirpoidea <sc>Michx</sc>.

Phleum alpinum L.

Alopecurus fulvus <sc>Sm</sc>.

Calamagrostis hyperborea <sc>Lge</sc>.

Agrostis rubra L.

Aira alpina L.

Trisetum subspicatum (L.) <sc>Beauv</sc>.

Festuca rubra L. f. pascua <sc>Ands</sc>.

  »       »   f. alpina <sc>Parl</sc>.

  »     ovina L.

  »       »   v. vivipara L.

Glyceria maritima  (<sc>Huds</sc>.) <sc>Wng</sc>

v. arenaria <sc>Fr</sc>.

»        vilfoidea (<sc>Ands</sc>.) <sc>Th. Fr</sc>.

Catabrosa algida (<sc>Sol</sc>.) <sc>Fr</sc>.

Poa pratensis L.

»    nemoralis L. v. glaucantha <sc>Bl</sc>.

»    alpina L.

»    flexuosa <sc>Wng</sc>.

»    laxiuscula (<sc>Bl</sc>.) <sc>Lge</sc>.

Asplenium viride <sc>Huds</sc>.

Aspidium Lonchitis (L.) <sc>Sw</sc>.

Cystopteris fragilis (L.) <sc>Bernh</sc>.

Botrychium Lunaria (L.) <sc>Sw</sc>.

Lycopodium alpinum L.

  »        Selago L. f. alpestris A. <sc>Berlin</sc>.

Flerstädes på stranden funnos små uttorkade vattenpölar, 
hvilkas botten var täckt med stenflisor, mellan hvilka
en tät matta af <i>Subularia aquatica</i> spirade fram. Under
stenarne träffades en liten skalbagge (<i>Hydroporus</i> sp.) i
sådan mängd, att ända till tio stycken kunde träffas under
en stenflisa af en hands storlek. Jag anmärker detta
förhållande derför, att detta är den enda gång, som man under 
mina expeditioner till Grönland, Spetsbergen, Novaja Semlja
och Sibiriens nordkust träffat en skalbagge i hvad samlaren
skulle kalla obegränsad mängd.

Renspår trodde sig en af våra jägare hafva igenkänt,
men af muskoxar syntes inga spår. Ej heller sågos här
bland drifisen några björnar eller hvalrossar och endast
några få sälar. Hela jagtbytet utgjordes af tvenne ripor.

Att infödingarne höllo sig undan, var ytterst ledsamt.
Jag hade nämligen eljest helt säkert af dem kunnat erhålla
vigtiga upplysningar rörande land och folk i denna del af
Grönland, upplysningar som kanske kunnat definitivt lösa
mången omtvistad fråga rörande de gamla norska
koloniernas läge.

Ytterligare ett försök att få rätt på infödingar gjordes,
i det en roddbåt med dr. Nathorst, pastor Brodbeck och
kapten Nilsson den 5:te tidigt på morgonen utsändes för
spaningar i det inre af den lilla fjorden. Inga eskimåer
träffades, men väl gamla boningsplatser, stenringar för
sommartält, grafvar, sönderbrutna fångstredskap o. s. v.

Då jag hvarken på detta ställe fick rätt på några
infödingar eller härifrån kunde framtränga långt i det inre af
landet, lyfte jag redan följande dagen ankare för att ånga
vidare, om möjligt till den stora, starkt befolkade fjord,
hvilken enligt de upplysningar, som ostländingar lemnat
premierlöjtnant Holm och pastor Brodbeck, borde träffas ett
stycke norr om Kap Dan. Före afresan hade jag sändt två af
fångstmännen till fjells för att rekognoscera. De återkommo
med det besked, att isbandet utanför kusten nu var glesare,
än då vi kommit in. Då vi ångat ut, funno vi också i
början detta besannadt, men det blef i längden omöjligt att
från vårt fartygs låga rigg hitta fram den väg, som från
fjellets höjd blifvit utvald, och snart kommo vi till ställen,
der Sofia måste framgå genom tätt packad drifis. Värst
var det, när vi kommit till isbandets yttergräns. Här var 
drifisen ej allenast mycket tät, utan den rullades äfven med
brak och dån häftigt upp och ned af en ganska stark dyning.
Det såg betänkligt ut, att med vårt bräckliga fartyg våga
oss in i denna qvarn- eller stampinrättning, der de
väldigaste jsblock småningom söndersmulades och förstördes.
Intet annat återstod dock, i fall jag icke ville vända för att
kanske utsätta oss för en öfvervintring eller för en
genombrytning af isen under vida svårare förhållanden än de, som
nu förefunnos. Lyckligtvis var det band, der isrullningen
egde rum, ganska smalt. Genombrytningen af detsamma
gick äfven, så farlig den än såg ut, lyckligt och utan
annat men för Sofia, än att hon med sin röda mönjefärg märkte
de ställen, der hon brutit sönder isens blåhvita stängsel, och
att däckets öfverbyggnad på babords sida bräcktes.

Sedan vi kommit ut, ångade jag vidare, till en början
längs iskanten rundt om en från Kap Dan mot söder
utskjutande isudde. Större delen af dagen åtgick härtill, och
om natten nödgades vi för mörkret gå med så sakta fart,
att vi ännu på morgonen den 6:te befunno oss på 66° n.
latitud. Märkvärdig var den fattigdom på djur, som rådde
bland dessa drif-isfält. Vi sågo endast några få sälar, en
hval, ingen isbjörn, ingen hvalross. De eljest bland
polarisen så vanliga fogelskarorna saknades, och äfven enskilda
foglar förekommo endast sparsamt, hvilket kanske berodde på
den sena årstiden. Flere gånger sågo vi stora stenar ligga
på de isberg, som passerades — en iakttagelse, som har ett
visst intresse för de qvartära jordlagrens geologi hos oss.

Ett stycke norr om Kap Dan tycktes hafvet vara
fullkomligt isfritt ända in till land. Jag hade länge sedan lärt
mig att misstro dylika utsigter. Medan ett två fot öfver
vattnet uppskjutande isband från salningen på Sofia endast
kunde ses på ett afstånd af 11 till 12 kilometer, äro Ostgrönlands 
höga kustfjell synliga redan 100 kilometer från land.
Härtill kommer att, då hvarken hus eller skogar eller andra
föremål af känd storlek kunna från hafvet ses på
Ostgrönlands öde fjell, så finnes ingen jemförelsepunkt för afstånds
bedömande från hafvet. Vid klar väderlek förefaller det, i
synnerhet i vissa dagrar, som om landet skulle vara helt nära.
Man kan då, såsom jag förut omnämnt,<footnote>Ofvan s. 54. — Då jag, i likhet med föregående författare i detta ämne,
följande Lysehander och La Peyrère, tillskrifvit Mogens Heinesen den så ofta förlöjligade 
berättelsen, att fartygen i dessa farvatten skulle af en magnetsten i hafvets djup
hindras att nå kusten, så hafva vi begått en orättvisa mot denne käcke sjöfarare.
Redan på den karta från år 1507 eller 1508 af Ruysch, af hvilken jag meddelat
ett facsimile (s. 50—51), står nämligen vid Grönlands ostkust: »Hic incipit mare
sugenum, hic conpassus navium non tenet, nec naves quæ ferrum tenent revertere
valent» (»här börjar hafvet Sugenum, här blir kompassen oduglig, och fartyg, som
innehålla jern, kunna ej återvända»). Ruysch hade, enligt <sc>Kunstmann</sc> (Die
Entdeckung Americas, s. 137) deltagit i sjöfärder från England mot norden. Inskriften 
på hans karta antyder, att fartyg före 1507 besökt dessa trakter, och utgör
ett ytterligare bevis derför, att sjöfarten på Grönland ännu vid tiden för Amerikas
upptäckt icke fullständigt upphört. </footnote> i timtal ånga
mot de skenbart närbelägna bergshöjderna, utan att nå dem
och utan att se det isband, som spärrar kusten. Något
synnerligt talande skäl att, på grund af de lofvande
utsigterna i isen, ändra min plan att ånga längre norr ut,
förefans således ej. Men den långa omvägen mot söder kring
de ismassor, som hopat sig vid Kap Dan, hade ytterligare
minskat mitt redan förut mycket medtagna kolförråd. Det
befans vid en beräkning af hvad som återstod, att
tillgången numera endast utgjorde kol för trenne dygns full gång,
d. v. s. €n qvantitet, som, i händelse det blefve nödvändigt
att några dagar ligga bi för storm, knappt nog skulle
förslå för återfärden till Reykjavik. För öfrigt var det
ingalunda fullt säkert, hvar på kusten man borde söka den,
efter ostländingarnes påstående, mycket bördiga och af en
talrik befolkning bebodda fjord, der jag ärnat landa. Dess
mynning kunde godt vara belägen strax söder om Ingolfsfjell, 
der en djup fjord tycktes skjuta in mellan kustbergen.
Med ändring af min förra plan beslöt jag derför att söka
land på detta ställe.

Länge såg det ut, som om inga svårare isbinder här
skulle möta, men ungefär 10 naut. mil från land stötte vi
på ett ganska tätt isband, som tycktes sträcka sig ända till
kusten. Att på detta ställe genombryta detsamma med
Sofia hade kanske ej varit så synnerligen svårt, om ej den
längre ut rådande svåra dyningen ännu vid kanten af den
täta isen varit starkt märkbar och försatt isfälten i en häftig
rullning, som lätt kunnat blifva farlig för det fartyg, som
vågat försöket att här bana sig en väg.

<img id="4661"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Kusten vid Ingolfsfjell.</b><br>Efter en fotografi af expeditionens fotograf d. 6 sept. 1883.</img>

Så ledsamt det än var att redan vid denna tid på året
afbryta våra undersökningar vid Grönlands ostkust, gaf jag
derför order att vända och ställa kursen till Reykjavik, dit
vi ankommo den 9 september. Innan jag vände, dröjde
jag en stund vid iskanten för anställande af draggningar
och hydrografiska undersökningar samt för fotografering
af det framför oss liggande, af en härlig dager belysta
Ingolfsfjell.

I Reykjavik träffade vi våra följeslagare under
uppresan, grefve Strömfelt och herr Flink, hvilka under
sommaren sysselsatt sig med naturhistoriska undersökningar på
Island och derunder hopbragt betydande samlingar, grefve
Strömfelt af alger, herr Flink af Islands märkliga stenarter
och af de derstädes förekommande, ännu så ofullständigt
undersökta växtförsteningarna. Dagen efter det vi kastat
ankar utbröt en så häftig storm, att Sofia, som låg med
utblåst ångpanna, hardt när drifvit på grund i sjelfva
hamnen. Om en dylik storm öfverfallit oss bland drifisen,
hade hela Sofiaexpeditionen helt säkert spårlöst försvunnit.

Den 16 september afreste jag från Reykjavik. Jag
uppehöll mig i Thurso den 20 till 22 september, i trakten
af Mandal natten mot den 26 och ankom till Göteborg
den 27 september efter en frånvaro af ett hundra fyratio
sex dagar.

*

Kanske kan det vara på sin plats att här lemna en
kort erinran om hvad expeditionen under denna tid
uträttat. I främsta rummet bör jag väl då nämna färden på
Grönlands inlandsis och landstigningen vid Grönlands
ostkust. För dessa har jag i det föregående utförligt
redogjort. Jag vill här blott erinra derom, att under den
förra menniskor för första gången inträngt till sjelfva
midten af den Grönländska kontinenten, och att man genom
denna färd för första gången fått reda på det inre af ett
land, hvars nuvarande naturförhållanden antagligen gifva
oss en på verklig erfarenhet grundad bild af Skandinavien

under glacialtiden, och hvilkas studium derför för vårt eget
lands geologi är af så utomordentligt intresse. Under
färden längs Grönlands ostkust hafva vigtiga upplysningar
erhållits rörande beskaffenheten af det isband, som så länge
spärrat vägen <i>från öster</i> till södra delen af den
Grönländska kontinenten. Genom Sofias färd blir man i tillfälle att
i mycket beriktiga de föreställningar, man vanligen gör sig
om beskaffenheten af Grönlands ostkust, och slutligen har
ett under århundraden eftersträfvadt mål vunnits genom
Sofias ankring i Konung Oscars hamn.

Detta framgår af följande förteckning på de vigtigaste
sjöexpeditioner, som förgäfves sökt nå de gamle
nordmännens förmodade Österbygd.<footnote>I denna öfversigt har jag endast fäst afseende vid de sjöexpeditioner,
som haft till uppgift <i>att från hafssidan nå den del af Grönlands ostkust, som
ligger midt emot eller söder om Island</i>, d. v. s. den kuststräcka, som med rätt
eller orätt ansetts som de nordiske kolonisternas Österbygd. Jag har derföre
hvarken anfört kaptenlöjtnanten W. A. Graahs vigtiga båtexpedition längs större
delen af denna kuststräcka åren 1828—31, eller de framgångsrika expeditionerna
till Nordost-Grönland under W. Scoresby (1822), Sabine och Clavering (1823)
samt Payer och Koldewey (1869—70). Hudson fick Grönlands ostkust mellan
70° och 73° n. br. i sigte år 1607, men landade ej. Frobishers trenne resor
1576—78 hade nordvestpassage och guldletning, ej uppnåendet af Grönlands
ostkust till mål. </footnote>

1579.  En dansk expedition med tvenne fartyg under
Jakob Allday. Fick Grönlands kust i sigte den 27 augusti,
men hindrades af drifis att landa. Råkade ut för svår
storm, som nödgade expeditionen att vända.

1581.  Resa af Mogens Heinesen från Bergen med
tvenne fartyg. Fick den midt emot Island liggande delen
af ostkusten i sigte, men hindrades af is att landa.

1605.  En dansk expedition med tre fartyg, under
John Cunningham, Godske Lindenov, James Hall och John
Knight, såg Grönlands sydostkust, men kunde ej landa för
is; landade på sydvestkusten och bemäktigade sig der några
infödingar, som fördes till Danmark.

1607.<footnote>Den expedition, som 1606 utsändes under Lindenov och Hall till
Grönland och för hvilken en särskild skatt påbjöds i Danmark och Norge, hade till
uppgift att bryta silfvermalm, ej att nå Grönlands ostkust. </footnote>  En af tvenne fartyg bestående dansk
expedition under Carsten Richardsen och Hall. Man fick
Grönland i sigte vid Kap Farewell och seglade derifrån längs
ostkusten till 63° n. br. utan att kunna landa för is. Derpå
sökte man med våld tränga genom isen, men lyckades ej
och undkom med knapp nöd. Expeditionen medförde
isländare och norrmän, som skulle tjena som tolkar vid mötet
med de gamle kolonisternas ättlingar.

1652.  Tvenne fartyg sändes af en enskild dansk man,
Henrik Möller, till Grönlands ostkust under befäl af David
Danell. Fick ostkusten i sigte utanför den udde, som nu
benämnes Kap Dan. Följde kusten ända till Grönlands
sydspets, men kunde ingenstädes landa för is. Danell sökte
äfven draga en båt öfver isbandet, men lyckades ej.
Landade sedan på vestkusten.

1653.  En ny expedition under befäl af Danell,
utrustad af Möller. Seglade denna gång med ett fartyg från
Kap Dan längs ostkusten mot söder, utan att kunna landa för
is. Ankrade vid vestkusten och handlade med de infödda.

1654.  Danells tredje resa, utrustad af Möller. Resan
hade ett snarlikt förlopp som resorna 1652 och 1658.
Utanför Baalsrevier på vestkusten sågo de <i>»en Havfrue med
udslagen Haar og meget dejlig»</i>.

1670.  Otto Axelsen sändes från Danmark att
uppsöka det gamla Grönland. Man känner ej något vidare om
denna resa, än att Axelsen samma år återkom, helt säkert
utan att hafva nått sitt mål.

1671.  Samme sjöfarare utsändes å nyo, men blef borta
med alla man.

1786.  Dansk expedition med två fartyg under
kapten-löjtnanten Paul Löwenörn. Man fick ostkusten i sigte 
mellan 65° och 66° n. br., men hindrades af is att landa.
Han återvände till Island, gjorde samma sommar ett nytt
försök att nå ostkusten, med samma påföljd som det förra.
Ännu samma sommar gjordes ytterligare ett försök med
det ena af Löwenörns fartyg, numera under befäl af löjtnant
Christian Egede, sonson till Hans och son till Paul Egede.
Han fick landet i sigte vid 65° 24′ n. br. och seglade
längs iskanten mot söder, kom landet mången gång nära,
men kunde ingenstädes landa för is. Slutligen råkade han
ut för ytterst häftiga stormar under fyra veckors tid,
undan hvilka han endast med knapp nöd och med svårt
skadadt fartyg räddade sig till Island.

1787.  Expedition under Christian Egede och C. A.
Rothe. Med en ihärdighet, som ej nog kan prisas, gjorde
dessa käcka och djerfva sjömän, som redan den föregående
sommaren deltagit i Löwenörns expeditioner, under
sommarens lopp fyra försök att från Island nå Grönlands
ostkust, men alltid förgäfves.

1833.  Franske sjöofficeren Blosseville, om bord på
briggen »la Lilloise», kom under hydrografiska undersökningar 
i farvattnet mellan Island och Grönland i sigte af
sistnämnda lands ostkust, men hindrades af is att nå land.
Nödgades strax derpå att för haveri söka hamn på Island.
Gjorde sedermera ett nytt försök att nå ostkusten, från
hvilken hvarken fartyget eller någon man af dess
besättning återkom.

1859.  Amerikanske öfversten Schaffner seglade, jemte
hustru och barn, i barkskeppet »Wyman», utan någon
särskild utrustning och, efter hvad det påstås, utan sjökort,
till Grönland, för att undersöka, om ej en telegrafkabel
kunde tagas i land derstädes. Han trodde sig finna den
sydostligaste delen af kusten till Lindenovs fjord (eskimåernas 
Kangerdlugssuaitsiak vid 60° 25′ n. br.) isfri, men
landade ej. Att kusten tycktes vara isfri, har antagligen 
berott på en likadan illusion, som så många gånger förvillade
oss under Sofias färd.

1860.  Under sin på så vigtiga resultat rika expedition 
med »Bulldogg» kom McClintock till Grönlands
ostkust vid Kap Vallöe (60° 35′ n. br.), men kunde ej landa
för is. Senare på året närmade han sig åter ostkusten,
men råkade der ut för en ytterligt häftig storm, under
hvilken en af fartygets båtar, bogspröt och en del af
relingen förlorades.

1860.  Expedition af Allen Young med »Fox». Man
följde ostkusten mot söder från 62:dra breddgraden, fann
den spärrad af is och hade att utstå ytterligt svåra
stormar, innan hamn nåddes vid Grönlands sydvestra kust.

1863.  En expedition under mr Taylor med jernångbåten 
»Hambro» utsändes för att för ett engelskt handelshus 
anlägga en koloni på Grönlands ostkust. Han fann
kusten otillgänglig.

1865.  Nytt försök af Taylor med hvalångaren »Erik».
Man försökte tvenne gånger nå land vid 63° n. br., men
båda gångerna förgäfves.

1879.  Danske örlogskaptenen Mourier företog med
ångskonerten »Ingolf» hydrografiska undersökningar i
Danmarkssundet (sundet mellan Island och Grönland). Man
kryssade under klart väder i sigte af Ostgrönland, men
hindrades af täta ismassor att landstiga.

Bland expeditionens vetenskapliga arbeten må vidare
följande anföras:

Under Sofias färder längs Grönlands kuster från Kap
Dan förbi Kap Farewell till Kap York och åter från Kap
York rundt om Kap Farewell till Ingolfsfjell anstäldes,
när tiden och sjögången det medgåfvo, hydrografiska
arbeten och draggningar. Dessa arbeten leddes af herr
Hamberg och d:r Forsstrand. Jemte det herr Hamberg
utförde en mängd analyser och tog analysprof på vatten 
och den i hafsvattnet ingående gasarten från olika djup,
har han hemfört omfattande serier af temperaturbestämningar, 
hvilka visa, att den kalla ström, som sköljer
ostkusten, är så väl till bredd som djup ganska obetydlig och
hvilar <i>äfven i granskapet af land</i> på en bädd af varmt, från
Golfströmmen härrörande vatten.<footnote>Dessa undersökningar bekräfta sålunda de åsigter, som kapten Hoffmeyer,
på grund af temligen ofullständiga iakttagelser, redan år 1880 uttalade rörande
den kalla ström, som framgår i Danmarkssundet. Några hydrografiska undersökningar, 
motsvarande den nutida vetenskapens fordringar, d. v. s. omfattande ej
allenast säkra temperaturbestämningar på olika djup, utan äfven vatten- och
gasanalyser, hafva deremot aldrig förut gjorts i Davis strait och Baffins bay eller
vid Grönlands ostkust söder om Danmarkssundet. En utförligare redogörelse för
de hydrografiska arbetena under 1883 års Grönlandsexpedition har herr Hamberg
lemnat i tvenne af honom författade afhandlingar, först tryckta i 9:de och 10:de
bandet af Bihang till Vetenskaps-Akademiens handlingar, sedermera mer eller
mindre utförligt återgifna i åtskilliga utländska tidskrifter. </footnote> Davis och Baffins bay
uppfyllas deremot ända till bottnen af kallt eller endast
ytterst obetydligt uppvärmdt vatten. I motsats mot hvad
man vanligen föreställer sig och hvad som uppgifves på
hydrografiska kartor öfver Atlanterhafvet, <i>sköljes derför
Grönlands vestkust af kallt vatten, medan en starkt
uppvärmd, från söder kommande vattenström på ett afstånd af
endast 40′ till 50′ från land framgår längs ostkusten ända
upp till Island</i>. Denna ström måste ovilkorligen hafva ett
starkt inflytande på ostkustens klimat, hvilket torde vara
fuktigare, men ingalunda kallare än klimatet på vestkusten.
Draggningarna lemnade dr. Forsstrand en rik skörd af
sjödjur, bland hvilka såsom exempel må anföras jättestora
spongier från betydliga djup i Danmarkssundet. Af de
djurformer, som lefva på land eller i sött vatten, hemförde
herr Kolthoff nya intressanta bidrag till Grönlands fauna.

För att ej allt för mycket taga i anspråk fartygets
vid en arktisk expedition alltid hårdt anlitade utrymme,
medtog jag icke till Grönland någon vetenskapsman, som
särskildt hade till uppgift att undersöka landets nutida flora,
hvilket för öfrigt syntes så mycket mindre nödigt, som
Grönlands växtverld redan förut var väl känd, i synnerhet
genom arbeten af danska och svenska specialister. Äfven
på detta fält hafva dock nya bidrag vunnits genom det

<img id="4662"><i><small>Ill. I. FALANDER, xyl.</small></i>
<b>Alfred Nathorst.</b></img>

nit, med hvilket dr. Nathorst och dr. Berlin åt hithörande
forskningar egnat den tid, de hade öfrig från andra arbeten.
Framför allt torde samlingarna från Kap York och Konung
Oscars hamn, äfvensom de insamlingar, som dr. Berlin på
inlandsisen gjort af de mikroskopiska växtformer, hvilkas
rätta jordmån utgöres af is och snö, vara värderika. De
senare äro för oss af så mycket större intresse, som de beröra
ett nästan nytt kapitel inom vetenskapen, hvars första blad
skrifvits af svenska forskare.<footnote>En utförlig redogörelse för dessa undersökningar intill 1883 lemnas af
<sc>V. B. Wittrock</sc> i hans afhandling om snöns och isens flora (<sc>A. E. 
Nordenskiöld</sc>, Studier och forskningar föranledda af mina resor i den höga norden,
s. 63). 1883 års bidrag till denna intressanta flora hafva ännu ej hunnit bearbetas. </footnote>

<img id="4663"><i><small>Ill. I. FALANDER, xyl.</small></i>
<b>August Berlin.</b></img>

De för vetenskapen sannolikt mest betydande samlingarna 
hafva dock hopbragts af dr. Nathorst från nordvestra 
Grönlands s. k. basaltformation, märkvärdig för den rikedom 
på växtförsteningar, som dess ler-, sand- och tufflager
innehålla. Visserligen hafva mycket omfattande paleontologiska 
samlingar redan förut hemförts från dessa trakter,
i synnerhet af 1870 års svenska expedition och af en serie
danska expeditioner under assistenten K. I. V. Steenstrup.
Men det var nu första gången en forskare, som gjort
växtpaleontologien till sitt hufvudstudium, besökte dessa trakter,
och de af dr. Nathorst hemförda, med hans oöfverträffade
skarpblick hopbragta samlingarna, skola helt säkert, när de
blifvit vetenskapligt bearbetade, lemna oss många nya
uppslag i kännedomen om den yppiga växtverld, som
fordom täckte polartrakternas nu så ishöljda länder. Härtill
komma herr Flinks samlingar af tertiära växtförsteningar
från Island, i rikedom vida öfverträffande allt som i den
vägen förut hemförts från denna ö. Bearbetningen af dessa
Nathorsts och Flinks samlingar har dock ännu ej framskridit
så långt, att någon utförligare öfversigt kan lemnas öfver
de nya bidrag, som genom dem vunnits till växtverldens
och klimatologiens historia, än den som ofvanför finnes
intagen i kap. 6 och 7 af denna reseskildring.

Slutligen hemförde expeditionen, i synnerhet från de
kända mineralfyndorterna vid Kangerdluarsuk och Ivigtut,
särdeles vackra sviter, delvis i verkliga praktstuffer, af der
förekommande märkliga mineral. Under vandringen öfver
inlandsisen insamlades talrika prof af det på isens yta
förekommande stoft, som jag benämnt kryokonit. Jag hoppas
att framdeles efter dessa profs närmare undersökning kunna
lemna nya bevis derför, att detta stoft åtminstone delvis
är af kosmiskt ursprung, och derigenom lemna nya bidrag
till lösandet af en fråga af yttersta vigt för läran om upp.
komsten af vårt jordklot. Deremot hindrade is dr.
Nathorst att nå stället för de jernblock vid Kap York, för
hvilkas förekomst närmare redogöres i programmet till vår 
expedition. De upplysningar, som erhöllos af infödingar i
trakten, sätta dock tillvaron af dessa block utom allt tvifvel.

Från Kap York tillbytte expeditionen sig en mängd
intressanta etnografiska föremål, och här erhölls från
infödingarna den för frågan om polarfolkens vandringar helt
säkert vigtiga upplysningen, att tvenne »ryska eskimåer»
ankommit till Wolstenholme Sound. De voro, så vidt vi
riktigt uppfattat eskimåernas något orediga berättelser, de enda
öfverlefvorna af en hel stam, som för uppsökande af nya
boningsplatser lemnat sina hem vid Beringssund (eller Asiens
nordkust?) och slutligen framträngt till Smith Sound.

<img></img>
</chapter>
<chapter name="TIONDE KAPITLET. Om eskimåerna">

<h2><small>TIONDE KAPITLET.</small></h2>

<h2><small>Om eskimåerna.</small></h2>

För hvarje resande, bildad eller obildad, som besökt
Grönland, utgör samqvämet med infödingarne ett betydande,
oftast angenämt moment i reseerinringarna. Berättelser om
de nuvarande grönländarnes seder och lefnadssätt bilda
derför ett med förkärlek behandladt kapitel i nästan hvarje
reseskildring från detta land. Men så omfattande som
litteraturen om infödingarne än är, är dock hvarje särskildt
arbete i de flesta fall föga uttömmande. Det innehåller
merendels endast en skildring af sådana enskilda drag af
folkets lynne, som särskildt slagit an på författaren,
vanligen derjemte några varma och tydligen uppriktiga
kärleksförklaringar till det sälskinnsklädda, af tran stinkande folket
i den höga norden. Det är nämligen nu en gång så, att
den vilda folkstam, hvars namn så ofta användts för
betecknande af den högsta tänkbara grad af smuts, råhet,
försoffning och liknöjdhet för allt högt i lifvet, inom kort
blifvit omfattad af alla som kommit i beröring med
densamma — af olika nationers forskningsresande, af Englands
stolte örlogsofficerare, af den danska »handelns» i kontorets
qvalm grånade embetsmän, af missionärer, hvalfångare, simple
matroser och handtverkare — med en större kärlek än den,
som kommit någon annan vild nation till del, Söderhafsöarnas 
älskliga och fagra ras knappast undantagen. Men
jemte denna, i alla fall ganska lärorika dilettantlitteratur,
har man äfven tillgång på tillräckligt många omfattande
arbeten af Hans och Paul Egede, Dalager, Cranz, Glahn,
Parry, Lyon, Simpson, Rink, Hall m. fl. om detta folk,
grundade på en rik erfarenhet och allvarliga studier, för att
några nya bidrag till ett så ofta och så grundligt bearbetadt 
ämne skulle förtjena offentliggöras, i synnerhet från
en person, som vistats i landet endast några månader och
knappast kunnat lära sig ett enda ord af dess för vuxet
folk ytterligt svåra språk.

Jag skulle derför helt och hållet uteslutit kapitlet om
eskimåer eller innuit från denna min reseskildring, om jag
ej trott, att en historisk redogörelse för europeernas
uppfattning af denna intressanta folkras, och en framställning af
dess lynne och lefnadsvanor, så vidt utrymmet medger, med
särskildt hänsyn till densammas förhållande till nordöstra
Asiens polarfolk, kunde på en gång fylla en lucka i den
hithörande litteraturen och blifva af intresse för läsaren.
Härvid bör jag dock nämna, att efterföljande skildring endast
berör <i>polar-eskimåerna</i> i Grönland och på Amerikas nordkust,
således hvarken Stillahafs-eskimåerna på nordvestra kusten
af Amerika, söder om Beringssund, hvilka under gynsammare 
klimatiska förhållanden antagit lefnadsvanor i mycket
afvikande från sina längre norr ut boende stamförvandters,<footnote>Innan dessa Stillahafs-eskimåer, hvilkas nuvarande antal uppskattas till
18,000, kommit i beröring med ryska fångstmän och amerikanska hvalfångare,
tyckas deras sociala förhållanden och lefnadssätt i allt väsentligt hafva varit
öfverensstämmande med de hedniska grönländarnes. Vigtiga bidrag till deras
etnografi hafva på senare tider blifvit lemnade af <sc>William H. Dall</sc> (Contributions
to North American Ethnology, Vol. I, Wash. 1877) och <sc>Ivan Petroff</sc> (Report
on the population, industries and resources of Alaska, Washington 1884). En
intressant skildring af den folkstam, som hor på ön Kodjak, lemnar finnen H. J.
<sc>Holmberg</sc> i Acta Societatis Scientiarum Fenniæ, T. 4, Helsingfors 1855.
Aleuterna åter hafva varit föremål för omfattande och noggranna undersökningar af
den utmärkte ryske missionären, slutligen metropoliten <sc>Weniaminoff</sc>, som vistades
i dåvarande ryska Amerika från 1824 till 1838. Härtill kommer en mycket
betvdlig hithörande litteratur af andra resande och forskare. </footnote>
eller aleuter och tscliuktscher, hvilka äfven af en del
etnologer räknas till samma folkras som eskimåerna. Detta
torde möjligen i afseende å aleuterna ega sin riktighet,
såsom Dall och Petroff antagit, men hvad tschuktscherna
beträffar, så tillhöra de, enligt mitt förmenande, en helt annan
folkstam, om de ock med sig assimilerat åtskilliga, på Asiens
nordkust fordom bosatta eskimåfolk och till en del antagit
deras lefnadsvanor.

För det närvarande bebo eskimåerna hela den ytterst
mot norden belägna delen af Polar-Amerika med undantag
af ett litet område norr om Beringssund, som, enligt
uppgift af en eskimåqvinna vid Port Clarence, skulle bebos 
af tschuktscher. Dessutom finnas några små eskimåkolonier
på nordostligaste kusten af Asien. Fordom sträckte sig deras
område betydligt längre, så väl mot söder som vester, och
ännu utgör den areal, som tillhör dem, en af de största
lotter å jordens vida rund. Den torde, isöknar inberäknade, 
uppgå till två à tre millioner qv.-kilometer. Men
detta ofantliga område bebos knappast af mer än 20,000 à
30,000 invånare (eskimåerna vid Stillahafskusten ej
medräknade), af hvilka 10,000 bebo Grönlands vestkust, äro,
liksom en del eskimåer på Labrador, kristna samt hafva
en viss civilisation. De öfriga ströfva som jägare
omkring på Grönlands ostkust, på Amerikas nordkust, på
öarna i dess polararkipelag och i omgifningarna af
Beringssund. På Amerikas nordvest- och Asiens nordost-kust
torde några byar förekomma bebodda af denationaliserade
blandningsraser mellan eskimåer och indianer eller eskimåer
och tschuktscher. Öfverallt på detta ofantliga område
tala eskimåerna samma språk, ett ytterst märkvärdigt
förhållande, hvarigenom de helt och hållet skilja sig från
så väl Nord- som Syd-Amerikas indianer, hvilka, såsom
redan Vespucci anmärkt, sönderfalla i otaliga små stammar, 
talande alldeles olika språk eller åtminstone så olika
dialekter, att den ena stammen sällan förstår ens den som
bebor grannbyn.<footnote>Om de infödingar, som de spanska conquistadorerna mötte i det
nuvarande Vestindien och norra delen af Södra Amerika, säger Amerigo Vespucci i
sitt första bref, dagtecknadt Lisboa d. 4 sept. 1504: »Molte sono le diversità delle
lingue, che di cento, in cento lège trovammo mutamento di lingua che non s’intendano 
l’una con l’altra». Skulle i afseende å språkens utveckling ett likartadt
förhållande ega rum som med afseende å arterna inom djurriket, i det att de
nybildade formerna vexla i oändlighet, medan de gamla äro konstanta, så borde
eskimåerna tillhöra en mycket gammal, redan i bestämda former stelnad folkras. </footnote>

Ett exempel på den ringa olikheten i långt skilda
eskimåstammars språk lemnar den af löjtnant Nordqvist
under Vegaresan på St. Lawrence-ön insamlade ordlistan, å
hvilken, oaktadt svårigheten att med latinska bokstäfver
återge många af eskimåspråkets ljud och Nordqvists
fullkomliga obekantskap med detta språk, de flesta ord kunna
identifieras med ord från Grönland. St. Lawrenee-ön är
dock belägen söder om Beringssund, mellan 68° och 64°
n. br., på ett afstånd från Grönlands sydvestkust af
omkring 5,000 kilom., d. v. s. längre än distansen från
Lissabon till Kasan eller från Peking till Aralsjön. Hvar
annorstädes på jordens vida rund träffar man ett språk, som, utan
att hafva blifvit spridt med den nyare tidens kultur, visar
en så stor utbredning och så ringa vexling, som den hvilken 
här föreligger?

De första prof på eskimåspråket lemnade Frobisher
1576 och Davis 1586.<footnote>Frobishers språkprof insamlades på »Meta Incognita» — ett namn som
sällan återfinnes på nyare kartor, oaktadt det blifvit valdt af sjelfva drottning Elisabeth.
Det är beläget på vestra sidan om Davis strait vid 62° n. br. Davis’ förteckning
meddelas i Hakluyt, 1 uppl. s. 783. Jemte en ordförklaring af Rink finnes den äfven
intagen i Cl. Markhams »The Voyages and Works of John Davis», London 1880, s. 21. </footnote> Frobishers förteckning må såsom
kuriositet här meddelas efter <sc>Hakluyt</sc>, The principael
Navigations etc. 1589, s. 622.<footnote>Tolkningen till modern grönländska har blifvit mig benäget meddelad af
<sc>H. Rink</sc>. Man bör vid bedömandet af dessa språkprof erinra sig, dels att
europeernas frågor, sannolikt framstälda med teckenspråk, ofta missförståtts af de
infödda, dels att de eskimåiska ljuden, alltid svåra att återge med europeiska
bokstäfver, gjorts oigenkänliga genom den engelska ortografien. </footnote>
Frobishers förteckning:      Modern grönländska:

Argotteyt — hand.            Arkatait — edra vantar.

Cangnawe — näsa.             Kingaine — på hans näsa.

Arered — öga.                ?

Keiotot — tand.              Kigutit — tänder.

Mutchatet — hufvud.          Nutsatit — dina hufvudhår (frågaren har pekat på sitt hår).

Chewat — öra.                Siut — öra.

Comagaye — ben.              Kangmáka — mina stöflar.

Atoniagay — fot.             Atungaka — mina stöfvelsulor.

Callagay — byxor.            Kardlika — mina byxor.

Attegay — rock.              Atiga — hennes pels.

Polleuetagay — knif.         Pilaiutiga — den som jag brukar till att skära upp med 
                             (af Pilaivok, skära upp, näml. sälkroppar).

Accaskay — fartyg.           ?

Coblone — tumme.             Kuvdlungne — på din tumme.

Teckkere — pekfinger.        Tikera — hans eller mitt pekfinger.

Ketteckle — långfinger.      Kiterdlek — långfinger.

Mekellacane — ringfinger.    Mikilerkangne — på ditt ringfinger.

Yackettone — lillfinger.     Ekerkungne — på ditt lillfinger.


Liksom innuitfolken öfverallt tala samma språk, så
hafva de äfven öfverallt samma näringar och lefnadsvanor,
om jag undantager de trakter, der de stått i långvarig
beröring med europeer, der nitiske missionärer och
handelsmän omvändt dem till kristendomen, förledt dem att förakta
sina egna augurer och sedvanor, lärt dem läsa och skrifva,
dricka kaffe, röka tobak, äta bröd, m. m.

Grönländarne äfvensom invånarne i den Franklinska
arkipelagen kalla sig sjelfva <i>Innuit</i> (= menniskor). De
beteckna sig äfven med namnet <i>karalit</i>, hvaremot europeen
kallas <i>kublunak</i>. Af europeerna erhöll folket i Labrador
tidigt namnet <i>eskimå</i> (esquimaux), enligt den franske
jesuitmissionären Lafitau egentligen <i>eskimantsik</i>, hvilket på de
»abenaquiska» indianernas språk betyder »äta rått kött».<footnote>Moeurs des Sauvages Amériquains, comparées aux moeurs des premiers
tems, par <sc>J. F. Lafitau</sc>, Paris 1724. <sc>Charlevoix</sc>, som ofta anföres i fråga om härledningen af namnet, endast kopierar förenämnde författare. <sc>Hind</sc> (The Labrador
Peninsula, London 1863, II s. 162) härleder namnet från Cree-indianernas ord:
Ashki = rå och mow = äta. <sc>Nourse</sc> (Second Arctic Voyage by Ch. Hall,
Washington 1879, s. 62) härleder ordet Eskimo från »a root indicating, in the
language of the northern tribes (af indianer?) a sorcerer». </footnote>

Till en början blef detta namn dock uteslutande
användt på de af indianerna dödligt hatade och fruktade vildar,
som bebodde Amerikas allra nordligaste del. Men sedan
<sc>Ellis</sc> 1748, efter återkomsten från sin märkliga sjöresa till
Hudson bay, träffande och riktigt beskrifvit klädedrägt,
redskap och husgerådssaker hos eskimåerna i granskapet af
Wager Bay och på Resolution Island<footnote>A voyage to Hudson’s bay in the years 1746 and 1747 for discovering a
North-West passage, by <sc>Henry Ellis</sc>, London 1748. Ellis omfattade de eskimåer
han mötte med mycken välvilja och är en af de första, som gjort rättvisa åt det
misskända folkets karakter och naturanlag. Sålunda säger han s. 231: »Whatever
therefore the French writers, or even some of our own may say, in prejudice
to the character of these poor people, it is but bare justice in us to own, that
the treated us not only with Humanity, but with great Kindness and Friendship.
I must confess, that I could not help admiring very much not only the industry,
but the ingenuity of these people.» </footnote> samt en holländsk
styrman, <sc>Erhard</sc>,<footnote>Denne hade medföljt hvalfångare till Grönland och der lärt sig
infödingarnes språk. År 1752 var han öfverköpman på ett fartyg, som förde fyra
herrnhutiska missionärer till Labrador. Sedan missionärerna blifvit landsatta på
ett ställe, som efter fartygets redare benämndes Nisbeth-hamn, seglade fartyget
för idkande af byteshandel med infödingarne längre norr ut. Härvid kom
Erhards kunskap i det grönländska språket väl till pass. Slutligen begick han den
oförsigtigheten att jemte fem matroser, alla obeväpnade, i fartygets enda båt ro
in bland holmarne vid kusten. Från denna färd återkom han ej. Det antages,
att han och hans följeslagare blifvit mördade af infödingarne. Hela
missionsföretaget blef med anledning häraf för denna gång öfvergifvet, men de
hemvändande missionärerna bragte till Europa den öfverraskande nyheten, att
infödingarne i Labrador och på Grönland tala samma språk (<sc>David Cranz</sc>, Alte und
Neue Brüder-Historie etc, Barby 1772, s. 555. Historie von Grönland, III s. 289). </footnote> 1752 märkt, att vildarne på Labrador
förstodo åtskilliga ord af det språk, som infödingarne i
Grönland talade, började man tro, att dessa båda folk
tillhörde samma ras. Detta blef till fullo bekräftadt genom
en af brödraförsamlingens missionärer, den i det
grönländska språket väl hemmastadde <sc>Jens Haven</sc>, hvilken 1764,
särskildt för lösande af denna vigtiga fråga, gjorde en resa
till Labrador. Allt samqväm med dervarande infödingar
ansågs då ytterst farligt. Men Haven lyckades genom sin
grönländska drägt och sitt grönländska språk snart tillvinna
sig de förut så misstänksamma vildarnes fulla förtroende.

*

Européerna kommo <i>första gången</i> i beröring med
Nordamerikas polarfolk, som då kallades »skrälingar», i
»nordmännens» tid, och troligen skedde detta kort efter Erik Eödes
upptäckt af landet. I den isländske presten <sc>Are Thorgilsson
Frodes</sc> berättelse<footnote><sc>Are Frode</sc> var född 1068. Berättelsen, som utgör ett utdrag ur hans
<i>Schedae</i>, är sålunda författad föga öfver ett århundrade efter Grönlands första
upptäckt, och blef första gången tryckt, enligt uppgift efter en originalmembran,
i Skalholt på Island 1688. Urtexten är isländsk. Till grund för den här
meddelade svenska texten har jag i detta fall, liksom framdeles, när utdrag ur
isländska sagor anföras, lagt texten i Grönlands historiske Mindesmærker. </footnote> om Grönlands upptäckt heter det nämligen:

»Det land, som kallas Grönland, blef upptäckt och bebygdt
ifrån Island. Erik den Röde hette den man från Bredefjorden,
som drog härifrån (d. v. s. från Island) dit och tog den landsträcka
i besittning, som sedan kallats Eriksfjord. Han gaf landet namn
och kallade det Grönland, och sade, att det skulle locka folk att
draga dit, om landet hade ett godt namn. De funno der, både
öster och vester på landet, bostäder samt stycken af båtar och
»stensmide», hvaraf man kan se, att samma folk, som bor i
Vinland och hvilka grönländarne<footnote>D. v. s. de skandinaviske nybyggarne i Grönland. </footnote> kalla skrälingar, hafva dragit
omkring der. Han började bebygga landet fjorton till femton vintrar,
innan kristendomen blef införd på Island, efter hvad som berättats
för Thorkel Gellersen på Grönland, af en man som sjelf följde Erik
den Röde dit.<footnote>Grönlands historiske Mindesmærker, I s. 169. </footnote>

Om denna berättelse får tolkas efter bokstafven, så
fann Erik Röde, liksom ännu Scoresby år 1822 och Sofias
män 1883, öde eskimåhyddor på de ställen, der han
landade, och af de husgerådssaker, som lågo kringströdda vid
dessa boningar, drog han några år derefter den etnografiskt
riktiga slutsatsen, att det folk, som uppfört dem, var nära  
beslägtadt med de infödingar, som man då mötte i Vinland
(kustlandet af Canada och Förenta Staterna). Bekantskap
med sjelfva invånarne gjorde man först senare, och det
till en början på kusten af det söder om Grönland belägna
stora fastlandet.

Amerikas fastland sågs första gången af <sc>Bjarne</sc>, son
till landnamsmannen (man som tagit förut herrelös jord i
besittning) <sc>Herjulf</sc>, under en resa från Island till
Grönland, hvarvid han blef stormdrifven mot söder. När
vinden blef gynsam, återvände han dock till Grönland utan att
hafva landat. Upptäckten väckte stort uppseende bland
de män, som slagit sig ned derstädes. Man förebrådde
Bjarne, att han varit så litet vettgirig, att han ej brytt sig
om att landa, och talade under vintern i Brattahlið mycket
om nya upptäcktsfärder. Slutligen beslöt Erik Rödes kristne
son <sc>Leif hinn heppni</sc> (Leif den lycklige) att, åtföljd af 35
man, segla till det land Bjarne sett. Detta skedde år
1000. Han kom lyckligen till ett skogbevuxet land, der
de medtagna kreaturen kunde gå på bete under hela
vintern, och der vindrufvor växte vildt. Landet kallades
derför <i>Vinland</i>. Efter att hafva tillbragt en vinter i landet,
återvände han till Eriksfjorden på Grönland, <i>utan att hafva
mött infödingar</i>. Brodern <sc>Thorvald</sc> förebrådde nu i sin tur
Leif, att han ej utforskat landet tillräckligt. Förebråelsen
hade till följd, att Leif lemnade sitt fartyg till Thorvald för
en ny Vinlandsresa. Det var under denna resa, som man
första gången gjorde bekantskap med infödingar, och dessa
voro, att döma af beskrifningen i den gamla sagan,
tydligen eskimåer, ej indianer. Några utdrag ur sagornas
berättelser om nordmännens beröring med detta folk bör
derför ej saknas i en skildring af eskimåerna.

Sagan förtäljer, att Thorvald under en utflygt från
Leifs vinterqvarter, »Leifsbodar», på en udde upptäckte
trenne upphöjda föremål, hvilka vid närmare granskning
befunnos vara tre skinnbåtar. Under hvarje båt lågo trenne
infödingar dolda. Af dessa dödades åtta. Den nionde
undkom. Från udden sågo nordmännen inne i fjorden
ytterligare en mängd upphöjningar, som tycktes vara
boningshus. Härifrån kom en otalig mängd skinnbåtar och
anföllo fredstörarne. Infödingarne drefvos dock snart på
flykten af nordmännen, men under striden blef Thorvald
af en pil dödligt sårad under armen. Detta var den första
våldsbragd af europeer i den nya verlden, och Thorvald
är den förste europé, som der stupat. Detta skedde år
1004. Thorvalds följeslagare återvände sommaren derpå till
Leifsbodar och derifrån med en last vindrufvor och virke
till Eriksfjorden, »ok kunnu Leifi at segja mikil tiðindi»
(och hade nu för Leif stora saker att berätta).

Eedan följande året ville <sc>Thorstein Eriksson</sc> fara till
Vinland efter sin broder Thorvalds lik, men han blef
stormdrifven till Grönlands vesterbygd och dog der. Hans enka,
<sc>Gudrid</sc>, som varit med på denna olyckliga färd, återvände
till Eriksfjorden och gifte sig der med <sc>Thorfinn Karlsefne</sc>,
en mycket rik man, som tillfälligtvis tillbragte vintern hos
Erik den Rödes son Leif. Der taltes ännu liksom förr om
Vinlandsresor, och både Grudrid och andra uppmuntrade
Thorfinn härtill. Denne företog också år 1007 en resa dit,
med sextio män och fem qvinnor samt en riklig utrustning,
deribland boskap. Alla kommo lyckligt fram till
Vinland och tillbragte vintern der. En dag under den
följande sommaren kom en stor flock skrälingar fram ur
skogen. De blefvo ytterligt skrämda af tjurens bölande och
sprungo med sina bylten, i hvilka det fans »gråverk»,
»sobel» och allsköns skinnvaror, undan till Thorfinns gård.
Men denne hindrade dem att komma in. Ingendera
förstod den andres språk. En byteshandel började, hvarvid
skrälingarne, sedan Thorfinn förbjudit att sälja dem vapen,
utbytte sina skinnvaror mot mjölkmat. Skrälingarnes 
handel utföll, såsom sagoberättaren förmäler, så, att de buro
bort de varor de köpt i sina magar, medan nordmännen
behöllo deras bylten och skinnvaror, d. v. s. så, som det
ofta plägar tillgå vid grönlandshandel ännu i dag. Efter
slutad handel drogo skrälingarne bort i all fredlighet. För
säkerhetens skull lät Thorfinn nu göra ett stängsel rundt
om sin bostad. Mot vintern kommo skrälingarne tillbaka,
talrikare än förut. Det gick äfven nu i början fredligt
med byteshandeln, tills en skräling blef dödad af en bland
Thorfinns huskarlar, hvilket å nyo föranledde strid, i
hvilken många af skrälingarne dräptes.<footnote>Dessa händelser har jag skildrat efter Erik den Rödes och Thorfinn
Karlsefnes sagor, till större delen nedskrifna på Island eller Grönland under
12:e århundradet och genom isländska handskrifter räddade från undergång. </footnote>

Ungefär samtidigt dermed att nordmännen sammanträffade 
och stridde med skrälingar i Vinland, mötte de dem ock
på Grönland. Redan år 998 ville nämligen en af stormännen 
på Island, <sc>Thorgils Orrabeinsfostri</sc>, på inbjudning af
Erik Röde flytta öfver till Grönland.<footnote>Thorgils’ resa bildar en episod i den lefnadsbeskrifning öfver mannen,
som lemnas i »Floamannasagan», författad <i>före 1245</i> (Grönlands historiske
Mindesmærker, II s. 1—221). </footnote> Han drefs af storm
och motvind långt upp på Grönlands ostkust, der han måste
öfvervintra, och hvarifrån han under stora faror och
lidanden samt med förlust af större delen af sitt manskap
begaf sig längs kusten till Eriksfjorden, dit han ankom
först år 1002. Härunder såg han flere gånger
skrälingar eller <i>troll</i>, och vanligen var mötet med dem
ingalunda fredligt. De dödades alltid, då de påträffades och
nordmännen hade makt och mod dertill. Sanningen fordrar
nämligen det erkännandet, att skandinaverna på Grönland
och Island, åtminstone att döma af de isländsk-grönländska
sagornas berättelser, ofta mer utmärkte sig genom öfvermod 
än verkligt hjeltemod. De käcke vikingarne visade
sig mången gång t. o. m. märkligt harhjertade, såsom då
skrälingarne höllo på att skrämma vettet ur Thorfinn
Karlsefnes folk genom skrammel med sina på stänger bundna
harpunblåsor. Thorgils’ första möte med skrälingar skedde
en morgon, då han vid ett stort sjödjur, som drifvit upp i
en vak, såg tvenne »tröll-konur», som sammanbundo stora
bördor, af djurets kött. Thorgils sprang dit med svärd i
hand, högg till den ena gumman, när hon upplyftade
sin börda, så att hon mistade handen. Bördan föll ned,
men hon sjelf kom undan. Detta skedde år 1000 och var
det första kända möte mellan skandinaver och eskimåer i
Grönland. För öfrigt tyckes Thorgils äfven åtskilliga andra
gånger under nedresan längs nordostkusten af Grönland
hafva mött eskimåer, åtminstone talar sagan om, att två
qvinnor till honom återförde de skeppsbrutnes enda båt, som
drifvit bort — ett olyckstillbud, hvarvid Thorgils mod, som
bestått så många hårda prof, höll på att svigta.

Något vidare af betydenhet om skrälingarne på
Grönland innehålla de gamla sagorna icke, men i de under
medeltiden författade isländska annalerna anföres under år
1379, att skrälingarne gjorde ett fiendtligt anfall på
grönländarne, dödade 18 man och togo till fånga två gossar,
hvilka de gjorde till trälar.

Vidare omtalas i ett af de fragment, som finnas i
behåll af beskrifningen om isländaren <sc>Björn Einarsons</sc> resor,
att han år 1385 på återvägen från sin tredje resa, hvarunder
han äfven besökt det Heliga Landet, blef med hustru och
barn stormdrifven till Grönland. Han led brist på mat. Då
han med anledning häraf gick ned till hafsstranden för att se
sig om efter fångst, blef han vittne till en tvekamp mellan
en isbjörn och en hvalross, »hvilka städse slåss till det yttersta
då de mötas». Han fångade dem båda. Grönländarne
öfverläto åt Björn Eriksfjords-syssel, medan han uppehöll sig
derstädes. På våren fick han 130 får-(eller ren-?)bogar,
»med hvad dertill hörer», såsom en <i>frivillig gärd</i>. Vidare
hade han den lyckan att finna en af de största rörhvalar,
med ett skottmärke tillhörande Olof Isfirding på Island.
Slutligen fick han god hjelp derigenom, att han räddade tvenne
unga <i>troll-syskon</i> från ett vid flodtid öfversköljdt skär. De
räddade trollen aflade löfte om trohet till honom, och från
den tiden fattades honom ej lifsmedel, ty de voro dugtiga
i att fånga allt hvad han önskade erhålla eller behöfde.
Trollflickan ansåg det för den största gunst, när hon fick
lof att bära och jollra med det gossebarn, som Björns hustru
nyligen födt. Hon ville också bära ett hufvudkläde
liknande husfruns och förfärdigade det af hvalfisktarmar. Dessa
syskon dödade sig sjelfva genom att störta sig ned från
klippor i sjön, då de icke fingo lof att följa Björn Bonde,
deras älskade husbonde, till Island. Mycket i denna korta
berättelse om den stackars barnkära trollflickan bär så tydliga
drag af eskimåernas lynne, att intet tvifvel kan uppstå
derom, att sanning ligger till grund för berättelsen. Denna
tyckes för öfrigt antyda, att något medel fans för isländarne
och »trollen» att meddela sig med hvarandra, d. v. s. att
inbyggare, funnos i Eriksfjorden, som förstodo eskimåernas
svåra språk, hvaraf jag drager den slutsatsen, att åtminstone
stundom en vänlig samfärdsel egde rum mellan de båda
folken.

I isländaren <sc>Jon Egilsons</sc> handskrifna fortsättning af
ett slags isländsk biskopskrönika, »Hungurvaka», talas på
följande sätt om <sc>Björn Thorleifsons</sc> och hans hustrus,
<sc>Olöf Loptsdotters</sc>, skeppsbrott på Grönland i medlet af
15:de seklet:

Nu vill jag säga något om dem. De seglade ofta, och så hände
det en gång, att de blefvo skeppsbrutna på Grönland, ty de hade
farit vill på hafvet. Der drunknade hvar man utom dessa två. Dit
kommo då en trollkarl och en trollqvinna. Olöf band tre alnar lärft
om hufvudet på henne och två alnar kläde om hufvudet på honom.
De hade stora korgar på skuldrorna och satte de skeppsbrutna deri
han satte Björn i sin korg, och hon Olöf i sin och så buro de dem
så länge, tills de kommo till en gårdsinhägnad. Då voro de komna
till Gardar, der fordom var Grönlands biskopssäte. Här voro de
öfver vintern, och nästa år kommo de till Island <footnote>Grönlands historiske Mindesmærker, III s. 468. </footnote>.

Berättelsen får väl tolkas så, att de båda förnämliga
skeppsbrutna isländarne blefvo räddade af eskimåer och förda
till Gardar.

Jag har här anfört <i>allt det väsentliga, som de isländska
sagorna innehålla om skandinavernas förhållande till
eskimåerna</i> (trollen, skrälingarne) i Grönland. Häraf följer, att
våldsamma sammanstötningar någon gång inträffat dem
emellan, men huru man häraf kunnat spinna fram sagan om
utrotningskriget mellan de båda folken, begriper jag ej.
Visserligen säger Ivar Baardsön i sin bekanta beskrifning om Grönland,
att han utsändts att utdrifva skrälingarne från Vesterbygden,
som numera helt och hållet innehades af dem. Men då han
kom dit, fann han intet folk, hvarken kristna eller hedningar,
men i stället förvildad nötboskap och får. Med kännedom om
grönländarnes sinnelag kan man väl betvifla, att de anfallit
och utrotat nordmännen (hvilket ej heller Ivar Baardsön
påstår), men deremot kan man vara fullt förvissad om, att
de i så fall ej skulle lemnat ett enda lefvande tamdjur
qvar. Just dessa i Vesterbygden kringirrande förvildade
djur synas mig, <i>i fall ej denna del af Baardsöns berättelse,
såsom troligt är, beror på ett fullkomligt misstag</i>, vara ett
bevis på, att nordmännen der dött af sjukdom eller kanske
någon vår dragit ut på en Vinlandsfärd, från hvilken de ej
återkommit, eller, hvad som är ännu sannolikare, med barn
och qvinnor, liksom grönländarne ännu i dag pläga göra,
lemnat sina vinterbostäder för att idka sommarjagt och fiske
i det inre af fjordarne. Lätteligen kunde det då hända,
att de vid vinterbostäderna qvarlemnade hundarna, sedda på
afstånd, blifvit tagna för får och andra kreatur.

Hvad Österbygden beträffar, så finnes ej det ringaste
bevis derför, att, såsom man vanligen antager, den skandinaviska 
befolkningen derstädes skulle hafva blifvit <i>utrotad</i> af
skrälingar. Den erfarenhet man numera vunnit om den
ringa motståndskraft, som europeisk kultur har vid
beröringen med ett sådant älskligt, naivt och barnsligt jägarfolk
som eskimåerna, och som gör, att en bland eskimåer
lefvande europeisk slägt inom ett par generationer fullständigt
antager eskimåernas språk och lefnadsvanor, äfvensom
östländingarnes ofta rent skandinaviska anletsdrag, talar tvärt
om obetingadt derför, att nordmännen kort efter det
förbindelsen med hemlandet upphört, blifvit fullkomligt
eskimåiserade. Detta tyckes äfven direkt bestyrkas af nedanstående,
af Finn Magnusen meddelade utdrag ur en latinsk
handskrift, sammanskrifven på Island i första hälften af 17:de
seklet af biskop Grissle Oddsön i Skalholt med ledning af
dervarande, år 1630 beklagligen genom eld förstörda arkiv
och boksamling.

»År 1342 afföllo Grönlands invånare frivilligt från den sanna
tron och kristendomen och öfvergingo, glömska af all ärbarhet och
dygd, till de amerikanska folken. Man anser nämligen, att
Grönland ligger helt nära Vesterländerna. Häraf har det kommit, att de
kristna afhållit sig från seglats på Grönland.»<footnote>Grönlands historiske Mindesmærker, III s. 459. </footnote>

*

Äfven ofvan anförda, som man ser, ytterst magra
berättelser om det polarfolk, som bebodde den nordostligaste
delen af den nya verlden, förblefvo ända till 17:de
århundradet nästan okända för Europas lärde. Dock finner
man några hithörande notiser äfven i böcker från 15:de och
16:de seklen. Å den karta med tillhörande kartbeskrifning
öfver Grönland, som Nicolaus Donis offentliggjorde i sin
bekanta bearbetning af Ptolemæus, tryckt 1482 och 1486,
talas intet om landets invånare. Deremot träffar man i
Zieglers 1532 tryckta »Schondia» ej allenast en karta, som
omfattar Grönland<footnote>Donis’ och Zieglers kartor finnas i facsimile återgifna i »Vegas färd kring
Asien och Europa». I samma arbete, I s. 47 och 49, finnas de ifrågavarande
arbetenas långa titlar utförligt anförda. Åtskilliga uppgifter om Grönland och dess
folk träffas redan i Olai Magni sällsynta arbete »Opera breve etc», tryckt i
Venetia 1539 (Jemf. Studier och Forskningar, s. 34). </footnote>, utan äfven i texten en antydan om,
att de grönländska kajakerna varit bekanta för författaren.

Utförligare beskrifvas dessa af Olaus Magnus i hans
bekanta arbete »De Gentibus Septentrionalibus» (första uppl.
tryckt i Roma 1555). Nionde kapitlet af andra boken har
följande lydelse:

<i>Om farkosfer af skinn eller läder i Grönland</i> (Gruntlandia).

»I det föregående tredje kapitlet af denna bok finner man det
väsentliga anfördt om naturförhållandena på Island, och om
spökerierna af dem, som nyligen omkommit under fiske<footnote>Dessa förmenta spökerier bero på de egendomliga ljud, som man i den
höga norden om vintern hör från den vid kusten hopade drifisen, och som
uppkomma derigenom, att isstyckena sakta glida mot hvarandra. Dessa ljud äro,
såsom vi under den svåra öfvervintringen vid Mosselbay 1872—73 ofta fingo erfara,
så förvillande lika nödrop från menniskor, att äfven den, som känner deras
ursprung, knappast kan afhålla sig från att gå ut för att lemna hjelp. </footnote>. Här vill jag
nämna, att vägen (till Grönland) går från hamnen Vestrebro på
Island öfver en hög hafsklippa, kallad Hvitsärk, som ligger midt
på sjövägen till Grönland. Der finnas ett slags sjöröfvare, som
begagna sig af skinnfartyg och ett egendomligt stridssätt, i det de
försåtligt genomborra köpmännens fartyg, ej upptill, utan nedtill
och utifrån. Jag har år 1505 sett tvenne sådana läderfartyg till
allmänt åskådande fästade vid muren, invändigt öfver den vestra
porten i Oslo katedralkyrka, helgad åt den salige Halvard. Detta
rikes konung Håkon<footnote>Konung Håkon dog år 1380. </footnote> sades, då han med en krigsflotta seglade
till Grönlands kuster, hafva bemäktigat sig dessa båtar, som
kanske hade till uppgift att sänka hans flotta. Invånarne i dessa
trakter sägas nämligen förvärfva sig ett ej obetydligt byte genom
dessa och likartade försåtliga konster, hvilka, såsom sagdt är, bestå
deri, att de skaffa vattnet inträde och ögonblickligen sänka fartyget
genom att likt tjufvar i all tysthet nedtill genomborra dess skrof.»

Det lider intet tvifvel att de farkoster, som Olaus
Magnus sett, varit grönländska kajaker, men nog torde man
kunna betvifla, att de någonsin haft en bestämmelse snarlik 
vädurskeppens i våra dagar.

Slutligen finnes det äfven i Zeniernas mångomskrifna
reseberättelse (första gången tryckt i Venedig 1558) en ej
oäfven beskrifning af grönländarnes kajaker. Denna stöder
sig icke på Olaus Magnus eller på någon annan känd äldre
likartad berättelse och synes derför visa, att de venetianska
sjöfarandena eller deras sagesmän i slutet på fjortonde seklet
verkligen varit i beröring med eskimåer.

*

Kort efter Amerikas nyupptäckt af Columbus började
försöken att norr om denna verldsdel finna en väg till
Indien, äfvensom Danmarks sträfvan att återfinna det gamla
Grönland. Många af de expeditioner, som med anledning
häraf utsändes, kommo i beröring med eskimåer. Beklagligen 
slutade mötena oftast med någon mer eller mindre
upprörande våldsbragd, med mord och plundring och med
tillfångatagande af några stackars vildar, som derpå fördes till
Europa för att förevisas bland andra kuriosa från det nya
landet.

De första eskimåer bragtes till Europa af <sc>Sebastian
Cabot</sc> 1498. Om dem meddelar <sc>Hakluyt</sc> (The principael
Navigations etc, 1:sta uppl., s. 515) följande ur en otryckt
krönika af Eobert Fabian:

»Detta år bragtes också åt konungen (Henrik VII) tre män,
tagna på New Foundland. De voro klädda i djurskinn och åto rått
kött och talte sådant språk, att ingen kunde förstå dem. Till sitt
sätt voro de som råa djur. Af dessa såg jag tre år efteråt tvenne
i Westminster pallace klädda såsom engelsmän, och jag kunde ej
skilja dem från engelsmän, förr än jag fick veta hvilka de voro.
Jag hörde ingen af dem yttra ett ord.»


Trenne år derpå (1501) bragte <sc>Corte Real</sc> från sin
andra resa ej mindre än 57 vildar från nordöstra Amerika
till Lissabon, hvilka, att döma af den venetianske ambassadören 
<sc>Pietro Pasqualigos</sc> bref till sina bröder i Venedig,
sannolikt voro eskimåer. Han säger nämligen om dem:

»De hafva alla samma färg, samma anletsdrag, samma växt
och samma utseende; de likna mycket zigenare och äro klädda i
skinn af hvarjehanda djur, i synnerhet uttrar, på hvilka de vända
håret utåt under sommaren och inåt under vintern. Dessa skinn
äro icke hopsydda, ej heller garfvade, utan sådana som de blifvit
flådda af djuren draga de dem öfver axlarna och armarna. De
äro mycket rädda och godsinta. Deras armar, ben och skuldror
äro särdeles välformade. Deras ansigten äro målade liksom hos
indianerna, somliga med sex tecken, andra med åtta eller flere tecken.
De tala, men ingen förstår dem, oaktadt man, såsom jag tror, har
tilltalat dem på alla möjliga språk. I deras land finnes intet jern,
men de förfärdiga knifvar och pilspetsar af ett slags sten.»

Corte Reals andra resa och de derunder hemförda
vildarne beskrifvas ytterligare i ett bref från <sc>Alberto Cantino</sc>
till hertigen af Ferrara, Hercules d’Este, i hvilket det bland
annat heter, att dessa vildar <i>begagnat hus och båtar af
skinn</i>, att de, till följd af sin starka kroppsbyggnad
synnerligen väl lämpade sig till slafvar, samt att de, i synnerhet
qvinnorna, hade hvit hy, voro glada och skrattade mycket.<footnote><sc>Henry Harrisse</sc>, Les Corte-Real et leurs vovages au nouveau-monde,
Paris 1883, s. 51 och 50. </footnote>

Spridda underrättelser om eskimåfolket läsas vidare i
de flesta berättelser om färderna mot nordvest under
sextonde och början af sjuttonde seklen, men dessa resor hafva
dock knappast utöfvat något väsentligt inflytande på
europeernas uppfattning af den folkstams natur och
lefnadsvanor, hvarom här är fråga. Deremot torde den ännu
rådande populära föreställningen om infödingarne i
Polar-Amerika till ej ringa grad påverkats af ett ganska
omfattande arbete, som 1647 trycktes anonymt i Paris, under
titel: »Relation du Grœnland». Detta arbete utgör ej 
allenast den första monografi öfver Grönland, utan innehåller
äfven ganska omfattande och för sin tid förtjenstfulla
uppgifter om dess invånare. Författaren, en fransman, abbé <sc>La
Peyrère</sc>, hade dock ej sjelf varit i Grönland, men han hade
länge vistats i Kjöbenhavn och af dervarande lärde och
regeringsmän samlat de uppgifter, som han i sin bok
meddelar i form af bref till Mr <sc>De La Mothe Le Vayer</sc>. 
Måhända har författandet och tryckandet af »Relation du
Grœnland» föranledts af La Peyrères önskan att från detta
aflägsna land hemta bevis för åtskilliga kätterier om tillvaron
af menniskor före Adam, som han, med stöd af
Romarbrefvets 5:te kap. v. 12, 13 och 14, vågat uttala i ett 1545
offentliggjordt arbete. La Peyrère karakteriserar Grönlands
invånare på följande sätt:

»De äro falska och vilda. Man kan hvarken genom vänlighet
eller skänker vinna deras tillgifvenhet, De äro feta, välbygda och
hafva brun hy. Det säges, att man bland dem skall träffa folk
svarta som aethiopier. De äro klädda i skinn af sälar,
sammansydda med senor. Deras qvinnor bära håret oflätadt, de stryka
det bak öronen för att visa sina anletsdrag, som äro målade med
blått och gult. De bära inga kjolar, såsom qvinnorna hos oss,
utan flere par af sälskinn gjorda benkläder, det ena på det andra.
I hvarje par hafva de fickor, i hvilka de nedsticka sina knifvar,
trådnystan, nålar, små speglar och annat smått, som främlingarne
tillföra dem eller som hafvet uppkastar med vraken af fartyg.
Männens och qvinnornas skjortor äro gjorda af fisktarmar,
sammansydda med mycket fina senor. Både männens och qvinnornas
kläder äro vida, ombundna med remmar af sälskinn. Dessa vildar
äro stinkande, smutsiga och fula. Deras tunga tjenar dem på en
gång till handkläde och näsduk; de blygas ej för det som andra
blygas för. Den anses bland dem för rik, som har en mängd
bågar, slungor, farkoster och åror. Deras bågar äro korta med
smäckra pilar, i spetsen beväpnade med ett hvasst stycke ben eller
horn. De äro skickliga att skjuta med båge, att kasta med slunga
och att harpunera sälar i vattnet med sina kastspjut. Deras små
farkoster äro klädda med sälskinn och bära blott en man. Deras
storbåtar äro gjorda af en trästomme, hopfogad med tränaglar och
betäckt med hvalfiskhud, sammansydd med grofva senor. Dessa
fartyg bära högst tjugo man. Deras segel äro gjorda af samma
tyg som deras skjortor, eller af fisktarmar, sammansydda med de
finaste senor. Och oaktadt intet jern är användt i dessa fartyg
så äro dock deras olika delar sammanfogade med sådan skicklighet
och sådan styrka, att de i dem våga sig ut på det öppna hafvet
och icke frukta några stormar. De hafva ofantligt stora hundar och
begagna dem så, som man på andra ställen begagnar hästar.»

Vidare omtalar La Peyrère det öde, som drabbade nio
eskimåer, hvilka vid särskilda tillfällen af danska
polarexpeditioner blifvit hemförda till Kjöbenhavn. De underhöllos
i Kjöbenhavn under särskild uppsigt på konungens bekostnad. 
De föddes med mjölk, smör och ost, rått kött och
råa fiskar, emedan de ej kunde vänja sig vid bröd och kokt
kött och än mindre vid vin. Ingen dryck drucko de med
sådan smak som olja eller hvalfisktran<footnote>Denna alldeles oriktiga uppgift, att grönländarne skulle <i>dricka</i> tran, har,
ehuru ofta vederlagd, blifvit upptagen i folkföreställningen såsom ett af de mest
kännetecknande dragen hos alla polarfolk. </footnote>. De blickade ofta
suckande mot norden, och en gång försökte några att
rymma i sina farkoster, men blefvo af storm kastade på
Skånes kust, der bönderna grepo dem och återförde dem
till Kjöbenhavn. De bevakades med anledning häraf
strängare, men dogo snart af hemlängtan. Fem voro ännu vid
lif och friska, då en ambassadör från Spanien kom till
Danmark. En uppvisning egde rum, hvarvid ambassadören var
högeligen förtjust öfver den skicklighet eskimåerna visade i
skötandet af sina små spolformade fartyg. En kapprodd
anstäldes äfven, hvarvid det visade sig, att en med sexton goda
roddare bemannad slup hade svårt att följa kajaken.
Ambassadören skänkte åt hvarje vilde en penningsumma,
hvilken dessa använde att köpa sig danska kläder. De köpte sig
plymagerade hattar och stöflar med sporrar, samt erbjödo
sig att tjena danska kungen till häst. Glädjen räckte dock
ej länge. Snart blefvo de åter sorgsna och sjuka af
hemlängtan; två försökte åter att rymma i sina kajaker. De
förföljdes. Den ene upphans, den andre undkom,
naturligtvis för att finna sin död i hafvets vågor. De
öfverlefvande bevakades nu strängare, men dogo snart med
undantag af tvenne, som lefde ännu tio à tolf år efter deras
kamraters död och blefvo mycket vänligt behandlade. De
kunde aldrig lära sig danska. Den ene af dem dog i 

<img id="4664"><i><small>Ill. A. KORNERUP, 1880.<tab><tab><tab>W. MEYER, X. A.</small></i>
<b>Pok och Keperock.</b><br>Grönländsk man och qvinna.<br>Efter en målnig af <sc>B. Grodtschilling</sc>, utförd på Grönland 1724,<br>nu i Kjöbenhavns etnografiska museum.</img>

Kolding till följd af förkylning, som han ådragit sig vid
fiskande af perlor om vintern. Han skall hafva varit en
utmärkt dykare<footnote>Relation du Groenland, s. 169—185. — Uppgiften att eskimåen skulle
varit dykare kan knappast vara riktig. Polarfolken äro ej simkunniga, och någon
dykning är helt säkert ej af nöden för upptagande af perlmusslor ur ån vid
Kolding. </footnote>. Den sist öfverlefvande gjorde åter ett
försök att rymma i sin kajak; han blef förföljd och gripen
30 à 40 mil ute på hafvet samt dog kort derpå af sorg.

För öfrigt hade fransmännen sjelfva redan långt före
offentliggörandet af La Peyrères arbete kommit i beröring
med vildar, boende norr om den franska kolonien i Canada,
hvilka af dem betecknades med indiannamnet <i>esquimaux</i>, eller
eskimenzer. Åtskilliga drag af detta folks lefnadssätt, lynne
och utseende meddelas ock af åtskilliga äldre franska
författare, i synnerhet af jesuit-missionärerna <sc>Lafitau</sc><footnote><sc>J. F. Lafitau</sc>, Moeurs des Sauvages Amériquains. Paris 1724. — 
<sc>Charlevoix</sc>, Histoire et Description générale de la Nouvelle France. Paris 1744. </footnote> och
<sc>Charlevoix</sc>. Skildringen är hvarken fördelaktig eller träffande.
Med anledning deraf, att några af indianerna tillfångatagna
eskimåer år 1659 blefvo omvända till kristendomen, säger
t. ex. Charlevoix: »Träldomen och skilsmessan från
hemlandet hade något förmildrat dessa barbarers seder. De
voro eljest så vilda, som de vargar och björnar, af hvilka
deras förfärliga ödemarker äro uppfylda. I saknad af lagar,
utan några högre begrepp och utan samhälle, skilja de sig
endast genom sin menskliga gestalt från djuren.»

La Peyrères bok om Grönland fick genom talrika
öfversättningar och bearbetningar en vidsträckt spridning, och
hans skildring af grönländarne går ännu i dag igen i den
populära föreställningen om denna folkras. Det var dock
först genom den af <sc>Hans Egede</sc> grundlagda grönländska
missionen och den i sammanhang dermed uppkomna
dansk-grönländska handeln, äfvensom genom de polarexpeditioner,
som under detta århundrade besökt länder bebodda af
eskimåer, som vi erhållit en så fullständig kännedom om de
grönländska eskimåernas kroppskonstitution, lynne, seder
och lefnadsvanor, språk m. m., att detta polarfolk för det
närvarande är ett af de bäst kända bland alla de folkslag,
hvilkas själslif ej utpräglat sig i en egen rik, genom
boktryckerikonsten från förgängelse räddad litteratur.

*

O. Fabricius inleder sin »Fauna Groenlandica» med
följande karakteristik af Grönlands infödingar:

<i>Homo Groenlandicus.</i>  Homo sapiens, diurnus, sordide
rufus, pilis nigris, rectis, crassis, mento subimberbi. — — 
Est naribus patulis, oculis minutis, labiis et buccis magnis,
fronte valida, humeris latis, pedibus brevibus, cholerico-phlegmaticus, 
debilis, agilis, pertinax, liber, contentus, timidus,
superstitiosus, minus fertilis.

Dessa få, i Linnés kända stil affattade rader utgöra
en förträfflig karakteristik af större delen af de eskimåer,
som ännu ej kommit i beröring med europeer. Men den
passar ej på alla. Lafitau säger om eskimåerna i
Labrador: »De äro stora, välskapade, hvitare än de andra
vildarne (indianerna). De låta skägget (som enligt Charlevoix
är mycket yfvigt) växa. De hafva krusigt hår, oftast svart,
stundom blondt, till och med rödt, såsom hos de nordliga
folken i Europa», och att denna skildring ej är helt och
hållet gjord på fri hand, antydes deraf, att den upprepas
af senare författare. Missionären Mr <sc>Kirkby</sc> säger sålunda
om eskimåerna vid Mackenzieflodens utlopp: »Alla männen
äro resliga, lifliga och påfallande starka. Många af dem
hafva yfvigt skägg på kind och haka. Qvinnorna äro
temligen småväxta, men ganska ljusletta, med regelbundna,
ingalunda fula drag. De hafva den besynnerliga vanan att
tidtals afskära håret från deras mäns hjessor och sedan sjelfva
bära det hopbuntadt å hvardera sidan om ansigtet och på
egen hjessa. Männens rikliga skäggväxt och ljusa hy
förvånade mycket mina indianer, hvilka med anledning deraf
sade om dem: »Manooli Conde», de likna hvitt folk. <sc>Back</sc>
afbildar i Narrative of the Arctic Land Expedition (London
1836, s. 384) en måttligt skäggbeprydd eskimå och talar
om, att en del af dem hade mycket yfvigt skägg och långa
mustascher. Infödingar, som <sc>John Rae</sc> mötte i Repulse
Bay, hade »formidable beard and whiskers». Parry och
Lyon sågo vid Winter Island och Igloolik eskimåer med höga
bugtade, »romerska» näsor. Egede, Cranz, Fabricius m. fl.
omtala en högväxt varietet med ljus hy <footnote>Några äldre författare omnämna bland de folk, som bebo Polar-Amerika,
äfven en svart folkstam. Dessa berättelser höra dock till geograflens rika
sagoverld. Möjligen hafva de först uppkommit deraf, att man i Grönland träffar
infödingar med utpräglade eskimådrag, men med en mörk, rent brun, äfven efter
tvättning qvarblifvande <i>mulattfärg</i>. En närmare undersökning af denna varietet vore
särdeles intressant. Om, såsom jag anser sannolikt, eskimåerna äro rester af ett
polarfolk, som bebott den högsta norden redan före glacialtiden, så skulle dessa,
om jag så får kalla dem, eskimåmulatter antyda, att äfven en mörk polarras
förefunnits. Enligt Saabye födas eskimåbarn lika hvita som europeernas, men de
hafva på länden en blåaktig fläck, som småningom utbreder sig öfver hela kroppen
och föranleder den mörka hudfärgen. </footnote>, som de förmoda
härstamma från de gamle nordmännen. Denna nordiska typ
tyckes i synnerhet utmärka inbyggarne från Grönlands
ostkust och vissa delar af Polar-Amerika. Alla, som kommit
i beröring med ostländingarne, äro ense härom. Sålunda
säger Graah om grönländarne från Ovarket-fjorden på
Grönlands ostkust: »De voro alla rätt vackra och hade i sitt
utseende föga likhet med eskimåstammen, hvilket i synnerhet
gälde tvenne unga qvinnor, hvilkas smärta växt,
regelmessiga anletsdrag, rena, friska hy och långa bruna hår
berättigade dem att räknas som skönheter. Brunt hår var hos
ungdomen ganska allmänt. Hårets färg stötte till och med
någon gång i rödt. Männen voro vanligen smärta och
välväxta, till och med magra. De hade vackra, uttrycksfulla
anletsdrag med yfviga, hvälfda, svarta ögonbryn; några hade
äfven stark skäggväxt.» Detsamma intygas af Holm, Garde,
Brodbeck, Lützen m. fl. Den förklaring ligger här nära till
hands, att en del af ostländingarne äro eskimåiserade
skandinaver. Men just med anledning häraf hafva åtskilliga
anhängare af den vanliga uppfattningen om Forn-Grönlands
chorografi velat göra troligt, att dessa grönländare med europeiska
drag skulle vara ättlingar af de hvalfångare, som 1777 i så
stort antal förliste vid Grönlands ostkust. Det är dock för det
första obevisadt att någon enda af dessa slagit sig ned bland
eskimåerna på ostkusten; vidare torde några få sådana
främlingar knappast kunna inom en tidrymd af 50 à 100 år
trycka prägeln af sitt utseende på ett så stort antal
menniskor, som här är fråga om, och slutligen <i>anmärktes
öst-grönländames skandinaviska drag redan långt förr än det
holländska skeppsbrottet egde rum.</i>

<img id="4665"><i><small>Ill. I. FALANDER, xyl.</small></i>
<b>Grönländare af blandad ras.</b><br>Efter fotografier meddelade af assistent <sc>K. I. V. Steenstrup</sc>.</img>

I det danska Grönland har numera en ny blandningsras
bildat sig mellan innuit-qvinnor och danska kolonister,
hvalfångarmatroser m. m., hvilken, då infödingarne sjelfva anse
den europeiska typen fagrare än sin egen, genom könsurval
tagit så öfverhand, att hvad vi kalla rena eskimådrag börja
blifva ganska sällsynta, åtminstone i koloniernas granskap.
Å andra sidan antaga barn af blandade äktenskap, i fall ej
särskilda ansträngningar göras att hålla dem till europeiska
seder och lära dem europeiskt språk, vanligen redan i första
eller andra generationen, fullständigt eskimåernas språk,
lefnadssätt och klädedrägt, men bibehålla de europeiska dragen
temligen oförändrade, eller endast på så sätt modifierade,
att den nordiska typen, genom blandning med de mörka
infödingarne, fått en mera sydländsk prägel. En ny infödd

<img id="4666"><i><small>Ill. W. MEYER, X. A.<tab><tab><tab>BLH., sc</small></i>
<b>Grönländsk flicka af blandad ras.</b><br>Efter en fotografi meddelad af assistent <sc>K. I. V. Steenstrup</sc>.</img>

ras uppstår sålunda, hvilken, så länge utseendet ej blifvit
förstördt genom det hårda lefnadssättet, ofta är ganska
vacker. Stundom möter man bland barn och ungdom af
denna blandningsras till och med fulländade skönheter.
Äfven på kusten af Labrador har en blandningsras 
<img><i><small>Ill. W. MEYER, X. A.<tab><tab><tab><tab><tab>BLH., sc</small></i>
<b>Grönländare.</b><br>Efter en fotografi meddelad af assistent <sc>K. I. V. Steenstrup</sc>.</img>

uppkommit, hufvudsakligast genom engelska matrosers
giftermål med eskimå-qvinnor. Den är i många hänseende rikt
begåfvad, skrif- och läskunnig, ehuru utan skolor och
skolmästare, händig, fromsint, men mindre modig än
infödingarne (<sc>Hind</sc>, II s.  162).

De infödingar i Vest-Grönland, hvilka förefallit mig mest
oblandade och typiska, skulle jag vilja karakterisera på
följande sätt: De äro korta, satta, ofta fetlagda, bredaxlade,
men väl byggda, med mycket små fötter och händer. Huden
hos äldre personer mycket skrynklig, hos yngre jemn och
slät. Hudfärgen olivebrun. Ögonen mörkbruna, små,
obetydligt sneda, näsan liten, insjunken mellan kinderna, så
att den föga synes i ansigtsprofilen, munnen stor, läpparne
tjocka, tänderna vanliga jemna, hos männen länge väl
bibehållna och hvita, hos qvinnorna med tiden <i>utslitna</i> genom
skinnens tuggande vid garfning. Håret svart och stripigt.

Männen bära håret merendels temligen långt, hoptofvadt
och ovårdadt. Aldrig har jag i Grönland sett någon med
en sådan tonsur, som tschuktscherna bära, d. v. s. med håret
alldeles kortklippt, med undantag af en hårkrans rundt om
hjessan och en liten hårtofs på dess midt, men enligt Parry
tyckes en del unga män från kusten af Welcome-ön hafva
burit sitt hår på detta sätt. Detsamma gjorde äfven, enligt
Kirkby, eskimåerna vid Mackenzie-flodens utlopp och de flesta
bland de eskimåer, som vi sågo vid Port Clarence och på St.
Lawrence-ön. Qvinnorna vårda sitt hår omsorgsfullt med
hjelp af urinbaljans innehåll <footnote>Se härom <sc>Egede</sc>, Description du Groenlande, Kjöbenhavn 1763, s. 98.
Han säger, att de anse den från denna obehagliga toilettdetalj härrörande lukten
behaglig, och säga om en flicka, som på detta sätt fulländat sin toilett,
Niviarsiarsuarnerks — »hon luktar som en jungfru». </footnote>. Det benas och uppbindes med
tillhjelp af granna band öfver hjessan till en hårdt omlindad
»hårtopp», hvars utseende framgår af bilden på sid. 463.
Till följd af det i topp bundna hårets stramning i hårfästet
förlora qvinnorna tidigt sitt hår på sidorna af hufvudet.
Men detta mod håller numera på att i Grönland gifva vika
för vanlig europeisk hårklädsel. Enligt Parry begagnas
»topp» ej på Winter Island och Igloolik, ej heller sågo vi
denna hårklädsel på St. Lawrence-ön eller vid Port Clarence
eller hos tschuktscherna. Innuit-männen tatuera ej sitt
ansigte, hvarken i Grönland eller i Polar-Amerika. Deremot
bära de i trakten af Beringssund knappar af ben, sten eller
glas instuckna i stora hål, som borrats i läppen nedanom
mungiporna. Qvinnorna åter äro öfverallt, der de ej
kommit i långvarig beröring med europeisk civilisation, tatuerade
efter mönster snarlika dem, som användas hos 
tschuktscherna<footnote>Jemför träsnittet i Vegas färd, I. s. 37 (afbildning af eskimåer efter en
gammal målning i Etnografiska museet i Kjöbenhavn), med den tschuktschiska
tatuering, som finnes afbildad i samma arbete, II s. 104. Ett något afvikande
tatueringsmönster finnes afbildadt i Backs förut anförda arbete, s. 384.
Qvinnorna äro ofta tatuerade äfven på kroppen. Beskrifningar öfver tatueringsmönster
träffas hos Parry, Lyon, Rae m. fl. — Munknapparna äro afbildade i Vegas färd,
II s. 238. Jfr <sc>Beechey</sc>, Voyage to the Pacific and Beering’s Strait, London
1831, I s. 250 o. 263. </footnote>. Man fäste fordom äfven i Grönland stor vigt
härvid och trodde, eller riktigare berättade för flickorna, som
drogo sig för den smärtsamma operationen, att hufvudet af
den qvinna, som ej låtit brodera sig på detta sätt, skulle
i andra verlden förvandlas till ett af de kärl för tran, som
ställas under lampan för att uppsamla hvad som spilles.
Tatueringen sker på så sätt, att man efter ett förut på
huden ritadt mönster med tillhjelp af en nål drager en i
lampsot och tran doppad tråd under huden och under
syendet med fingret trycker på det genomsydda stället för att
få svärtan att stanna qvar. Tatueringen sker äfven genom
punktering, d. v. s. genom att ingnida svärtan i hål, som
stuckits i huden. Äfven grafit användes till tatueringssvärta, 
hvarför ock detta mineral utgör en bland innuitfolkets 
handelsartiklar.

Innan eskimåerna kommo i beröring med europeerna,
var deras drägt förfärdigad uteslutande af djurhudar och
fogelskinn, hvilka med stor skicklighet garfvades till mjuka
och ypperliga pelsverk, hudarne äfven till flere för olika
ändamål afsedda lädersorter. Äfven tarmskinn användas, men
när så ske kan, tillhandlar sig infödingen gerna af européerna
olika slags väfnader, hvilka dels användas närmast kroppen
till skjortor, strumpor m. m., dels till prydnadsdrägter
utanpå den egentliga skinnkostymen. Denna utgör dock
öfverallt i Grönland fortfarande det hufvudsakliga af
klädedrägten. Vid valet af skinnsort rättar man sig efter
tillgången. I danska Grönland begagnas sålunda numera, sedan
renjagten aftagit, företrädesvis skinn af säl och hund. I
Ostgrönland och vid Smith Sound användas ofta hvitbjörnskinn; 
vid Winter Island och Igloolik nästan uteslutande
skinn af ren, och på St. Lawrence-ön hade man ofta
nödgats nöja sig med fogelskinnspelsar. Mössor höra ej till
den egentliga eskimåkostymen, utan hufvudet täckes, när
regn, snö eller köld gör det oundgängligen nödvändigt, med
en vid ytterpelsen fästad kapuschong. Regnrockar af
tarmskinn förekomma hufvudsakligast hos vesteskimåerna vid
Beringssund och utgöra sannolikt ursprungligen ett ej
eskimåiskt, utan aleutiskt klädesplagg. Deremot bära
kajakroddarne, då de äro ute på fångst eller långresor, en
egendomlig drägt af särskildt beredt sälskinn, från hvilket håren
blifvit afskafda. Den omsluter tätt hela öfre delen af kroppen,
med undantag af ansigtet, och är nedtill fastbunden vid den
ring, som omger öppningen i kajakens däck.

Om vintern bäras i det fria tvenne drägter, den inre med
hårsidan inåt, den yttre med hårsidan utåt. Denna sista är
vackert prydd med kanter af olika färgade kläden och
skinnsorter samt, i synnerhet hos qvinnorna, försedd med smakfulla
broderier. Qvinnorna gå klädda nästan på samma sätt som
männen, i byxor<footnote>Vid samqväm mellan europeer och eskimåer blir det ofta tal om seder i
Europa. Särskildt intresserar sig det fagra könet derborta för sina likars skick 
och klädedrägt i främmande land. Under ett dylikt samtal riskerade en engelsk
polarfarare påståendet, att qvinnorna hos oss gå utan byxor, hvarpå samtliga
eskimåiskorna utropade: stackars flickor, hvad de måtte frysa! </footnote> och en pelströja, hvilken i Polar-Amerika, liksom
fordom i Grönland, framtill och baktill är förlängd med ett
ända till knäna gående skört. I det moderna Grönland,
der alla välmående infödingar numera bära europeiska
underkläder, har begäret att kokettera med den hvita skjortan
småningom minskat dessa skörts längd, tills de helt och
hållet försvunnit, så att man nu ser det hvita linnet
sticka fram mellan byxlinningen och den korta, jemnt
afskurna tröjan. Om vintern äro så väl män som qvinnor i
de af sten och torf uppförda husen, der värmen ofta blir
ytterst tryckande, fullkomligt nakna, på några korta och
snäfva underbyxor när, hvilka hos qvinnorna endast räcka
från höften till öfre delen af låret och ofta äro smakfullt
utsirade med allehanda broderier. Männens pelsar likna till
formen åtsittande ylletröjor med en kapuschong baktill,
qvinnotröjan åter är på ryggen mycket vid, så att ett barn
kan stickas in mellan pelsen och ryggen, der det naturligtvis
äfven i strängaste köld har det synnerligen varmt och godt.
På Labrador sägas qvinnorna nedsticka sina små barn i
stöfvelskaften, hvilka derför äfven äro oproportionerligt vida, och
denna form på stöfvelskaft förekommer, enligt Parry, äfven
bland eskimåstammar, hos hvilka seden att bära barnen på
sådant sätt länge sedan bortlagts. Fotbeklädnaden, bestående
af strumpor af säl-, ren- eller hundskinn (med håret inåt)
samt stöflar af säl- eller björnskinn, försedda med sulor af
garfvadt läder, är så ändamålsenlig och väl afpassad för
klimatet, att den numera med förkärlek brukas äfven af européer
bosatta i Grönland. Under »saisongen» vinnlägga sig de unga
ogifta qvinnorna mycket om sin toilett. De kokettera med sin
fotbeklädnad, hvartill deras små fötter och välformade, af
inga kjolar dolda ben väl egna sig, bära stöflar grant
utsirade med broderier och försedda med skaft, hvilka, likt
stora ryttarstöflar hos oss, gå högt öfver knäet. Unga flickor
pryda sig gerna med en tröja af brokigt färgade europeiska
tyger, vira en grann duk om hufvudet, täcka hals och
skuldror med en bred halskrage af smakfullt sammansydda
perlor o. s. v.

I afseende å vidare detaljer beträffande den grönländska
klädedrägten får jag hänvisa till Egede, Cranz, Parry, Simpson, 
Rink m. fl., äfvensom till teckningar i detta arbete
(s. 83, 459, 463—465).

Eskimåerna lefva uteslutande af jagt och fiske. De
drifva hvarken jordbruk eller boskapsskötsel, och ej heller
hafva de lärt sig att använda det husdjur, som träffas hos
polarfolken i den gamla verlden, nämligen renen, ehuru
ypperligt renbete finnes på hela det område, der de ströfva
kring.<footnote>Jag känner ej, att man gjort något försök att från Lappland till
Grönland införa tamrenar, men en gång fångade man vid Godthaab en renkalf, som
utan svårighet blef fullkomligt tam. Möjligt är att berättelsen, att en dansk
konung låtit till Spetsbergen öfverföra renar från Norge, hänför sig till något
försök att införa renskötsel i Grönland. </footnote>

Medan grönländarne hålla hvarje ätbart vildt djur för
matnyttigt<footnote>Enligt Simpson äta eskimåerna ej korpens kött. </footnote>, betrakta de det som ytterligt osnyggt och
oaptitligt att äta de växter, som vuxit i gödd jord, t. ex. på
afskrädeshögarne i granskapet af husplatserna. Äfven för
svinkött hade de vämjelse, emedan de sett svinen förtära
allehanda orenlighet<footnote><sc>Vallöe</sc>, Grönland, Haderslev 1861, s. 29. <sc>Cranz</sc>, 1. c. 191. </footnote>. Deremot äta de med begärlighet
inelfvorna hos ripor och innehållet i renvomben, sedan
det blifvit behörigen anrättadt med tran, kråkbär o. s. v.<footnote>Denna anrättning, jemte eskimåqvinnornas sed att begagna tungan
som disktrasa, tyckes hafva väckt de förste kolonisternas synnerliga vämjelse
och gifvit fart åt ryktet om eskimåernas ytterliga osnygghet i matväg,
hvartill äfven bidrog den behandling kokkärlen undergick, äfvensom
eskimåvärdinnans sed att, när det skulle vara riktigt väl, renslicka och i förväg tugga de
köttbitar, hon bjöd gästen. Af Fabricius karakteriseras deras sätt att föda sig
på följande sätt: Edunt omnis generis viva, pura et impura, cocta, siccata,
subputrida, raro fumigata, pauca cruda, etiam plantas quasdam. Europeer hafva dock 
lättare, än man skulle tro, att vänja sig vid eskimåernas och andra polarfolks
föda och lefnadssätt. Paul Egede omtalar sålunda, att några danska matroser,
som till följd af brist på bränsle vintern 1738 nödgades flytta ut till eskimåerna,,
snart förtärde deras mat, ruttet kött inberäknadt, med god smak, och att
samojedlifvet kan hafva sina behag för norske oeh svenske fångstmän, derpå anföres ett
exempel i Vegas färd, I, s. 295. </footnote>
Jag har träffat europeer, som sagt, att anrättningen ej
smakar så illa, och den torde i det hela ej vara onaturligare
än åtskilliga af gourmandisens påfund hos oss.

I de trakter, der eskimåerna länge varit i heröring
med europeerna, kunna de numera knappast undvara
åtskilliga europeiska födoämnen; af dessa intager kaffet med
ty åtföljande socker första rummet, åtminstone näst brödet.
Bland utländska delikatesser, som med handelns fartyg
införas, må särskildt nämnas sydfrukter, t. ex. fikon och russin,
af hvilka ett par tunnor årligen bruka sändas upp till hvarje
koloni. De gå genast åt med strykande fart.

Äfven de vilda eskimåer, som ej stå i
handelsförbindelse med européerna, förtära en del i deras eget land
förekommande växtämnen. Dock sker ej någon sådan
insamling af vinterförråd ur växtriket, som hos tschuktscherna.
Åtminstone tala hvarken Egede, Cranz eller Parry derom.
Möjligen beror detta dock endast på förbiseende, ty Grraah
omtalar insamling af »qvanner» (Angelica) och kråkbär för
vintern, såsom en af anledningarna till det muntra
sommargille vid Ekallumiut, som beskrifves i hans resa (s. 110).

I danska Grönland, liksom vid Beringssund, begagna
eskimåerna numera gerna tobak, så väl till rökning, som
till snus och tuggning, men tobakens bruk var okänd
för folket i Grönland, då danskarne först började
kolonisera landet; den var äfven vid Parrys besök (1821—1823)
okänd för eskimåerna vid Igloolik och Winter Island.
Deremot tyckes tobaksrökning hafva varit känd för
infödingarne på St. Lawrence-ön, då Kotzebue 1816 och 1817
landsteg derstädes. Han tillstoppade nämligen, för att hejda
obehagliga smekningar, bokstafligen munnen på dem genom
utdelande af tobaksblad<footnote>Detta har ett visst intresse för frågan, huruvida bruket af röktobak
kommit från tobaksrökningens hemland, Amerika, till tschuktscherna, östra och
mellersta Asien m. m. öfver Europa eller öfver Beringssund. Det senare vore så
mycket möjligare, som en liflig handelsförbindelse antagligen redan före Columbi
tid egde rum mellan polarfolken i Amerika och Asien, och tobaksrökning, åtminstone
i Californien, var allmän bland infödingarne före europeernas ditkomst. Den
vandringslust, som i allmänhet utmärker polarfolken, karakteriserar äfven de vilda
eskimåerna. Ännu i medlet af förra seklet kommo infödingar från södra och östra
Grönland till Disko med nya kajaker och umiaker jemte dertill hörande verktyg för att
tillbyta sig hvalross- och narhvaltänder, hvalbarder och andra nordvestra Grönlands
alster (<sc>Cranz</sc>, I s. 227). Hufvudhandelsvaran var dock lampor och grytor af
tälgsten och hufvudmotivet för dessa färder, som oftast räckte flere år, kanske
sqvallerlust. Det tyckes, som den i en liten vrå af verlden instängde vilden
stundom plötsligen skulle betagas af samma oemotståndliga behof att komma ut
och få luft, som förmår fången att trotsa allt för att utbyta sin cell mot ett
fribytarlif under några få dagar. — Om liknande långväga vandringar meddelar dr
<sc>Franz Boas</sc> intressanta upplysningar i sin uppsats: »Die Wohnsitze und
Wanderungen der Baffinland-Eskimos» (Deutsche geogr. Blätter, Bd 8, Bremen 1885,
s. 31). </footnote>. På Dalagers tid, i medlet af
18:de seklet, begagnade grönländarne ännu hufvudsakligast
snus, hvilket man ofta uppblandade med sönderstött kryolit
för att öka dess styrka. Han klagar öfver, att infödingarne
inom kort blifvit så begifna på tobak, att de för dess
förvärfvande sålde kläderna från kroppen, och att besökande
grönländare så flitigt begagnade sig af hans snusdosa, att
det för honom åtgick 50 skålp. snus om året. Numera är
tobak, jemte kaffe, den danske grönländarens första
njutningsmedel. Grönländarne äro, såsom alla vilda folk, äfven
mycket begifna på bränvin. Lyckligtvis hafva de danska
myndigheterna fullkomligt förbjudit all handel dermed.
Dock få europeer tillstånd att då och då, t. ex. under
båtresor, till roddarne utdela en sup, en rättighet, som
dessa snart nog betrakta som en ovilkorlig skyldighet.
Något missbruk af eldvattnet förekommer emellertid sällan,
och man kan ej säga, att det utöfvat något menligt
inflytande på befolkningen. Jag skulle t. o. m. vilja hemställa
till sakkunniges bedömande, om dess bruk ej minskat den
vilda stammens ytterliga mottaglighet för allehanda
smittämnen från de civiliserade nationerna.

Köttet ätes endast i nödfall rått, vanligen kokadt
eller åtminstone soltorkadt, någon gång äfven ruttet. Som
prof på grönländsk smak kan följande af Dalager eddelade 
matsedel vid ett grönländskt gästabud anföras, hvarvid
jag dock särskildt vill framhålla, att densamma härrör från
en för danska Grönland länge sedan försvunnen tid.
Numera är kaffet lika oundgängligt vid ett gästabud i
vestgrönländarens tält eller vinterhus och i lappens kåta, som
vid en europeisk festmiddag.

<tab> <i>Menu vid ett grönländskt gästabud.</i>

1. Torkad »småsill», hvilket alltid utgör första rätten.
2. Torkadt sälkött. 3. Kokadt sälkött. 4. Ruttet sälkött.
5. Kokta alkor. 6. Ett stycke af en hvalfiskstjert (det var
på denna läckerhet, som inbjudningen egentligen egt rum).
7. Torkad lax. 8. Torkadt renkött. 9 och 10. Efterrätter
gjorda af kråkbär (<i>Empetrum nigrum</i>), syltade med tran och
inmätet af renmagen.

För uppgörande af eld användas numera, så väl i danska
Grönland, som bland eskimåerna vid Port Clarence,
tändstickor, och troligt är, att denna den moderna tidens mest
praktiska uppfinning redan spridt sig äfven till de flesta
eskimåstammar i mellanliggande länder. Fordom begagnades 
härtill såväl elddrill, som stål och flinta eller tvenne
stycken pyrit, hvilka slogos mot hvarandra för framkallande 
af gnistor. Till tände användes väl torkad och mellan
händerna gnuggad mossa, i hvilken inblandats det hvita
fjunet från videbuskarnes fröhängen, antagligen ock ullhåret
af några däggdjur. Till bränsle utomhus användes ris,
drifved, trandränkta ben och hvad annat brännbart man kan
få fatt på, men inomhus nästan uteslutande tran. Denna
brännes i lampor, hvilka stundom, såsom nedanstående figurer
utvisa, hafva precis samma form som hos tschuktscherna,
men vanligen endast bestå af ett större eller mindre, ovalt,
grundt tälgsten skärl, på ena sidan med en utvikt kant.
Lamporna äro nästan alltid förfärdigade af tälgsten, hvilken,
då den ej träffas i den trakt, der en eskimåstam uppehåller
sig, genom byteshandel anskaffas från långt aflägsna trakter.
I brist på lampa användes stundom endast en flat sten till

<img id="4667"><i><small>Ill. O. S.[=Sörling]</small></i>
<b>Lampa af tälgsten.</b><br><b>Gryta och lampa af tälgsten »sinkade» med skinnremmar.</b><br>Efter original i Nordiska Museet i Stockholm (dr Pfaffs samling).</img>

underlag för den trandränkta mossa, som tjenar till bränsle,
och hvars tranhalt underhålles genom en på sidan om
mossveken lagd späckbit. Eskimåernas kokkärl voro
ursprungligen äfven af tälgsten. Men dessa föga värmebesparande
kokkärl torde numera på de flesta ställen vara ersatta af
koppar- eller jerngrytor, erhållna direkte eller genom ett
större eller mindre antal mellanhänder från europeerna. En
tälgstensgryta, snarlik den ofvan afbildade, tillbytte sig dr
<img><i><small>Ill. W. MEYER, X. A.<tab><tab><tab>O. S.[=Sörling]</small></i>
<b>Grönländska stenredskap.</b><br>Pil- ock harpunspetsar, skinnskrapor. Hemförda af 1870 års expedition från Nordvest-Grönland.</img>
<img><i><small>Ill. O. S.[=Sörling]</small></i>
<b>Grönländska stenredskap.</b><br>Skinnskrapor, knifvar, pryl, lansett m. m.<br>Hemförda af 1870 års svenska expedition från Nordvest-Grönland.</img>
Nathorst af grönlän därne vid Kap York, och en annan dylik
erhöll jag vid Frederiksdal från eskimåerna på ostkusten.
Lyon såg eskimåer vid Igloolik i brist på tälgsten använda
lampor och grytor förfärdigade af skifferbitar,
hopcementerade med en blandning af sälblod, lera och hundhår.
Lyckligtvis träffas dock ypperlig tälgsten flerstädes i innuitfolkets
land, t. ex. vid Umanak på Grönlands ostkust, i
Grodthaab-fjorden på vestkusten, på halfön mellan Boothia Felix och
Wager River, norr om Hudson Bay (enligt <sc>Hall</sc>), på
landet vester om Navy Board Inlet (<sc>Mac Clintock</sc>). Att
grönländska tälgstenskärl omtalas redan i de gamla sagorna
har jag förut anfört. Redan Plinius beskrifver för öfrigt
tälgstenen och dess användning till grytor (Hist. Nat., lib.
XXXVI cap. 22), och antagligt är, att denna stenart före
metallernas upptäckt spelat en hufvudrol i byteshandeln
mellan de vilda folken, hvilken torde haft större
utsträckning, än man vanligen föreställer sig.

Under lampan har man ett kar för att upptaga den
tran, som spilles eller suger sig öfver den låga lampkanten.
Till lampvekar användes torr mossa. Stickor eller stenflisor
doppade i tran begagnas som facklor. Brännmaterialet
utgöres i vinterhusen nästan uteslutande af tran; om
sommaren kokas äfven med drifved och ris. Redan före den
europeiska kolonisationens tid eldade, enligt Glahn, en del
grönländare, i synnerhet i södra delarne af landet, för
besparing af tran, med ris och hade då härför i ingången till
husen inrättat en eldstad med skorsten. Tranlamporna och
de många invånarne i ett grönländskt hus åstadkomma i
detsamma, äfven under den strängaste vinterköld, en för
den ovane nästan olidlig värme.

Jemte lamporna utgöras eskimåernas vigtigaste
husgerådssaker naturligtvis af jagt- och fiskredskap, samt af
redskap för tillredning af jagtens utbyte. De hårda delarne
på dessa redskap, af hvilka de vigtigaste finnas afbildade på
vidstående taflor, förfärdigades fordora uteslutande af sten,
ben eller trästycken, hvilka, när så nödigt var, med stor
skicklighet hopfogades med senor, hudremmar eller
hvalbardsfibrer. När man så kunde hafva det, användes till
skoning af pilar, knifvar, skinnskrapor m. m., i stället för
sten, det gedigna jern, som träffas i Grönlands basaltlager,
och förmodligen också jern, erhållet från fartygsvrak, som
drifvit upp till Grönlands kuster.

Redskap af sten begagnas ännu öfverallt, der
eskimåerna ej kommit i någon lifligare beröring med européer.
Men der de af dessa senare kunnat mot några späckstycken
eller ett par sälskinn erhålla allt det jern, som de för en
lång tid hafva behof utaf, har stenen blifvit utträngd af
metallen, dock åtminstone till en början på så sätt, att
redskapets gamla, af stenmaterialet betingade form bibehållits.

De grönländska stenredskapen äro mycket små i
jemförelse med de skandinaviska, men i stället ofta på ett
synnerligt konstfärdigt sätt infattade i handtag af tänder, horn
eller ben. Orsaken till denna olikhet är tydligen den,
att det för grönländarne tillgängliga, till färfärdigande af
<i>slagna</i> stenredskap lämpliga råmaterialet, nästan aldrig
förekommer i klumpar så stora som de skandinaviska flintbollarne.
De grönländska stensakerna äro i allmänhet <i>slagna</i>, mindre
ofta <i>slipade</i>.

Materialet till en pilspets af sten, som skall <i>slås ut</i>,
måste vara en hård stenart, utan genomgångar, med ett
mussligt brott. Af de mineral, som förekomma på
Grönland, uppfyllas dessa vilkor nästan endast af olika chalcedon-
och jaspisvarieteter från basaltregionen, framför allt af en
blågrön, ogenomskinlig jaspis, som grönländarne kalla <i>angmak</i>.
Det är också dessa stenarter, hvilka nästan uteslutande
användts till de knifvar, skinnskrapor och pilspetsar, som i
så riklig mängd träffas i Grönlands, gamla grafvar och
kökkenmöddingar. Redskap af nefrit har jag ej sett från
<img><i><small>Ill. W. MEYER, X. A.<tab><tab><tab>O. S.[=Sörling]</small></i>
<b>Grönländska fångstredskap.</b><br>Kajakåra, harpunspetsar, harpuner med rem och blåsa m. m.<br>Efter original i Nordiska museet i Stockholm.</img>
<img><i><small>Ill. O. S.[=Sörling]<tab><tab><tab>W. M.[=Meyer]</small></i>
<b>Grönländska fångstredskap.</b><br>Kastträ med bensniderier (1870 års exp.); båge af hvalbard, pilar med spetsar af ben och jern<br>(Nordiska museet i Stockholm).</img>
Grönland. Deremot träffar man någon gång här små knifvar,
pilspetsar m. m. af klar eller mörkfärgad bergkristall samt
af pyrit (vanlig kubisk svafvelkis), hvilka båda mineral
äfvenledes uppfylla det för materialet till slagna stenredskap
angifna vilkoren: brist på genomgångar, mussligt brott och
hårdhet.

En jemförelse af de taflor jag här meddelar, med
de bilder af tschuktschiska stenredskap, som finnas intagna
i »Vegas färd»<footnote>Jag får äfven fästa uppmärksamheten derpå, att de redskap m. m., som
i Vegas färd finnas afbildade, I s. 428 och II s. 230—242, härröra från 
eskimåer, som äro eller fordom varit bosatta vid Beringssund eller längre vester ut
på Asiens nordkust. </footnote>, visar tydligen en påfallande
öfverensstämmelse, dock så, att de tschuktschiska redskapen äro
mindre fulländade än de grönländska, ett förhållande som
antagligen beror derpå, att tschuktscherna först under
relativt ny tid blifvit från södern drifna till Ishafvets kust och
af omständigheterna tvungna att antaga det derstädes
boende, gamla och erfarna polarfolkets lefnadsvanor och
näringssätt.
                                                                           
Innuitfolkets oöfverträffliga, af skinn förfärdigade båtar,
kajaken och umiaken, har jag förut omnämnt. Jag vill här
endast tillägga, att Glahn talar om, att en man på 24
timmar med sin kajak tillryggalagt öfver 160 naut. mil eller
omkring 800 kilom. När härtill kommer den säkerhet, med
hvilken en van kajakroddare i sin lilla skinnbåt trotsar
storm och hög sjö, dess eleganta form, dess ändamålsenlighet
för fångst t. o. m. af de största hafsdjur, dess lätthet, som
gör det möjligt för kajakmannen att på hufvudet, såsom
fig. å s. 240 utvisar, bära sin farkost långa sträckor öfver
land, så måste man i sanning medge, att kajaken står
oöfverträffad som roddbåt <i>för en man</i>.

Öfver hufvud äro alla, som närmare studerat de
grönländska jagt- och husgerådssakerna, ense derom, att de, redan
före europeernas ankomst till Grönland, nått en sådan 
fulländning, att inga förbättringar å dem kunnat af dessa
senare verkställas. Detta gäller ej allenast om de större
sakerna, såsom umiaken och kajaken, om harpunen med sin
lina och blåsa, lansen o. s. v., utan om den minsta till
knapp eller spänne förarbetade benbit. Allt utmärkes
dessutom af en påfallande elegans och af rena, smakfulla
former. Liksom vid en folkdikt har man tydligen här framför
sig alstret af generationers arbete och urval under
århundraden. Något dylikt möter oss ej i lika hög grad hos
andra polarfolk, hvilket synes mig bilda ett vigtigt skäl
för åsigten, att eskimåerna utgöra det äldsta bland alla de
folk, som numera bebo polartrakternas ishöljda länder.

Den typ, efter hvilken eskimåernas husgerådssaker äro
gjorda, varierar föga, och äfvenså det ganska egendomliga
sommartältet <footnote>På St. Lawrence-ön såg jag sommartält, hvilka hade ungefär samma form
som det tält från ostkusten af Grönland, hvilket finnes afbildadt i Graahs resa
(pl. VI), och det från vestkusten, som ses hos Cranz (pl. III). Tschuktschernas
flerstädes i »Vegas färd» afbildade tält hafva deremot en helt annan form. </footnote>, för så vidt ej europeisk tältduk och
europeiska tältstänger underlättat dess byggnad.
Vinterbostäderna äro deremot mycket olika hos vesteskimåerna och
grönländarne — med grönländare menar jag här grönländarne
sådana de voro, innan danska handeln börjat att förse dem
med europeiska varor. Ett grönländskt hus beskrifves af
Oranz<footnote>Historie von Grönland, Barby 1765, I, s. 185. Jag meddelar denna
beskrifning af Cranz, då de hus jag sett nästan alla burit prägel af den europeiska
handelns inflytande. </footnote> på följande sätt:

»Husen äro två famnar breda och, allt efter som flere eller
färre bo i dem, fyra till tolf famnar långa, och så höga, att man
nätt och jemnt kan stå rak i dem. De äro icke, såsom inan
vanligen tror, anlagda i sjelfva marken, utan på en upphöjd plats eller
helst på en bergsluttning, på det att snövatten desto bättre må kunna
af rinna. De lägga stora stenar på hvarandra med en famns
mellanrum och deremellan jord och torf. På dessa murar lägga de i
husets längdriktning en bjelke, och om denna icke är nog lång,
hopbinda de med remmar två, tre, t. o. m. fyra sådana och 

<img><i><small>Ill. O. S.[=Sörling]</small></i>
<b>Grönländska redskap.</b><br>Fiskkrokar, prylar af ben, skrapor af ben med egg af jern, knappar och spännen af ben<br>Efter original i Nordiska museet i Stockholm.</img>
uppstötta dem med stolpar. Deröfver lägga de tvärbjelkar och mellan
dem mindre trästycken, hvilka de täcka först med ris och derpå
med torf, hvarpå de kasta lös jord deröfver. Så länge det fryser,
håller taket, men om sommaren rasar det vanligen in till följd af
regnet och måste jemte muren repareras på hösten. De bygga aldrig
långt från hafvet, emedan de måste lefva af dess alster, och ingången

<img id="4668"><i><small>Ill. O. S.[=Sörling]</small></i>
<b>Harpun- och pilspetsar af ben, trä och sten,</b><br>hemförda af 1870 års svenska expedition från Nordvest-Grönland.</img>

vetter mot sjösidan. Huset har hvarken skorsten eller dörr. Båda
delarne ersättes af en från husets midt utgående, två till tre famnar lång,
hvälfd gång af sten och jord, som är så låg, att man, särdeles i dess
främre och bakre del måste snarare krypa på händer och fötter än gå
nedhukad. Denna långa gång utestänger förträffligt vind och kyla, och
den skämda luften (ty rök fins icke i huset) drar också ut genom
densamma. Väggarna äro invändigt beklädda med  utslitna tält- och
båtskinn, hvilka äro fästade med spikar af sälrefben och tjena till
skydd mot fukten; på samma sätt är äfven taket utantill täckt.
Utefter ena långväggen går en halfva husets bredd upptagande brits
af bräder, en half aln hög och täckt med hudar. Denna brits
är genom de stolpar, som stöda taket, och genom skinn, som äro
spända mellan dem och väggen, delad i afdelningar, liknande
spiltorna i ett stall. Hvarje familj, af hvilka fyra till tio bo i ett och
samma hus, innehar en sådan spilta. På britsen sofva de på
pelsverk och sitta äfven dagen igenom derpå, mannen med
nedhängande ben, hustrun deremot vanligen bakom honom med benen i

<img id="4669"><b>Knifvar af ben med inlagd egg af jern,</b><br>hemförda af 1870 års svenska expedition från Nordvest-Grönland.</img>

kors under sig liksom turkarna. Hustrun kokar mat och syr;
mannen snidar på sina verktyg. På den andra långsidan af huset,
nämligen den på hvilken ingången är belägen, finnas några fönster,
godt en aln i fyrkant, förfärdigade af sältarmar och
heljeflundremagar, hvilka äro så nätt och väl hopsydda, att hvarken vind eller
snö kan tränga in, hvaremot de ganska väl genomsläppa dagsljuset.
Under fönstren står invändigt efter hela husets längd en bänk, på
hvilken besökande främlingar sitta och sofva.

Vid hvarje stolpe är en eldstad. De lägga en träkloss på
golfvet, som är belagdt med flata stenar. På densamma står en
låg trebent pall och derpå den ett qvarter långa, af tälgsten.
urholkade och nästan som en halfmåne formade lampan, under hvilken
befinner sig ett ovalt träkärl för att uppfånga den tran, som rinner
öfver. I den med sälspäck eller tran fylda lampan lägga de vid
den raka sidan till veke något fint rifven mossa, hvilken
brinner så väl, att flere lampor icke blott tillräckligt upplysa huset,
utan äfven uppvärma det. Ja, hvad mera är, öfver en sådan lampa
hänger med fyra snören från taket en af talgsten uthuggen kittel,
som är  en  half aln  lång och hälften så bred samt formad såsom
en aflång låda. Deri koka de all sin mat, och öfver densamma
hafva de en af käppar gjord ställning, hvarpå de lägga sina våta
kläder och skodon att torka,

<img id="4670"><i><small>Ill. R. H.[=Haglund]<tab><tab><tab>W. MEYER, X. A.</small></i>
<b>Grönländskt vinterhus</b> (vid Godhavn).<br>Efter en fotografi af <sc>C. J. O. Kjellström</sc> d. 27 juni 1883.</img>

Då det i ett hus finnes lika många eldstäder som familjer och
för hvar och en ofta brinner mer än en lampa dag och natt, så
äro grönländarnes hus mera ihållande varma och dock aldrig så
heta som våra boningsrum. Dervid kan man ej spåra någon
synnerlig imma, än mindre rök, och för eldfara äro de fullkomligt
säkra. För en ovan näsa är visserligen lukten af de många 
tranlamporna, Öfver hvilka ständigt kokas ofta halfruttet kött, och i
synnerhet af de i huset stående urinkärlen, i hvilka skinnen blötas
för garfning, mycket oangenäm; man kan dock härda ut hos dem
och vet ofta ej hvad man mest skall beundra: deras väl uttänkta
hushållning, deras förnöjsamhet i fattigdomen, hvarvid de dock tro
sig vara rikare än vi, eller den ordning och stillhet, med hvilken
de röra sig i det trånga utrymmet.»

Cranz’ uppgift, att grönländarnes kojor aldrig äro så
heta som våra boningshus, är dock ej fullt riktig. När
alla lamporna äro tända och en mängd menniskor samlade
i ett grönländskt vinterhus, så blir der en olidlig hetta,
som ej allenast nödgar män och qvinnor att gå nästan nakna,
utan äfven tvingar såväl grönländare som europé att då och
då gå ut för att andas frisk luft. Européerna tvingas
dessutom dertill af stanken från golfsmutsen och urinbaljan.
Huru stor vanans makt är, visas deraf, att infödingarne tåla
denna lukt ganska bra, medan de deremot till en början
lära finna europeiska parfymer vämjeliga. En gammal qvinna,
som Lyon lät lukta på lavendelvatten, nös som om hon fått
sig en grundlig pris, och förklarade lukten vara »mamaitpok» 
(= mycket elak).

De hus, som vesteskimåerna bygga, hafva enligt dr
Simpson det utseende, som vidstående bild visar, men
torde, i fall man ej har tillgång till trä såsom
byggnadsmaterial, ersättas med ett rundt, tältformadt hus af torf
och sten eller, såsom fallet tyckes hafva varit på St.
Lawrence-ön, ett dylikt af tjocka hudar. Eskimåerna vid Winter
Island och Igloolik bygga åter sina vinterhus af snötegel
med fönster af is. Parry, Hall m. fl. beskrifva utförligt,
huru dessa hus uppföras. Formen synes af bilden å sid.
490. »Möblerna» utgöras här af en längs stugans vägg
uppförd snöbänk, hvilken, innan den begagnas, täckes först
med grus och ris, åror, stänger från sommartälten,
hvalben m. m., och derpå med ett tjockt lager af renskinn.
Sådana hus kunna på en kort stund uppföras hvarhelst 
tillgång finnes på ett tillräckligt lager af hårdt packad snö,
och det med så ringa möda, att McClintock vid en
rastplats under sina slädfärder i Polar-Amerika för hvarje efter
konstens regler uppfördt snöhus betalade <i>en synål</i>. Halls
vinterhus, af tio fots genomskärning, byggdes af tre
personer på två timmar, oaktadt synnerlig omsorg nedlades på
detsamma.<footnote><sc>J. E. Nourse</sc>, Narrative of the Second Arctic Expedition by Charles
F. Hall, Washington 1879. Flerstädes i detta arbete finnas goda teckningar och
planritningar af snöhus. Likaså i <sc>H. W. Klutschaks</sc> Als Eskimo unter den
Eskimos, Leipzig 1881, äfvensom i andra beskrifningar öfver resor i mellersta
delen af Polar-Amerika. Under en af sina öfvervintringar hade Hall bland annat
<i>en särskild biblioteksbyggnad</i> af snötegel. </footnote>

<img id="4671"><b>Vesteskimåiskt vinterhus.</b> Efter <sc>Simpson</sc>.
<i>A</i>. Stolpar, som uppbära taket.  <i>B</i>. Ingång genom golfvet.  <i>C</i>. Öppning i golfvet för eldstaden. <br>  <i>D</i>. Underjordisk gång.  <i>E</i>. Sofplatser.  <i>G</i>. Underlag för hufvudkuddarne.  <i>H</i>. Väggar af bräder. <br>  <i>I</i>. Jordfyllnad.  <i>K</i>. Hål i taket. <i>L</i>. Ytan af den omgifvande marken.</img>

Man skulle tro, att man i en bostad af is och snö skulle
hafva det mycket otrefligt och lida af köld. Detta är dock
ingalunda fallet. Menniskan vänjer sig snart vid att lefva
i en temperatur af omkring 0°, och de européer, som 
vistats i hyddor af detta slag, underlåta sällan att prisa den
ordning och beqvämlighet, som der råder. Den största
olägenheten, man derstädes lider af, är en för hög värme,
hvilken förorsakar takdropp och slutligen mot sommaren i
förtid jagar ispalatsets invånare ut till sommartälten.

<img><b>Vinterhyddor af snö.</b><br>Efter <sc>Parry</sc>, Journal of a second voyage for the discovery of a North-West passage. Lond. 1824.</img>

Bland eskimåerna existera således tre olika byggnadssätt, 
som kunde kallas qvadrat-, kupol- och tältstil. Af
dessa torde kupolstilen vara den enda verkligt inhemska.
Qvadratstilen har möjligen utvecklat sig efter urbilder, till
hvilkas uppförande timmerstockar, ej stenar, blifvit använda,
och hvilka måhända äro af nordiskt ursprung. Det synes
mig vara lika osannolikt, att man ursprungligen skulle
byggt qvadratiska eller parallelipipediska stenkojor, som att
man skulle uppfört stockhus runda.<footnote>På tal om forngrönländska hus må det ännu tillåtas mig att fasta
uppmärksamhet vid följande förhållande, för hvilket jag har svårt att finna någon
förklaring, förenlig med antagandet att ruinerna på sydvestkusten skulle datera
sig från de första seklen af innevarande årtusende. Om man kastar en blick på
den här ofvan s. 368 efter teckningar af danska forskare återgifna grundplanerna
till forngrönländska hus, så skall man finna, att fjorton af sexton bland dem äro
orienterade så att längdsidan ligger i det närmaste mot <i>magnetisk</i> söder.
Detsamma är äfven förhållandet med det vida öfvervägande antalet af öfriga i
Meddelelser om Grönland, h. VI, aftecknade husplaner. Kompass tyckes således hafva
varit använd vid bestämmande af husens läge, och det af män, för hvilka
missvisningen varit obekant, <i>ett förhållande som har ett beaktansvärdt motstycke i
det sätt, på hvilket landkonturerna å Donis’ och Zenos kartor synas hafva blifvit 
uppdragna</i> (jemför <sc>A. E. Nordenskiöld</sc>, Studier och forskningar föranledda
af mina resor i höga norden, s. 46). Så vidt man vet, har kompassen ej varit
känd i södra Europa före medlet af 13:de seklet, och i norden sannolikt långt
senare. De forngrönländska ruinerna skulle således ej kunna härröra från
kolonisationens första tid utan från slutet af 13:de, från 14:de eller 15:de seklen.
En möjlighet skulle t. o. m. här förefinnas att framdeles direkt bestämma åldern
genom en jemförelse af husfasadernas medelmissvisning med den direkt beräknade.
Härtill är dock vår kännedom om de jordmagnetiska krafternas sekulära
variationer för det närvarande för ofullständig. Måhända kan dock en annan
förklaring finnas för det anmärkta förhållandet. </footnote> För vesteskimåernas
vinterhus hafva påtagligen kamtschadalernas,
Jukonindianernas och aleuternas hus tjenat till förebilder. Dock hade
kamtschadalernas hus ingången genom ett hål på taket.<footnote>Jemför afbildningen af ett kamtschadalhus i: <sc>Krascheninnikof</sc>,
Beschreibung des Landes Kamtschatka, Lemgo 1766, s. 218. </footnote>

Om man undantager de få getter, får, svin, nötkreatur
och höns, som europeer infört till Sydgrönland, så hafva
eskimåerna inga andra husdjur än hundar. Af dessa hålles
deremot i de nordliga kolonierna så väl af europeer som af
infödingar ett betydligt antal, hvilka om vintern användas
till jagtfärder och allehanda körslor och om sommaren få
gå lösa i granskapet af husbondens stuga, ofta utan att
erhålla någon annan föda än den, de kunna finna bland
affall från jagten och fisket eller på annat sätt sjelfva kunna
förskaffa sig. Mången gång lemnar egaren dem om våren
utan vidare tillsyn på en obebodd holme, der de få sköta
och föda sig sjelfva bäst de kunna. Om vintern får
deremot hunden, då hungersnöd ej råder, riklig föda.

<img><b>Eskimåhund.</b><br>Efter <sc>Nourse</sc>, Narrative of the second arctic expedition by C. F. Hall, Wash. 1879.</img>

Grönlandshunden är oftast af en egendomlig ras,
tydligen identisk med den inhemska hundrasen på Kamtschatka
och längs Asiens nordkust, och närbeslägtad med, ehuru
större än lapphunden. Vanligen äro grönlandshundarne
endast medelstora, till färgen hvita, svarta eller svarta med
hvita fläckar, någon gång äfven hvitgula eller brunaktiga.
De hafva uppstående öron, ytterst yfvig pels och svans.
De äro utbildade uteslutande till dragdjur för resor under
vintern längs kusterna, för att föra jägaren till och från
den ofta långt från hemmet belägna vinterjagtplatsen, släpa
bytet derifrån o. s. v. Deremot användas de ej till jagt i
europeisk mening (om man undantager hetsning af björn)
eller till bevakning af hemmet,<footnote>Uppgiften i berättelsen om Frobishers andra resa, att grönländarne gödde
hundar för att användas till mat, är påtagligen ett misstag, möjligen föranledt af
den omsorg, med hvilken qvinnorna ofta pyssla om hundvalparne. </footnote> och lika litet som
draghunden hos tschuktschen och samojeden kunna de
grönländska hundarne skälla.<footnote>En från samojederna vid Chabarowa köpt hundvalp, som fördes till
Stockholm, började, sedan den vuxit upp derstädes, att skälla något litet. Fullärd
i den civiliserade hundens språk blef den dock aldrig, ty skallet öfvergick alltid
inom kort till ett ynkligt tjut. </footnote> Polarhundens språk utgöres i
stället af ett för ovana öron ytterst obehagligt tjut.

Sex till åtta hundar spännas i bredd (ej såsom hos
tschuktscherna och kamtschadalerna två och två efter hvarandra)
för en kort, af drifved, med tillhjelp af skinnremmar eller
hvalbarder hopfogad släde, hvars medar hos de
grönländare, som ej lyckats skaffa sig jern från européerna, oftast
äro skodda med ben. När kölden det medger, förses
medarne, genom öfvergjutning med vatten, ytterligare med en
skoning af is, hvarigenom friktionen mot snön i hög grad
minskas. Parry säger, att han sett en släde, hvars ena
mede var gjord af hoprullade frusna sälskinn, skodda med
ett lager af is, och Mac Clintock talar om, att vid Kap
Victoria alla slädmedar, på ett enda undantag när, voro
gjorda af detta material. Hall begagnade sjelf en dylik
släde, som dock snart blef nära uppäten af hans hungriga
dragare. Med sina hundspann göra eskimåerna om vintern
långa resor från den ena lägerplatsen till den andra och
från sitt hem öfver isen till vinterfångstplatserna. Äfven
många i Grönland bosatta danskar omfatta hundslädsporten
med verklig passion.

Det är bekant, att slädfärder med hundar gjort
betydliga tjenster åt åtskilliga arktiska expeditioner. Vid det
försök, som jag ernade göra 1872, att från Spetsbergen
öfver isen framtränga mot polen, var det med anledning
häraf fråga om att använda hundar som dragare, och
hufvudanledningen till min resa till Grönland 1870 var just
att skaffa mig upplysningar om detta fortskaffningsmedel
verkligen vore lämpligt för det ifrågavarande ändamålet.
Svaret blef, på grunder som jag anfört i berättelsen om
1870 års grönlandsexpedition, negativt. Hundar kunna ej

<img><i><small>Ill. ER. 85</small></i>
<b>Grönländsk hundsläde.</b><br>Efter original i Etnografiska museet i Kjöbenhavn.</img>

användas för längre slädfärder, der man icke under vägen
kan anskaffa mat för dem, och derför måste släpa all föda,
så väl för hundar som menniskor, med sig. Deremot äro
hundar ovärderliga för t. o. m. ganska långa vinterresor
mellan bebodda platser. Om sommaren använda eskimåerna
norr om Hudson bay hundar att bära bördor. En hund
kan följa sin herre med en börda af 10 till 12 kilogram.

Parry framhåller eskimåhundens fullkomliga likhet med
Amerikas polarvarg, så väl till yttre utseende, som skelett.
Särskildt fäster han uppmärksamheten på det lika antalet
vertebrer och tyckes anse, att denna hundras utgör 
domesticerade vargar. I Grrönland äro en del af draghundarne
likväl numera af en ganska blandad ras.

Bland de hinder, som anföras mot idkande af
renskötsel i Grrönland, hör man ofta, att renarne genast skulle
blifva sönderslitna af hundarne. Denna farhåga tror jag,
trots grönlandshundarnes vilda och glupska natur, vara
obefogad. Hos tschuktscherna stanna renförare ofta vid
kustboarnes tältplatser, der en mängd draghundar ständigt
ströfva lösa omkring, och de hafva knappast så stor 
olägenhet af hundarne, som en hästfora hos oss af de
gårdshundar den möter på landsyägen.

<img><b>Grönländsk hundsläde,</b> förfärdigad af smärre, med remmar hopbundna trä- och benbitar.<br>Efter <sc>Nourse</sc>, The second arctic expedition by Ch. F. Hall, Wash. 1879.</img>

När snön är hårdt frusen och skarp, skyddas
eskimåhundarnes fötter med särskilda sockor eller skor af ungefär
samma snitt som hundskorna hos tschuktscherna (afbildade
i Vegas färd, II, s. 100). Ofta tillbindes eskimåhundens
nos hårdt med remmar för att hindra honom att, i brist
på annan föda, söndergnaga de skinnsaker han får fatt på,<footnote>I <sc>Jens Munks</sc> Navigatio Septentrionalis omtalas under den 14 nov. 1619,
att en hund, hvilken ströfvade ikring den danska expeditionens vinterqvarter samt
blifvit tagen för en svart räf och skjuten, hade varit bunden om nosen med smala
remmar, så att håren nötts bort. Munk antog, att hunden varit dresserad till
jagt och beklagade, att den ej blifvit fasttagen lefvande, i hvilket fall han skulle
»gjort en Löbekremmer af hannem og ladet hannem gaa hiem igen med
kramvahre». Några infödingar träffade Munk dock ej i granskapet af sin vinterhamn,
belägen vid vestkusten af Hudson bay ungefär vid 59° n. br. Förmodligen
bildade denna trakt då ett öde eller endast tillfälligtvis af jägare besökt gränsdistrikt
mellan eskimåer och indianer. </footnote>
och den ena framfoten uppbindes eller fästes vid halsbandet
för att förekomma rymning eller slagsmål. Vid alla hundkörslor 
användes en piska med kort skaft och en ofantligt lång
snärta hvilken i en van körsvens hand utgör ett förfärligt
straffredskap, hvarmed han från släden kan träffa hvilken
del han vill af den hund som bör tuktas. I hvarje väl
dresseradt hundkoppel är dessutom en af hundarne, den
s. k. »basen», de andras erkände ledare, som sjelfmant
straffar de försumlige och håller ordning på de ostyrige.
Om basens förhållande till sina underlydande, den
undergifvenhet desse mot honom visa, och de strider, som i kopplet
utkämpas om chefsplatsen, berätta de danska hundsportsmännen 
i Grönland många underliga drag, för hvilka jag
dock måste hänvisa till »Grønland af P. <sc>Vallöe</sc>»,
Haderslev 1861.

*

I det första af sina berömda bref skildrar Amerigo
Vespucci med följande ord det sociala tillståndet och lynnet
hos de invånare på Amerikas fastland, med hvilka han
kom i beröring: »De hafva hvarken konung eller öfverhet. 
De lyda ingen, utan lefva i fullt oberoende ... De
hafva ingen rättskipning och straffa ej missdådaren.
Hvarken fadern eller modern straffar barnen, och förunderligt
nog sågo vi dem dock aldrig i gräl med hvarandra. De
äro sämre än hedningar, ty vi sågo dem ej göra något slag
af offer, och icke hade de några hus för gudsdyrkan.»

Likadana tyckas de sociala förhållandena hafva varit
hos alla polarfolk, hos tschuktscher och hos eskimåer, innan
de kommit i allt för liflig beröring med européerna. Utan
gud, utan lag och utan öfverhet lefde de rättrådigt och
lyckligt, njutande stundens glädje eller tåligt fördragande
dess sorger, obekymrade om den dag som gått och den
dag som komma skulle. Häremot strider visserligen en del af
de äldsta polarfararnes berättelser, hvilka skildra eskimåerna
såsom vilda, tjufaktiga, falska, blodtörstiga m, m. Men läser

<img><i><small>Ill. W. MEYER, X. A.</small></i>
<b>Eskimåbarn på lustfärd.</b><br>Efter <sc>Parry</sc>, Journal of a sccond voyage for the discovery of a North-West passage. Lond. 1824.</img>

man uppmärksamt berättelsen om de europeiska
äfventyrarnes sammanträffande med landets inbyggare, så skall man
finna, att första anledningen till hvarje våldsamt uppträdande,
allt sedan Leif den lyckliges och Thorfinn Karlsefnes tid,
alltid gifvits af fanbärarne för civilisation och
framåtskridande. Det länder Hans Egede till evärdelig ära att hafva
i afseende å inkräktarnes förhållande till infödingarne brutit
en ny bana och att hafva låtit rättvisa och billighet, för så
vidt denna var förenlig med hans missionsifver och
uppfattning af kyrkotuktens kraf mot hvad han kallade
angekokkernas ondska och list, från början blifva rättesnöret för
alla förhandlingar med infödingarna, och man måste med
tacksamhet erkänna, att den danska styrelsen och alla dess
tjenstemän sedan dess, med ytterligt få undantag, följt Hans
Egedes föredöme.

Redan under första vintern af sin vistelse i Grönland
lemnade Egede en dansk man i en eskimåby, belägen 20
kilom, från européernas vinterqvarter. Danskens namn var
Aron Augustinison, och en af grönländarne hade fattat
tycke för honom med anledning deraf, att namnet <i>Aron</i>
syntes grönländaren lika med hans eget namn <i>Arok</i>.
Grönländarne behandlade Aron mycket väl, men ledsnade dock
snart vid sin gäst, så att han måste föregifva, att han
kommit i ovänskap med sina landsmän för att få blifva qvar.
Aron blef sålunda den förste europé, hvilken, så vidt kändt
är, lefvat bland eskimåerna och på eskimåvis. Han kunde
ej nog prisa den endrägt och det goda förhållande, som
rådde mellan dem inbördes. Äfven männens och
qvinnornas umgänge var sedligt och höfviskt, och ingen
lättfärdighet kunde märkas, hvarken bland gamla eller unga.
Likaså angenämt som det i detta hänseende var att vistas
hos dem, lika obehagligt var det till en början för snusken
och stanken i deras kojor. En gång hade dock Aron ett
obehagligt äfventyr. Grönländarne roade sig ofta med »at
abe og fixere ham», något som de ännu i denna dag äro
mycket begifna på, så väl mot hvarandra, som mot
främlingar. Dessa erhålla t. ex. genast vid ankomsten till
landet ett oftast föga smickrande bi- eller öknamn, som man
sedermera får bära till döddagar. Vid ett dylikt tillfälle
blef Aron otålig och argumenterade på europeiskt vis genom
att slå grinarne på munnen. Detta hade dock den påföljd,
att han sjelf blef illa mörbultad och endast med nöd kunde
slita sig lös och rymma till ett annat hus, dit han ej blef
förföljd. När Egede någon tid derefter kom till Arons
värdar; voro dessa mycket angelägna, att grälet skulle döljas
för honom, och lofvade Aron en gåfva, om han ville för
de hvites store angekok säga, att ögats blåa färg
förorsakats af en olyckshändelse vid en harjagt.

Eskimåerna skildras af de första europeer, som kommo
i beröring med dem, såsom ytterligt tjufaktiga, och samma
beskyllning upprepas af flere bland detta århundrades
nordvestfarare, medan åter andra högt prisa deras ärlighet.
Rätta förhållandet är, att eskimåerna, på ytterligt få
undantag när, aldrig stjäla den ringaste småsak från hvarandra
eller från de europeer, med hvilka de en längre tid varit i
beröring och som af dem erkännas såsom »cives
Grœnlandici». De hafva inga lås och nycklar och lemna dock
det, som vid sommarutflygten kan undvaras af deras
husgerådssaker och tillhörigheter, qvar vid vinterstugan utan vakt,
fullt säkra att vid sin hemkomst finna allt orördt. Till
och med frestelsen med de engelska polarfararnes skatter
kunde ej förmå eskimåerna vid Mackenzie-flodens mynning
att åt Sir <sc>J. Richardson</sc> sälja sina frånvarande kamraters
fisk. Hundar äro för dem ofta af oberäkneligt värde för
vinterfångsten. Detta oaktadt kan en grönländsk familj för
sommaren lemna sina hundar på en obebodd holme, förbi
hvilken en mängd personer färdas i rymliga umiaker, utan
att behöfva befara att de blifva bortstulna. Den som i
Grönland finner ett stycke drifved, som han ej kan taga
med sig, behöfver blott flytta det upp på stranden öfver
högsta vattennivån för att vara säker om att efter åratal
återfinna stycket på den plats, der han lagt det.

Ärlighet mot europeer ingår deremot tydligen icke
bland moralbuden hos de eskimåer, som för första gången
möta detta i deras ögon bleka, ohyfsade, grälsjuka och
omoraliska folk, med sina jättestora umiaker, lastade med
skatter, i eskimåernas ögon större än alla dem, som
framtrollats genom Aladdins lampa. Att något skatta hans
rikedomar, det göra innuit (= menniskorna) med lika godt
samvete, som vi plundra en bisvärms mödosamt samlade
vinterförråd. Men der eskimåen varit någon längre tid i
beröring med ärliga och samvetsgranna, i innuitmannens
ögon till naturalisering värdiga européer, der blir det ej
mer han, som först syndar mot det sjunde budet.

Inom det danska Grönland förekommer derför oärligt
tillgrepp ytterligt sällan. Jag reste 1870 under större delen
af sommaren kring nordvestra Grönlands kuster, för det
mesta i umiaker, bemannade med infödda män och qvinnor,
hvilka ofta ombyttes. Alla mina tillhörigheter buros som
oftast från båten till tältet och tvärt om, och voro aldrig
under lås eller under särskild uppsigt. De inventerades ej,
då en båtbesättning lemnade mig och en ny förhyrdes.
Jag förlorade dock under sommarens lopp ej den ringaste
småsak.

Redan några få år efter det Egede kommit till Grönland, 
stulo de ytterst sällan något från danskarne, medan
de öppet omtalade, att de stulit eller ernade stjäla det eller
det från de holländska hvalfångarne. De ansågo sig kunna
göra det saklöst, emedan holländarne ej talade deras språk.
Kane blef under början af sin vistelse (1853—1855) vid
Rensselaer Harbour, belägen på Grönlands vestkust vid 78°
37′ n. br., ofta bestulen af de eskimåer, som besökte
honom från den närbelägna byn Etah<footnote>Etah, den nordligaste bebodda plats på jordklotet, ligger vid 78° 20′ n. br.
Ännu vid Offley Island (81° 17′ n. br.) fann Polaris-expeditionen lemningar af
<i>vinterhus</i>, och Feilden träffade under Nares’ expedition gamla stenringar efter
sommartält på ostkusten af Grinnell land, strax söder om 82° n. br. </footnote>. En gång när Kane
gästfritt mottagit tre man, undfägnat dem frikostigt och
gifvit dem en bädd på mellandäck, njöto dessa först rikligt
af undfägnaden och rymde sedan om natten med lampa,
kokkärl, diverse kläder m. m. Nu brast Kanes tålamod.
Han utsände två man att återfordra det stulna. Sakerna
träffades vid en närbelägen tältplats, jemte diverse annat, som
under den senare tiden försvunnit. Det stulna återtogs,
lastades på tvenne der befintliga qvinnors, Sievus och
Åningas, skuldror och återfördes till fartyget, hvarpå qvinnorna
höllos fångna några dagar. Tiden tillbragte dessa med att
ömsom ljudeligt klaga och gråta, ömsom åter med ej mindre
energi äta af de läckerheter, som bjödos dem. Efter fem
dagar kom Sievus’ man jemte en annan eskimå frivilligt
till fartyget med en hel kälklast af knifvar, tennkoppar,
gammalt jernskräp m. fl. saker, som de under tidernas lopp
tillegnat sig. En diplomatisk underhandling börjades nu,
hvilken slutligen medförde »evig fred» mellan de
kontraherande parterna. Europeerna förbundo sig att lösgifva de
sköna fångarna, att aldrig anfalla eskimåerna med död eller
trolldom, att icke skjuta dem på jagtfärder, att gästfritt
mottaga dem på fartyget, att skänka dem nålar, knappnålar, 
något tråd, två sorter knifvar, några bitar hårdt trä
o. s. v. Eskimåerna å sin sida förbundo sig att icke stjäla,
att hemta till européerna färskt kött, att sälja eller låna
dem hundar, att visa dem hvar jagtbyte stod att få, m. m.
Härefter upphörde stölderna fullständigt, åtminstone från
eskimåernas sida. Polarfararne sjelfva deremot bröto en gång
fördraget. Ett parti, som var på återvägen till fartyget
efter att förgäfves hafva sökt med hundslädar tränga mot
söder, bemäktigade sig nämligen för att komma vidare ett
hundspann från infödingarne, hvilka genom ett grundligt 
kalas försänkts i sömnens armar. Klagomål väcktes
häröfver på fartyget, men efter det Kane sofistiskt
förklarat, att hans kamrater icke stulit,, utan endast, stadde
»i rätter nöd», förskaffat sig hvad de oundgängligen
behöfde, nöjde sig de godmodige männen med återlemnande 
af det orättfångna godset och ett skadestånd af
fem nålar, en fil och en träbit åt hvarje man, som blifvit
rånad, samt några knifvar m. m. åt de båda mest
förfördelade.

De eskimåer, som Parry skildrat, tyckas deremot aldrig
under hans dervaro hafva fullkomligt bortlagt benägenheten
att då och då tillegna sig sådana europeiska småsaker, som
kommo i deras väg<footnote>Så farligt måtte det ej hafva varit med dessa stölder, då kapten Lyon.
som äfvenledes omtalar »trifling appropriation, made without our consent», dock
säger sig tro, »that there does not exist a more honest set of people than the
tribe with whom we had so long an acquaintance». Parry lät en gång gifva en
inföding, som stulit, ett dussin slag med en cat-o’-nine-tails. Komiskt är att med
Parrys officiella berättelse om denna, kanske föga välbetänkta bestraffning
jemföra infödingarnes berättelse fyratio år derefter för Hall om samma händelse.
Enligt innuit-traditionen hade de engelske arktici bundit mannen på mellandäck, 
samt förgäfves försökt att skjuta honom och att afskära hans hufvud och
händer med långa knifvar. De hade piskat honom, stängt in honom i ett mörkt
rum och låtit honom svälta, men tack vare sina angekok-konster hade han kommit
oskadd från alltsammans. Slutligen beslöt den misshandlade mannen att med sina
trollkonster förstöra hela fartyget. Detta började nu knaka i alla fogar, hvilket
så förskräckte kablunakkerna, att desse nödgades lössläppa sin fånge. Denne har
sedermera genom Parrys straff blifvit omgifven med sagans martyr- och
trolldomsgloria. </footnote>. Då de upptäcktes, hittade de på alla
möjliga barnsliga ursäkter, samt sqvallrade och skylde på
hvarandra för att sjelfva slippa näpst. Parry, som alltid
tyckes hafva omfattat infödingarne i Polar-Amerika med
synnerlig välvilja, ursäktar dem dermed, att man måste likställa
den frestelse, som en eskimå är utsatt för, då han går
omkring på ett europeiskt fartyg, med den en europe af de
fattigare klasserna skulle känna, om han finge fritt ströfva
kring bland högar af guld och silfver. Kanske lemnar dock
antagandet, det grönländarne reglera sitt förhållande till
europeer efter samma lagar som desse sina mot vilda folk, en
riktigare förklaring på motsatsen mellan grönländarnes
absoluta ärlighet mot hvarandra och oärlighet mot en del
främlingar.

De motsatser, man i detta hänseende stöter på,
betingas för öfrigt i ej ringa mån af den egendomliga 
kommunism, som råder i innuitsamhällen.<footnote>Utförligt redogöres härför i förut ofta anförda arbete af Dalager och i
flere af Rinks arbeten, t. ex. i det intressanta »Tillæg: Om Eskimoerne», hvarmed
supplementet till »Eskimoiske Eventyr og Sagn», Kjöbenhavn 1871, afslutas. </footnote> Det är just ej
synnerligen mycket, som hvarje person der eger såsom sin
särskilda egendom: männen kläder, båtar och jagtredskap,
qvinnorna kläder, kok- och sytillbehör. Dessa lånas ej ut,
med mindre någon har flere omgångar än brukligt, i hvilket
fall det öfverflödiga nästan anses för gemensam egendom.
Umiaken, sommartältet och sommarfångsten samt de små
under sommaren hopsamlade förråden af lifsmedel och
skinnvaror tillhöra <i>familjen</i>, hvilken består af man, hustru,
barn och åtskilliga adoptivmedlemmar. Huset tillhör de
familjer, som bebo detsamma, större delen af vinterfångsten
hela byalaget. Hvarje sälhund, som fångas vid en
vinterplats, delas sålunda mellan alla dess inbyggare, med föga
betydande förmånsrätt för jägaren sjelf, om jag ej dertill
vill räkna rättigheten att prisas i främsta rummet på det
kalas, hvarmed hvarje lycklig jagt plägar firas. De många
familjernas samlif i det gemensamma vinterhuset försiggår
med en endrägt, som har sitt uttryck i det anmärkningsvärda 
förhållandet, att oqvädingsord helt och hållet eller
nästan helt och hållet saknas i innuitfolkets språk.
Detsamma kan ock sägas om endrägten i byalagen: den torde
hos få »civiliserade» folk hafva sitt motstycke, oaktadt
hvarje spår till polis och ordningsmakt här saknas.

Oberäknadt god helsa, raska barn och skicklighet i
allt slags fångst, behöfves för öfrigt ej mycket för att bland
innuit anses som en rik man. Detta visas af följande, af
Rink meddelade inventarium öfver egodelarne hos <i>en bland
de rikaste</i> i landet. Denne egde: Ett litet, men godt hus,
50 qvadratalnar, bebodt af husbonden med hustru och fyra
barn, hans bror och svägerska, en syster och en afliden
broders hustru med fem barn, inalles 15 personer; en
umiak och ett sommartält, en jernspis, två bössor, en större
kopparkittel, några jerngrytor, 12 olika slags fajans- och
stenkärl, fyra britsskinn, en kajak med tillhörande kläder
och redskap, deraf blåsan och fångremmen i två omgångar,
en kista med verktyg, yxa, såg, fil och hyfvel, en
renskinns- och en fogelskinnspels samt diverse andra kläder.
Den 16-årige sonen och brodern hade äfven hvar sin kajak.
De öfriga familjemedlemmarna voro väl försedda med
kläder, men hade icke några enskilda husgeråd. För att
läsaren må kunna inse huru rik denne man var, skall jag
bedja honom jemföra ofvanstående inventarium med det,
som i »Vegas färd» (II s. 97) meddelas öfver ett nygift
tschuktschiskt äkta pars egodelar.

Hvad det sjette budet beträffar, hålla de vilda eskimåerna
föga på dess föreskrift. Dock äro alla, som vistats någon
längre tid ibland dem, ense att intyga deras anständiga
och höfviska uppförande så väl i hemmet, som vid vanliga
dansgillen. Rent osedliga danser omtalas dock af Hans
Egede, af Hall, Klutschak m. fl. Då en gång några kristna
grönländare deltagit i en »assemblée» af detta slag, for Egede
till stället, förehöll dem deras osedlighet och lät slutligen,
för att gifva sina ord bättre eftertryck, en af sina
följeslagare »katte» delinqventerna på deras bara kroppar, hvilket
de tåligt fördrogo och lofvade att ej synda mer. Men
ännu i denna dag synes något begrepp om synder af detta
slag ej ingå i dessa naturmenniskors rättsmedvetande, om
ock brott mot sjelfva budet undvikas, »emedan presterna
och missionärerna derom bråka så mycket». Öfverallt, der
vilda eskimåer kommit i beröring med europeer, har emellertid 
en blandningsras utan prests medverkan tidigt uppstått.

När polarländernas sorglöse vilde har tillräckligt mat
och bränsle, och tillfälle till förströelse genom jagt ej finnes,
egnar han sig ohejdadt åt njutningen af bordets och
sällskapslifvets nöjen. Man besöker hvarandra och kalaserar,
pratar, sqvallrar, proppar magen öfverfull med läckerheter
och sysselsätter sig med dans och kroppsöfningar.
Härunder gisslas, men endast med ord, fel och brott, begångna
sedan det sista samqvämet; tvister afgöras derigenom, att
de stridande parterna i landsmännens krets sjunga
anklagelse-, försvars- eller nidvisor mot hvarandra. Statens
angelägenheter diskuteras och afgöras o. s. v. Men
öfverallt, dit missionärerna sträckt sin verksamhet, hafva nu
dessa oskyldiga nöjen, dans- och domaregillen beklagligen
försvunnit. Ännu finnas dock hos vesteskimåerna, här och
der på Ishafvets kala, kalla, isomgifna kust, särskilda
dansstugor, vid hvilka folk från när och fjerran vissa tider
på året samlas, för att idka byteshandel, roa sig och sqvallra
om årets vigtigaste händelser. De roa sig vid sådana
tillfällen med sådan energi, att de knappast sofva under 8 à
10 dagar. Egede berättar om ett gille på vestkusten af
Grönland, som han bevistade i november 1728, följande:

»Medan jag var norr ut hos de vilda eskimåerna, hvilka voro
mycket talrika, iakttog jag med förvåning deras väsen och
lefnadssätt. Då de voro rikligt försedda med mat, lefde de på sitt sätt
i sus och dus. De gjorde ingenting annat än besökte hvarandra,
och sedan de på aftonen ätit och fråssat, började de leka. Deras
lek bestod deruti, att de sjöngo och slogo på en liten trumma
under putslustiga åtbörder, skakade på hufvudet, vredo och böjde
ryggen och lemmarne hit och dit. Leken gick laget rundt, så att
när en upphörde, började en annan, och så höllo de på till
morgonen. Deras sånger och visor afhandla mest deras näringar och
handtverk, deri hvar och en gör anspråk på att öfverträffa de
andra.

På ostkusten deltog Graah (1829) i Drottning Marias
»yndige dal» (Ekallumiut) i ett likartadt dansgille. Han
berättar härom:<footnote><sc>Graah</sc>, Undersögelses-Reise til Östkysten af Grönland, Kjöbenhavn 1832,
s. 109. Läsaren torde observera, att den »paradisiske Egn», som Graah skildrat
i så lifliga färger, var belägen på Grönlands ostkust. </footnote>

»I denna utmärkt vackra trakt samlas de kringboende några
dagar under högsommaren, då de icke hafva något att beställa på
sjön, utan lefva af lax, som här finnes i riklig mängd och som är
mycket stor, af kråkbär och »qvanner». De insamla dessa växter
för vintern och öfverlemna sig för öfrigt åt glädje och lustbarhet.
Om aftnarne församla sig alla — 200 till 250 stycken — på en
jemn plats och börja vid facklornas sken sin »trumdans». Ett
anfall af feber hindrade mig att bevista denna lustbarhet, ehuru man
väckte mig minst tio gånger på natten för att inbjuda mig att 

<img><i><small>Ill. O. Sörling<tab><tab><tab>W. MEYER, X. A.</small></i>
<b>Grönländsk trumdans i Graahs vinterbostad.</b><br>Efter <sc>Graah</sc>, Reise til Östkysten af Grönland, Kiöbenhavn 1832.</img>

deltaga i fröjden. Då jag vaknade om morgonen den 31 augusti,
hörde jag ännu trumman. Jag skyndade till sällskapet, som just
stod i begrepp att göra uppbrott, men för min skull stannade ännu
en stund. För att göra sig en rätt föreställning om denna »dans»,
såsom den mindre egentligt benämnes, måste man se den, ty den
kan svårligen beskrifvas. Trumman består af en med handtag
försedd, tunn träring, öfver hvilken ett stycke umiakskinn, väl
genomdränkt med tran, är utspändt. Denna tar en grönländare i
venstra handen, ställer sig midt i kretsen, afkastar sin pels och
börjar, efter ett kort preludium på trumman, som han slår med
en liten träpinne, sin sång om sälfångsten eller en eller annan
märkelig händelse. Efter hvarje vers instämma åhörarne i korus:
<i>Eia-eia-a, Eia-eia-a</i>. Under sången är han ständigt i en nigande
ställning, han vänder och vrider hufvudet och ögonen på det mest
löjliga sätt. Men intet är löjligare än hans rörelse med mellersta
delen af kroppen, med hvilken han oupphörligen beskrifver hela
cirklar, ja nära nog figurer liknande en åtta. Trumdansen har för
grönländarne något särdeles tilldragande; de äro vid den iklädda
sin bästa stass, och qvinnorna lägga lika mycken vinn om att med
grace utföra denna elans, som våra unga damer om att vackert
kunna dansa en cotillon eller en bolero. Den tjenar emellertid icke
endast till förlustelse; den är tillika det forum, inför hvilket 
öfverträdaren af allmänna sedvanor beifras och förnärmelser åtalas. När
nämligen en grönländare anser sig förorättad, författar han en
satirisk sång, hvilken alla hans vänner lära sig utantill, hvarpå han
kungör för traktens inbyggare, att han skall sjunga om sin
motståndare. Man mötes, parterna ställa sig inom kretsen, och
målsegaren framsjunger, dansande efter trumman, en mängd hånfulla
sanningar mot sin vederdeloman, dock utan häftighet eller grofhet,
hvilka denne likaledes sjungande och dansande besvarar, och
sålunda tura de om, tills de ej ha mer att säga hvarandra. Derpå
afgöra åhörarne hvem som har rätt, hvarefter parterna åter äro de
bästa vänner. På detta sätt erinras gäldenären om sin skuld, straffas
osedlighet och orättrådighet, och säkerligen kan intet
ändamålsenligare straff användas, emedan intet så inverkar på grönländaren
som att offentligen blifva utpekad inför sina landsmän. Fruktan
härför afhåller mången från brott, och det är alltså verkligen skada,
att denna för kropp och själ så nyttiga dans blifvit af missionärerna
afskaffad på vestkusten.»

Likartade fester beskrifvas af Hall från Melville-halfön
(Nourse, Halls second Expedition, s. 80, 90, 95, 101, 218,
369, 424) och af Simpson från Amerikas nord vestkust.
Passionen derför utgör tydligen ett verkligt drag af
folkkarakteren, och man måste högeligen beklaga, att
oförståndigt missionsnit bannlyst dem från kristna innuitsamhällen.

Några särskilda ceremonier för giftermål hafva
eskimåerna ej, om man dertill ej vill räkna seden att bruden
bortföres med list och skenbart våld af brudgummen sjelf,
af någon vän eller af ett par äldre, för äktenskapets ingående
nitälskande qvinnor. Vanligen är dock förbindelsen redan
förut uppgjord mellan föräldrarne, eller de unga från
barndomen bestämda för hvarandra, men ej alltid. En Nimrod
från Grönlands sydvestkust ville sålunda vid ett tillfälle, då
alla europeiske män voro frånvarande från kolonien, med våld
såsom hustru bortföra jungfru Anna Stach, dotter till
Grönlands förste brödra-missionär. Det var endast med
svårighet som den sköna, tack vare sin egen beslutsamhet och
raskhet, undgick äran att gifva anledning till ett trojanskt
krig bland Grönlands isklippor. Egedes raske söner Paul
och Nils erhöllo ofta af sina skinnklädde ungdomsvänner
i uppdrag att för dem utföra friar-röfveriet. Mången gång
hade de härvid svårt att afgöra, om motståndet var
allvarligt menadt eller ej. Ty några sönderrifna kläder och
skråmor borde bruden ha, och anständigheten bjöd henne att
om möjligt rymma tillbaka ett par gånger och en tid visa
sig sorgsen och bedröfvad, gå med utslaget hår, utan mat-
och lefnadslust. För att hindra dessa den skönas
rymningsförsök, då de allt för ihärdigt upprepades, eller kanske för
att ge henne en förevändning att snart upphöra dermed,
hände det fordom t. o. m. att mannen med sin knif skar ett
par tvärsnitt i den motspänstigas fotsåla, och han var i
allmänhet säker om, att rymningslusten förgått, innan såren
blifvit läkta. Bruden medför ingen annan hemgift än
möjligen en särskild uppsättning kläder, en knif och en lampa.
Mannen bjuder henne ett sängställe och anskaffar en kittel och
ett vattenspann, och dermed är den hufvudsakliga
bosättningen gjord. Någon gång eger skilsmessa rum ett halft eller
helt år efter äktenskapet. Mannen drager sig i så fall om
aftonen undan för hustrun, utan att säga ett ord, hvarpå
hon följande morgon med god min och låtsad munterhet
går åter till sina föräldrar. Om mannen sedan kommer
till det ställe, der hon bor, så visar hon sig gerna ett 
ögonblick för honom i full högtidsdrägt. Äfven den nygifta
hustrun lemnar någon gång på fullt allvar sin man, i
synnerhet om hon fattat hat till någon af qvinnorna i hans
omgifning. Men sedan de erhållit barn, i synnerhet om
det är en gosse, eger skilsmessa mer ej rum. I allmänhet
råder en prisvärd endrägt mellan man och hustru. Hon
rådfrågas, innan vigtigare beslut fattas, och nästan aldrig
förekommer strid och kif i hemmet — »jo længere Aegte-Folk 
leve tilsammen, jo kiærligere foreenes de, og
omsider i Alderdommen omgaas de hverandre som uskyldige
Børn» (<sc>Dalager</sc>, s.  9).

Vanligen hafva eskimåerna endast en hustru, sällan
två, tre eller fyra. Dalager kände en man, som hade elfva.
Det anses som prof på duglighet och raskhet att kunna
skaffa föda till flere qvinnor med många barn. Hans Egede
säger, att någon svartsjuka mellan samhustrurna ej visade
sig före missionärernas ankomst, men att ett af de första af
dessas bud, som qvinnorna togo fasta på, var läran, att
mannen endast skall hafva en hustru. De bådo Egede
särskildt derom, att vid religionsundervisningen noga framhålla
denna vigtiga punkt för deras män. Det blef för
missionärerna en svår fråga att lösa, huru de äktenskapliga
förhållandena skulle ordnas, då en grönländare, som var gift
med flere hustrur, blef kristen. Frågan diskuteras utförligt
i Dalagers relation, men man erhåller der ej någon annan
upplysning om spörsmålets lösning än den, att Dalager sjelf
ansåg frågan, om det strider mot Guds bud att hafva
mer än en hustru, som »ett problema» (Grönlandske
Relationer, s. 10).

Eskimåqvinnorna äro föga fruktsamma, dock äro de
skildringar, man någon gång läser om folkets hastiga
aftagande i antal, öfverdrifna. Sålunda säger <sc>H. Feilden</sc>, <footnote>Sir <sc>G. S. Nares</sc>, Narrative of a voyage to the Polar Sea during 1875—76,
London 1878, II s. 188. </footnote> 
att den intressanta eskimåstam, som 1818 upptäcktes af
John Ross i nordligaste delen af Grönland, mellan Kap
York och Humboldt-glacieren, samt af honom erhöll det ej
fullt lämpliga namnet »Arctic Highlanders», icke minskats
sedan den först kom i beröring med européer under Kanes,
Hayes’ och Halls polarexpeditioner.

Under Parrys vistelse vid Igloolik var deremot antalet
af dödsfall betydligt större än antalet af födda barn. Detta
olyckliga förhållande har dock antagligen berott på en
tillfällighet, kanske på samvaron med européer. De eskimåer,
som första gången komma i beröring med européer,
hemsökas nämligen ej allenast af koppor, utan äfven af andra
svåra farsoter.<footnote>Märkvärdigt är, att syfilis ej gjort några härjningar i Grönland, om man
undantager en epidemi på ett inskränkt område i närheten af Ivigtut. Frö till
denna sjukdom torde dock ofta hafva ditförts af hvalfångare och af manskapet
på danska handelns fartyg. </footnote> Vid ostländingarnes besök i de sydligaste
danska kolonierna har det sålunda mången gång händt, att
flere båtlag, kort efter deras ankomst till kolonierna, blifvit
bortryckta af en plötsligt utbruten farsot. Fyra familjer
från ostkusten besökte t. ex. i juli månad 1872 Frederiksdal 
för idkande af byteshandel. De återvände efter tvenne
dagar, men angrepos redan vid Pamiagdluk af »styng» och
dogo alla, utom en qvinna och fyra små barn. Skaror af
måsar och korpar, som frossade på liken, gåfvo åt
förbifarande kajakmän till känna, hvar på den öde kusten den
kort förut så glada och uppsluppna skaran för alltid slutat
sin jordiska vandringsfärd. Liken lågo här kringströdda på
stranden som på ett bataljfält (<sc>Brodbeck</sc>, Nach Osten, s.
9 o. 39).<footnote>Dessa ostländingar hade under sitt korta uppehåll vid kolonien
bibehållit sina forna lefnadsvanor, sin fulla frihet och ej varit utsatta för det ringaste
spår till misshandel. Af detta exempel och många andra likartade från den
första beröringen mellan européer och vilda folk måste man draga den slutsatsen,
att det vanliga påståendet, det urinvånarne i Vestindien m. fl. delar af Amerika
blifvit utrotade <i>till följd af misshandel</i> från spaniorernas sida, är oriktigt eller
åtminstone betydligt öfverdrifvet. </footnote> I danska Grönland tyckes invånarnes antal hafva
bibehållit sig temligen oförändradt, åtminstone under sista
århundradet.<footnote>Cranz anför en beräkning, förmodligen af Dalager, enligt hvilken
invånarnes antal i det danska Grönland på hans tid (omkr. 1760) skulle varit 7,000,
högst 10,000, och säger, att samme köpman beräknat invånareantalet 1730 till
30,000 och 1746 till 20,000. Om riktigheten af dessa beräkningar torde det
numera vara svårt att fälla något omdöme. För oktober 1870 anger Rink invånareantalet 
till 9,588 infödingar och 237 europeer, fördelade på 176 vinterboplatser.
Sedan 1760 har invånareantalet således snarare ökats än minskats. Att under den
första tiden af danska Handeln på Grönland en stor dödlighet bland infödingarne 
egt rum är dock af hvad ofvanför anförts sannolikt. Då kopporna
första gången år 1733 öfverfördes till Grönland af en från Danmark återkommen
eskimåpojke, såg det t. o. m. en tid ut, som om hela nationen, skulle utdö. </footnote>

Grönländarne äro mycket barnkära. Barnen hafva den
mest obegränsade frihet. De agas aldrig och tilltalas ej
ens med ett hårdt ord. Den gamla europeiska uppfostringsmetoden 
anse de ytterst barbarisk, i det hänseendet liknande
indianerna i Canada, hvilka, då de af missionärerna
förebråddes för den grymma tortyr som krigsfångar
underkastades, svarade: vi martera åtminstone ej såsom ni våra
egna barn. Oaktadt detta opedagogiska uppfostringssätt,
kan man med fullt skäl lemna eskimåbarnen, när de uppnått
åtta till nio års ålder, det intyget, att de äro så väl
uppfostrade som möjligt, naturligtvis oafsedt brotten mot några
af den europeiska kulturens för vilden okända finesser,
enligt hvilka t. ex. begagnandet af fingrarne som gaffel och
knifven som sked stämplas såsom den djupaste afgrund af
brist i uppfostran och folkvett.

En af de bidragande orsakerna till det förtroende, som
Hans Egede snart vann bland infödingarne, var den, att
han redan vid sist första besök i landet åtföljdes af hustru
och barn. Dessa senare blefvo genast infödingarnes
synnerliga gunstlingar. En af dem, Paul Egede, har i
Efterretninger om Grönland, Kjöbenhavn 1790, lemnat oss
intressanta drag från denna period af sitt lif. Man kan af
dem se, att ungdomens lekar och tidsfördrif hos det vilda
folket utan skolmästare och abc-bok varit något så när
likadana som hos nordens landtboar. Man roade sig med
åtskilliga lekar, snarlika barnlekar hos oss, och pröfvade
hvarandras färdighet i brottning och fingerkrok. Man
kastade till måls med stenar och spjut, sköt med båge, slog
boll, hoppade öfver lina, sprang ystert kring berg och backar,

<img><i><small>Ill. I. FALANDER, xyl.</small></i>
<b>Eskimåpojke.</b><br>Efter en fotografi af <sc>O. Kjellström</sc> d. 11 aug. 1883.</img>

plundrade fogelbon, dödade djur o. s. v. Allt försiggick
i den största endrägt, och de främmande gossarne, Paul och
Nils (af grönländarne kallade Pavia och Nese), blefvo snart
anförare för »vildarnes» barnskara, hvars lekar — derom
kan man vara fullt säker — derigenom just ej förlorade
i vildhet. När de kommo till en innuitbostad, mottogos de
af qvinnor och barn med glädjerop: Pavia, Nese! Kamraterna 
i det fria väntade med otålighet skoltimmans slut för
de europeiska barnen och förebrådde dem deras långa töfvan
vid den tråkiga lexan eller vid det i längden enformiga

<img><i><small>Ill. I. FALANDER, xyl.</small></i>
<b>Eskimåpojke.</b><br>Efter en fotografi, meddelad af assistent <sc>K. J. V. Steenstrup</sc>.</img>

psalmsjungandet i kyrksalen. Dessa hade dock att utstå
åtskilliga obehag till följd af grönländarnes lust för satir.
Sålunda varierade lekkamraterna i oändlighet temat om
Pavias efter eskimåmåttstock oproportionerligt långa näsa.
När fadern, för att få reda på de grönländska verbernas
konjugation, uppdrog åt sin son att med lekkamraterna böja
»neglipok», den grönländska grammatikens <i>amo</i>, så voro
dessa i början roade deraf, men snart fingo de nog af
Pavias grammatikaliska vettgirighet, och nu helsades han någon
tid med »neglipok» i alla möjliga toner, tempora och modi.

Ett af barnens förnämsta tidsfördrif är naturligtvis att
öfva sig i användande af de fångstredskap, som en gång
skola skaffa dem deras näring. Gossarne förses för detta
ändamål af föräldrarne tidigt med kastspjut, pilar och
kajaker, flickorna med tillbehör för sömnad och garfning, i
storlek lämpade efter barnens ålder. Gossen får tidigt af
föräldrarne undervisning i jagtredskapens förfärdigande och
bruk och framför allt i den vigtiga, svåra och för den
oöfvade farliga kajakrodden. Hans framsteg följas med lifligt
intresse, och när han första gången i jagtbyte hemför en
dödad säl, firas en allmän fest, vid hvilken den unge
jägaren är hjelten. Köttet af hans säl prisas som särskildt
läckert, hans sinnesnärvaro och skicklighet vid fångsten
framhållas o. s. v. Pojken blir nu småningom man, bygger
bo, tager sig en hustru, jagar, förtjenar sitt och sin familjs
underhåll, sällan i sitt anletes svett, men ofta under strid
med frost och köld, lefver för dagen, obekymrad om
morgondagens sorger och vedermödor, fråssar omåttligt, då
jagten lemnat öfverflöd, svälter tålmodigt under knapp tid,
åldras, blir krokig och hopskrumpen, dör och nedmyllas
slutligen — i fall hafvets salta våg förut ej bäddat åt
honom en mjukare graf — under ett stenrös på kusten af det
land, som han ansett för jordens paradis. Flickbarnen få
till »tonåldern» gå lediga, såsom Dalager säger, utan att
öfvas i något annat än att dansa, sjunga visor och sladdra.
Men från den tiden börja de att deltaga i husmoderns
göromål och att lära sig de grönländska qvinnoslöjderna, att
anrätta fångsten, koka mat, garfva och sy. I sömnad
förvärfva de sig snart både smak och skicklighet, hvilken i
första hand användes till att åt dem sjelfva förfärdiga de
prydliga kostymer, med hvilka det fagra könet äfven i
Grönland älskar att beväpna sig. En festklädd grönländsk
skönhet med sin friska bruna hy och sina släta fylliga
kinder tager sig ganska bra ut i sin af utsökta sälskinn
förfärdigade, tätt åtsittande kostym, i de små eleganta, med höga
kragar försedda stöflarna och de brokiga perlbanden om
hals och i hår. Hennes yttre förhöjes ytterligare genom
ett alltid gladt lynne och ett sätt, i hvilket en större
portion qvinligt koketteri ingår, än man ville tilltro en
skönhet af eskimåernas med orätt så illa beryktade stam. Men
snart förändras alltsammans. En rask säljägare för den
vackra flickan med lindrigt våld till sitt tält. »Med makt
vilja de tagas. Derför tagas de ock med makt.» Hon
blir hans hustru, föder barn, vårdslösar sitt yttre. Den
förr så raka hållningen blir krokig af vanan att gå med
ett barn på ryggen, den fylliga kroppen vissnar tillsamman,
gången blir vacklande, håret lossnar vid tinningarna,
tänderna blifva slitna till roten af tuggandet på hudar, som skola
garfvas, hvarje renlighetsåtgärd och ans af kropp och kläder
försummas. De i ungdomens prydnad ofta ganska behagliga 
eskimåiskorna blifva derför efter äktenskapet i förtid
vederstyggligt fula, obehagliga och smutsiga. Ej under
derför, om riddar Martin Frobishers följeslagare under hans
andra resa till Meta incognita ansågo nödigt att genom en
undersökning, om den famösa bockfoten ej fans dold i
sälskinnsstöfveln, försäkra sig derom, att man ej i en gammal
tillfångatagen eskimåkäring fått fatt på sjelfva Hin håles mor.

Eskimåerna i Grönland begrafvas klädda i sina bästa
kläder. Jemte liket lades i männens graf kastspjut, lans, båge,
pilar, i qvinnornas sysaker, skinnskrapor, vattenbaljor m. m.,
i barnens leksaker och hufvudet af en hund, som skulle
visa den oförståndiga vägen i den andra verlden. Grafvar
träffas i granskapet af nästan alla gamla husplatser. Oftast
bildas de af ett stenrös, uppbygdt af medelstora stenar, i
hvars midt en aflång fördjupning, ungefär af menniskolängd, 
täckt af en eller par stora flata stenar, bildar den
egentliga grafkammaren. Någon gång finner man här
skelettdelar efter en mängd personer, i hvilket fall grafven
har utgjort ett slags familjegraf eller kanske snarare fått,
utom sin ursprunglige egare, hysa en eller annan
tillfälligtvis i grafven nedlagd gäst.

Egna små kamrar strax vid sidan om den egentliga
grafven bilda förvaringsrum åt den aflidnes utstyrsel för
den andra verlden. Man finner här pilspetsar,
skinnskrapor och knifvar af ben, sten och jern, vattenskopor, bitar
af tälgstenspannor och lampor, flintbitar, bågar,
kajakmodeller, aflånga, af sot svärtade klapperstenstycken och brända
träpinnar, hvilka varit doppade i tran och användts som
facklor m. m. I en dylik graf kammare vid Fortunebay
fann jag 1870 en hel mängd perlor af ben, flintredskap,
och slutligen några rostade spikar, sannolikt de dyrbaraste
bland de dyrbarheter, som den i grafven hvilande potentaten 
förde med sig till den andra verlden. I en annan graf
fans ett par snöbrillor<footnote>Eskimåernas snöbrillor, bestående af en kring hufvudet bunden, öfver näsa
och ögon väl passande tvärslå af tunnt trä, i hvilken tvenne smala horisontela
remnor äro utskurna för ögonen, afbildas redan af Ellis (Voyage etc, London
1748, s. 132). </footnote> af trä; förmodligen hade i detta
fall den döde plågats af svaga ögon och fruktade derför för
det bländande ljusskenet från snöfälten i de saligas
boningar.<footnote>Eskimåernas grafvar jemte grafkamrarne för nedlagda husgeråd beskrifvas
noggrant och riktigt af Baffin i den berättelse han sjelf lemnat om James Halls
fjerde resa till Grönland 1612 (<sc>Purchas</sc>, III s. 836). Till samma sak
återkommer han i berättelsen om sin femte resa 1616 (<sc>Purchas</sc>, III s. 845) med
tillägget »So likewise I have seen their dogs buried in the same manner». </footnote> I en graf vid Ekaluit i Umanakfjorden fann
Steenstrup 1879 nio basalstycken med runda och oregelmessiga
partier af metalliskt jern jemte stenredskap och knifvar af
ben, skodda med jern, och råmaterial för beredning af 
stenredskap, qvarts, chalcedon och kiselskiffer (Meddelelser om
Grönland, IV s.  121).

I det inre af Jakobshavns isfjord träffade jag 1870
äfven grafvar af ett annat slag. En mängd personer hade
nämligen här blifvit begrafna vid foten af en brant stupande
bergvägg, i de hålrum, som bildats mellan berget och stora
från detsamma nedfallna klippblock. En barngraf på
Grönlands ostkust vid Konung Oscars hamn hade bildats af några
öfver liket vid foten af en klippa kastade kullerstenar; en
annan der befintlig graf utgjordes af ett på
strandsluttningen uppkastadt stenrös.

Begrafningssättet bland eskimåerna på Melville-ön
tyckes vara snarlikt det på Grönland. En barngraf
beskrifves t. ex. af löjtnant <sc>Palmer</sc> (Hecla, 1821—1828) på
följande sätt:

Liket var lagdt i en vanlig grund graf, med hufvudet mot
nordvest. Det var klädt i en god renskinnströja samt omsorgsfullt
höljdt med ett bredt sälskinn. Det hela var sedan täckt med lätta
kalkstenskifvor. Nära grafven funnos fyra särskilda fotshöga
stensamlingar. I en af dessa låg ett stycke rödt kläde och en svart
silkeshalsduk, i en annan ett par barnskor och strumpor, i
hvardera af de tvenne andra kärl af hvalben.»

Såsom den från »Vegas färd» lånade bilden på nästa sida
utvisar, afvika eskimåernas grafvar vid Port Clarence helt och
hållet från grafvarne i Grönland. Liken lågo här utlagda på
marken, utan annat skydd än en tät inhägnad, bildad genom
en mängd i marken korsvis inslagna tältstänger. Bredvid
ett af liken lågo en kajak med åror, en laddad dubbelbössa
med slaglås på halfspänn och påsatta knallhattar, åtskilliga
andra vapen, kläder, elddon, snöskor, dryckeskärl, två
nedblodade, i trä utskurna masker och vidunderligt skapade
djurbilder.

Efter en väns eller slägtings frånfälle hålla eskimåerna
en gråtceremoni, i hvilken i synnerhet qvinnorna lifligt 
deltaga. De gråta och tjuta ynkeligt en halftimme med
ansigtet mot jorden, sitta derpå en stund stilla, tysta, sorgsna
och bedröfvade, innan de åter börja med sitt vanliga skratt
och pladder. Denna, gråt upprepas, hvarje gång någon
af den dödes vänner eller slägtingar kommer till enkan
och får underrättelse om frånfället. En eller annan
framhåller dessutom i ett klagotal sin egen sorg och den dödes
förtjenster. För de kondolerande framsattes allt hvad huset
förmår, hvilket visar, att man äfven bland eskimåerna har
samma uppfattning som fordom hos oss om en »hederlig
begrafning».

<img><b>Eskimågraf vid Port Clarence.</b><br>Efter teckning af <sc>O. Nordqvist</sc>.</img>

Den som ej gjort bekantskap med några andra
eskimåer än de, som bebo det danska Grönland och som
halftannat århundrade varit under den danska »Handelns»
faderliga hägn, anser helt säkert detta folk för ett af de
fredligaste och försagdaste i verlden. Omdömet är dock,
såsom så ofta händer, fullkomligt oriktigt, om det ej
begränsas inom tiden och området för den direkta iakttagelsen,
utan utsträckes äfven till alla tider och till eskimåstammarne
på Amerikas nordkust. I berättelsen om sina resor talar
Frobisher upprepade gånger om eskimåernas vildhet, mod
och dödsförakt. När han t. ex. under sin andra resa 
försåtligen ville bemäktiga sig tvenne infödingar, med hvilka
man stämt fredligt möte, ryckte sig desse lösa och anföllo
sedan »generalen» och hans följeslagare med sådan häftighet, 
att dessa måste fly till sina båtar. Vid berättelsen om
denna strid står hos Hakluyt (1 uppl. s. 624) i margen:
»<i>Fierce and bold people</i>».

Indianerna i norra delen af Förenta Staterna och
Canada hafva rykte om sig att vara ett mycket tappert och,
modigt folk. Visserligen beror detta rykte till största delen
på de romantiserade skildringar från européernas första
bosättning på Nord-Amerikas fastland, som vi alla i vår
ungdomstid läst med så mycken beundran, men något deraf
torde väl dock vara sanning. Säkert är i alla fall, att de
just ej för krigiska dygder berömda eskimåerna öfverallt
i gränsdistrikten äro indianernas öfverman i mod och
krigsduglighet. Sålunda omtalar Sir <sc>John Richardson</sc>, att
Harindianerna af Chepewyan-stammen lefva i ständig fruktan
för sina grannar, eskimåerna, och våga ej ens med skjutvapen 
möta dem i öppen strid,<footnote>Arctic searching expedition, London 1851, I s. 212. </footnote> och på ett annat ställe
säger samme polarfarare, att eskimåerna äro de enda
infödingar på Norra Amerikas fastland, som motstå sina fiender
ansigte mot ansigte i öppen strid. »I stället för att
såsom indianstammarne i norden fly, då de få se en
främling, tvekade de ej att två eller tre i sällskap komma till
vår båt att handla, och aldrig visade de någon benägenhet
att af fruktan afstå något af sina tillhörigheter.» <sc>Hind</sc>
(Labrador Peninsula, II s. 130) omtalar t. o. m. ruinerna
af en innuitfästning på Eskimo-Island i St. Pauls Bay.
I trakten träffas en mängd skelettdelar af menniskor,
härrörande från en strid, som infödingarne utkämpat mot en
förenad trupp af fransmän och indianer. Äfven Back<footnote>Narrative of the arctic land expedition, London 1836, s. 381. Möjligen
lemna dessa stenvallar en förklaring på ursprunget till en del af de ringformade
»ruiner», som träffas på Grönlands sydvestkust. </footnote>
talar om ringformade stenvallar, afsedda för skydd under
strid och byggda af eskimåerna vid utloppet af Great Fish
River. Flere andra likartade berättelser kunde anföras.

Man ser häraf, att eskimåerna ursprungligen, eller
åtminstone en tid bortåt, varit ett modigt och krigiskt folk,
men att de förlorat dessa dygder efter att under några
generationer hafva lefvat under förhållanden, der det
krigiska modet aldrig satts på prof. Det har gått dem som
tschuktscherna och som så många af de folk, hvilka
fullskrifvit historiens blad med krigiska bedrifter. Äfven inom
familjen, inom det af flere familjer bebodda, vanligen af
män, qvinnor och barn fullproppade huset och inom
byalaget herskar en fred och en endrägt, som ofta väckt
européernas beundran och förvåning. »Ingens herre, ingens
träl» får här sin tillämpning i fullaste mått. Visserligen
utöfvar husfadern ett lindrigt husbondevälde i familjen,
men tjensteförhållanden i europeisk mening existera här ej,
och europeiska tjenare äro derföre af infödingarne, der desse
ej blifvit smittade af europeiska sociala förhållanden, föga
aktade.

Eskimåerna äro mot hvarandra och mot främlingar,,
med hvilka de ingått hvad man kunde kalla gästvänskap,
mycket vänliga, hjelpsamma och gästfria. Mot djur äro
de deremot öfver hofvan grymma, i det de ej allenast fånga
och döda alla de djur de behöfva för sitt uppehälle, utan
äfven gerna för sitt nöjes skull, för att pröfva sin
träffsäkerhet o. s. v., döda hvarje varmblodigt djur de möta på
sin väg. Likaledes äro de kanske hårda mot gamla och
orkeslösa. Dessa lemnas ofta utan hjelp och vård, och få
mången gång knappast den föda och de kläder, de
oundgängligen behöfva. Från Grönlands hednatid omtalas till
och med några fall, då gamla orkeslösa personer blifvit af
sina anhöriga lefvande begrafna eller på annat sätt dödade.
Ofta nog tyckes detta hafva skett på den dödades egen 
begäran, som, sedan ungdom, helsa och krafter flytt, önskade
ett hastigt slut på lifvets vedermödor.<footnote><sc>Cranz</sc>, s. 515 o. 681. <sc>Egede</sc>, 3:dje Continuation, s. 50. När modren
till ett spädt barn dog och ingen qvinna fans i närheten, som kunde gifva den
späda di, begrofs barnet med modern. Men detta skedde af medlidande, emedan
barnet i alla fall dött af svält. (Jemför <sc>Saabye</sc>, s. 62. <sc>Cranz</sc>. s. 807. </footnote> Den i innuitlifvet
väl hemmastadde författaren till »Anmærkninger til D.
Cranz Historie om Grönland», missionären <sc>Glahn</sc>, tager dem
äfven i detta hänseende i försvar och påstår, att slägtingar
vårda gamla och orkeslösa, blott dessa hafva den lyckan
att ej beskyllas för trolldom, men sker detta, försvinner
hvarje spår till medlidande. Så föga benägna som
eskimåerna än äro för öfvertro, anse de dock ofta trolldom som
orsak till de olyckor och motgångar, som drabba dem, och
liksom i Europa för ej så synnerligen lång tid tillbaka,
så fingo äfven i Grönland fordom förnämligast gamla
qvinnor skulden härför. Många mord ha med anledning häraf
föröfvats på de gamla stackarne, och det märkligaste är,
att desse sjelfva, äfven i Grönland, tycktes tro på sin konst.
»Månge af dem», säger Dalager, »beflitte sig med saadan
Eftertryk paa Hexekonsten, at de derudover tit forrykke
de störste Angekokkers Concepter .... Månge af dem maa
ogsaa ende deres Dage ved en ynkelig Massacre. Jeg har
i min Tid frelst tvende, över hvilke var besluttet en haard
Døds-Dom, den eene blev dog siden antastet og dodet.»<footnote><sc>Dalager</sc>, s. 11. </footnote>
Trollkunnige män och qvinnor benämnas med ett
gemensamt namn Iliseetsok.

Många af grönländarnes sedvänjor, framför allt deras
sätt att begrafva sina döda, angifva, att de hade ett
obestämdt begrepp om ett lif efter detta, der den duglige
fångstmannen fortfarande fick föra ett lif, snarlikt det han
fört här på jorden, ehuru med mindre vedermödor och
rikligare tillgång på sälkött och andra grönländska läckerheter.
Någon bestämd religion hade de deremot icke, om ock den
store anden Tornarsuk, af missionärerna pligtskyldigast
identifierad med djefvulen, i olika former och gestalter ofta
spökar i deras sagor, hvartill ytterligare kommer en mängd
mindre mäktiga öfvernaturliga väsenden, med hvilka
innuitfantasien befolkade luften, hafvets djup och landets inre.
För dessa redogör Rink utförligt i sista afdelningen af
Eskimoiske Eventyr og Sagn (Supplement, Kjöbenhavn
1871). Men alla dessa fantasiskapelser förefalla mig
snarare som favoritpersonligheter i den grönländska sagan, än
såsom medlemmar af en verklig innuit-olymp. Hvad den
ene trodde om Tornarsuk och öfvernaturliga ting, det
skrattade den andre åt och tvärtom, å ömse sidor med
obegränsad tolerans. Såsom exempel på den fullkomliga
likgiltighet, med hvilken hedningarne i Grönland betraktade olika
åsigter i andliga ting, kan anföras, att då Nils Egede med
hån tillbakavisade en berättelse af några infödingar från
sydostbugten, att de på Disko skjutit en hvitbjörn så stor,
att den hade is på ryggen som aldrig smälte, sade desse:
»vi hafva ju trott på dina berättelser, och nu betviflar du
våra» (3:dje kontinuation, s. 115). Detta ansågo de
tydligen icke vara <i>fair play</i>.

Några tempel, offerställen eller afgudabilder träffas ej
hos dem och ej heller något prestestånd, ehuru ett dylikt
antagligen skulle uppstått ur eskimåernas angekokskrå, om
detta fått ostördt utveckla sig. Och likaså skulle sannolikt
deras, ursprungligen som leksaker, för gagn eller för
prydnad använda amuletter kunnat med tiden stiga till rang af
fetischer eller helgonbilder och en del af deras för jagten
och lifvet i hemmet faststälda sedvänjor till religionsceremonier. 
Materialet härtill var dock vid den danska
missionens början klent nog, såsom man kan se af följande
förteckning, som Dalager, efter att hafva förklarat att de,
hvad religion beträffar, äro alldeles »uoverensstemmende i
deres Principia», ger på »de Ting» i afseende å hvilka de
voro eniga.<footnote><sc>Dalager</sc>, s. 76. </footnote>

När de fara på hvalfångst, kläda de sig gerna i sina
vackraste kläder, under föregifvande att hvalen fordrar
vördnad och skyr smuts. Äfven fruntimren hemma skola
vid tillfället tvätta sig, släcka lamporna och hålla sig stilla.
En amulett finnes fästad i stafven på harpunerarens båt
och likaså en annan (en ripklo eller en örnnäbb) på skaftet
af harpunen. När en grönländare säljer ett skinn eller ett
späckstycke, bortskär han först en liten bit af varan.
En säl säljes ogerna den dag den fångats. Äfven om
jägaren är mycket angelägen om handeln, gör han hundra
invändningar. I fall en gammal qvinna finnes i närheten,
frågar han henne om några olyckliga följder äro att
befara, och man kan då med ett par synålar skaffa sig ett
gynsamt svar af oraklet. Om man köper en säl, vilja de
gerna undantaga hufvudet, och sker ej det, så skära de
åtminstone en rem af huden eller några hår från nosen. På
renjagt offras några köttbitar åt de korpar, som ofta åtfölja
jägarne.

Utom dessa gemensamma bruk, <i>af hvilka en del, t. ex.
seden att afskära en hårtofs från det djur, som säljes, och
att ogerna sälja djurets hufvud, äfven iakttages af
tschuktscherna</i>, finnes en mängd annat skrock, som den ene
iakttager och den andre skrattar åt. Af dessa må nämnas
bruket af amuletter, hvartill användas hår, fjäder, pimsten,
fiskfjäll, fogelögon, räftänder, örnklor, nordiska fornsaker
och annat gammalt skräp, t. ex. bitar af en gammal kista,
som H. Egede fört med sig och med hvars ålder denne
varit oförsigtig att skryta för sina skinnklädda gäster. Detta
hade den påföljd att hela kistan småningom förvandlades till
dyrbara reliker. Bland hithörande öfvertro må ytterligare
nämnas, att eskimåerna i Grönland buro likadana 
»sundhetsband», som vi träffade hos tschuktscherna. Ändamålet med
dessa band är, enligt Dalager, att bedöma om egaren
tilltager i fetma och fägring eller magrar.

I en berättelse om Master John Davis<footnote><sc>Hakluyt</sc>, l:a uppl. s. 776. Till den store sjöfararens heder måste
nämnas, att han på allt sätt bemödade sig om att underhålla vänskapliga
förbindelser med de infödda, men detta strandade dock slutligen på eskimåernas
ohjelpliga lust att från europeerna stjäla allt hvad de kunde komma åt och de senares af
tidsandan betingade våldsamheter. Dessa sökte Davis dock i det allra längsta afstyra. </footnote> första
upptäcktsresa mot nordvest (1585), skrifven af handelsbetjenten
John Janes, »servant to the worshipfull M. William
Sanderson», omtalas att Davis, för att komma i beröring och
samspråk med infödingarne, under musik af skeppsspelmännen 
lät sina sjömän dansa på en holme i granskapet af
sin första ankarplats i Godthaab-fjorden. Vildarne kunde
nu ej motstå nyfikenhetens lockelser och musikens toner,
utan kommo att se på och deltaga i gillet. Följande
morgon besvarade eskimåerna artigheten genom att å sin sida
anställa en dans på klippan under toner från deras enda
musikaliska instrument, den för alla polarfolk, så väl för
lappen, samojeden, tungusen och tschuktschen som för
eskimåen, så karakteristiska trumman. Detta är, så vidt jag
vet, första gången detta instrument, hvilket kan betraktas
som symbol för polarfolkens religiösa föreställningar,
omtalas i litteraturen. Eskimåtrumman eller rättare
tamburinen består hos innuitfolket, liksom hos de andra
polarfolken, af ett skinn utspändt öfver en låg ring af trä eller
hvalbard. Ljudet framkallas genom slag på skinnet med
en sticka af trä, hvalbard eller ben.<footnote>För afbildning af trumman får jag hänvisa till Nourse. Den
tschuktschiska finnes afbildad i Vegas färd, II s. 26. </footnote> Trumman användes
bland annat, och kanske i främsta rummet vid de
grönländska  angekokkernas<footnote>I Fabricii grönländska lexikon öfversattes ordet <i>Angekkok</i> med »En
Hexemester, en Spaamand (en klog Mand blant Gronlænderne, til hvilken de altid
Søge om Raad, som til et Orakel). Äfven qvinnor kunna någon gång vara
angekokker (Anmærkn. til Crantz, s. 245). </footnote> besvärjelseceremonier. Dessa 
omtalas, så vidt jag vet, för första gången af Hans Egede i
hans ofta anförda Relationer och har sedermera utgjort ett
kärt tema, i synnerhet för de äldre grönländska missionärerna, 
hvilka ansågo angekokkerna dels som afgudaprester,
dels som trollkarlar och derför med stor salvelse omtala,
huru den grönländska kollegans spetsfundigheter bragtes på
skam. Visst är, att angekokkerna, hvilka vid början af
den danska kolonisationen utgjordes af de klokaste, slugaste,
i förvärf skickligaste och derför mest ansedde bland
infödingarne, sjelfve trodde sig kunna med hjelp af sin trumma
och andra konster på ett öfvernaturligt sätt ingripa i
händelsernas gång, d. v. s. trolla. Deras skrå bildade, såsom Rink
helt säkert med rätta framhållit, den enda sociala institution
i det gamla Grönland, hvars förstörande genom missionärerna, 
förföljande med spott och spe samt, om ord ej hjelpte
— ty angekokkerna tyckas ofta hafva varit sina kristna
motståndare i ordstrid öfvermäktiga — med hugg och slag,
ingalunda varit välbetänkt, om ock från missionärernas
ståndpunkt lätt förklarlig.

Dalager, som fördomsfritt, om ock med sin vanliga
originalitet skildrar angekokkernas verksamhet, förklarar, att
de rätte angekokkerna voro folkets moralister och
naturkunnige, hvilka förde en i allo exemplarisk vandel, aldrig
gjorde skada, men ofta nytta och gagn. Intet tvifvel
finnes, det de ej mången gång sjelfva trodde på sina konster.
En gammal angekok t. ex., som var god vän till Dalager
och af hvilken denne erhållit sina vigtigaste upplysningar
om infödingarnes seder, språkade gerna om »andliga ting».
Han höll dock styft på sina egna »Principia», hvilka sades
bero dels på tradition, dels på uppenbarelser. Han medgaf,
att han fordom, medan han ännu »stod i Embetet», varit
med om att inbilla enfaldigt folk åtskilliga tokerier, men
vidhöll fortfarande, att en angekok kan göra underverk, till
hvilka han dock äfven räknade åtskilliga, på god 
iakttagelseförmåga grundade väderleksspådomar. Märkligt är, att
angekokkernas konster i mångt och mycket hade tycke med
spiritisternas i våra dagar. Liksom dessa utöfvade de sina
hokus-pokus i mörkret, läto binda sig och blefvo utan hjelp
åter lösa, grasserade (i mörkret) i de grönländska husens
takregioner, talade med andar och gjorde med dem långa
färder till himmelens höjd, hafvets botten och jordens
djup o. s. v. En af de första nätter, som Hans Egede
sof i en grönländares stuga, vaknade han af en underlig
sång med skrik och stoj. »Det var», berättar han, »rätt
obehagligt att höra, huru en af deras angekokker och
hexmästare, sittande på golfvet, slog på en trumma och skrek
med en förskräcklig stämma. Ibland talade han hårdt,
ibland sakta, än pep han och än hvisslade han eller
darrade på rösten, som om han frusit eller varit så rädd, att
han knappt kunde tala. När han höll upp, började alla
qvinnorna i huset att tala med svaga, ängsliga stämmor;
stundom uppstämde de en sång. Detta höllo de på med ett
par timmar, så att jag blef halft förskräckt, då jag ej visste
hvad det hade att betyda. Ingen af mitt folk låg inne
hos mig, utan i ett annat hus. Gå derifrån kunde jag ej,
derför att det var mörkt, hvarför jag låg stilla och låtsade,
som om jag icke hörde hvad de hade för sig. Hvad detta
narrspel betydde fick jag först veta långt efteråt, då jag
lärt mig något af deras språk och blifvit bekant med en
del af dem, som voro närvarande vid detta tillfälle.
Eftersom grönländarne voro rädda för oss och ej kunde förstå
hvad vi hade i deras land att göra, måste nämligen deras
angekokker, hvilka äro deras vise män och profeter, af
Tornarsuk, d. v. s. deras spiritus familiaris, utforska hvad
vi hade i sinnet emot dem.»<footnote><sc>Hans Egede</sc>, Relation, s. 44 o. 70. </footnote> En annan gång, berättar
Egede, satte sig angekokken, sedan ljuset släckts, ned
på golfvet och började tillsammans med öfriga 
närvarande män och qvinnor att sjunga. Derefter slog han på
sin trumma, skrek och bullrade med några utspända torra
sälskinn, hvilka afgåfvo ett underligt ljud. Han hade
dessutom, enligt Egedes förmodan, bestält en medhjelpare
utanför huset, som skulle svara såsom Tornarsuk på det hvarom
han frågades inifrån.

Paul Egede omtalar i sin dagbok under år 1722:<footnote><sc>Paul Egede</sc>, s. 7. </footnote>
»En afton kom en angekok till oss, hvilken, sedan han spisat,
lät binda sig till händer och fötter, med hufvudet mellan
benen, samt lägga en trumma och en trumpinne (de
begagna blott en trumpinne) vid sin sida. Derpå släcktes
alla lampor med undantag af en liten, som stäldes under
en bänk och skyldes med ett skinn. Strax derefter var
den bundne mannen lös, slog på sin trumma och sjöng.
Några af qvinnorna satte sig omkring mig och min broder,
instämde i sången och frågade oss ofta om vi voro rädda. En
af dem meddelade med en smekande och klagande röst till
angekokken hvad han skulle fråga Tornarsuk om, och denne
svarade med en grof darrande stämma. De frågade
återigen, om vi voro rädda, men ehuru vi verkligen voro det,
svarade vi dock alltid nej. Efter en timmes förlopp kom
min fader in i detta otrefliga mörka hus, ropade på oss och
frågade hvad som var på färde och om vi voro rädda. Då
han satt sig, höllo de fast honom, så att han ej kunde
komma till det ställe, der vi sade, att angekokken satt.
Då de fortforo med sången och trummandet, gick han
derifrån sägande: befallen Eder i Guds hand, mina barn, kunnen
I sofva, så sofven och varen icke rädda! I ingången till
huset, stötte han på den han trodde skulle föreställa
Tornarsuk, hexmästarens rådgifvare. Detta trolleri varade till
klockan 2 på natten. Om morgonen frågade de återigen
om vi rädda. Angekokken hade inbillat dem, att han varit
i himmelen.»

En gång bragte en eskimå åt Paul Egede »<i>ett bref</i>»
från en angekok. Det bestod af en käpp, på hvilken ett
A var ritadt. Försigtigtvis hade dock brefafsändaren
tilllagt: »om angekokken,<footnote>Grönländarne betraktade Egede och de förnämligare af de danske
kolonisterna som angekokker. </footnote> Pavia, icke förstår hvad jag menar,
det han dock helt säkert gör, så säg honom: det betyder
ett par byxor, som jag vill hafva af handelsmannen; men
han förstår det nog». En annan gång förklarade en
angekok för Paul Egede, om en tilltänkt himmelsfärd, att den
icke velat lyckas: endast hälften af honom, nämligen själen,
hade kommit fram, den andra hälften, kroppen, hade
ohjelpligt blifvit qvar på jorden.

Tvenne angekokker, som möttes i Disko-bugten,
stirrade på hvarandra, låtsades derpå erinra sig, att de
föregående år råkats under jorden, hvarpå de en stund språkade
om allehanda märkvärdiga saker, som de sett derstädes.
En qvinna, som hade tvenne män och liksom desse var
angekok, berättade för Nils Egede, att hon och hennes män
hade intet med djefvulen att skaffa, men väl kunde de
samtala med de dödas själar; hon hade nyligen varit och ätit
helgeflundror hos det högsta väsendet (»jordens moder»),
hvars vakt bestod af hvita björnar.

En mängd andra likartade historier kunde anföras från
den danska kolonisationens första tid, men angekokkerna
inskränkte ej sin verksamhet till dylika bedrägerier eller
kanske snarare sagoberättelser, ty det synes mig knappast
framgå af Hans Egedes och hans sons skrifter, att
angekokkerna sjelfva eller deras åhörare trodde på färderna
under jorden eller på samtalen med Tornarsuk. De voro
derjemte läkare och slutligen äfven vise dugande män,
hvilkas röst man under kinkiga förhållanden gerna lyssnade
till och som spelade en ledande rol i de ordstrider om
andliga ting, som missionärernas nit föranledde. Under dessa
gjordes ofta skarpa och förargliga anmärkningar mot många
af presternas dogmer. En skinnklädd opponent frågade t. ex.
Paul Egede, hvarför vår Herre ej förut låtit dem få
undervisning i kristendom, så hade också deras förfäder
kommit till himmelen? En flicka frågade, om vår Herre ej
haft makt att hindra syndafallet och hvarför han ej gjorde
det? Adams efterkommande hade i så fall ej blifvit
förderfvade och Guds son ej behöft lida. Hon ville få ett
svar, tillfredsställande för henne sjelf och användbart mot
dem, som talade emot missionärernas läror. På en
missionärs förklaring, att Kristus skall kasta de otrogna och
onda till djefvulen i den outsläckliga elden, sade en af
hedningarna, att om Guds son vore så förfärlig, så åstundade
han ej komma till himmelen; och då missionären plågade
honom med ytterligare frågor och omvändelseförsök, sade
han, att han måste gå att fiska; — hustrun hade inga
förråder, och han hade ej öron att fatta sådana obegripliga
ting. Arfsynden ville infödingarna gerna erkänna såsom
en institution för kablunakker, men de påstodo, att de fleste
innuiter borde såsom goda menniskor utan vidare bråk
komma in i himmelriket. De förvånade sig öfver, att
Adam och Eva kunnat i lustgården bära sig så enfaldigt
åt att låta lura sig af en orm, ville veta hvarför Gud ej
varnat dem, o. s. v.

Sanningen kräfver det medgifvandet, att de europeiska
kolonisterna i deras förhållande till angekokkerna mången
gång afveko från den foglighetsgrundsats, som eljest
utgjorde rättesnöret för deras handlingar, i det de behandlade
dem med ett otillbörligt, om ock lätt förklarligt öfvermod
och mången gång till och med, sedan alla vapen ur
lärdomens och ironiens rustkammare blifvit uttömda, med hugg
och slag tystade sina i ordstriden obesegrade motståndare.
Alla de äldre berättelserna från Grönland innehålla talrika,
af författarne med förkärlek framhållna berättelser härom.
Dessa någon gång af handgripliga argument beledsagade
ordstrider voro dock i det hela ett föga skadligt skattande
till den vanliga missionärfåfängan. Farligare voro sjelfva
Hans Egedes planer att medelst »<i>tukt och disciplin</i>» samt
våldsamma administrativa åtgärder, bestående i anläggandet
af en mängd kolonier, mellan hvilka grönländarne skulle
interneras, i föreskrifter om de ställen, der de skulle
uppehålla sig vinter och sommar o. s. v., förbereda det stackars
hedna folket på mottagandet af fridens och försoningens läror
och betaga dem »deres giekkelige Superstitioner og deres
løgnagtige Angekuters Inbilde-kunster og de deraf flydende
onde Følger».<footnote><sc>H. M. Fenger</sc>, Bidrag til Hans Egedes og den grönlandske Missions
Historie 1721—1760, Kjöbenhavn 1879, s. 83. </footnote> Lyckligtvis saknades penningar och makt
att bringa till stånd ett omvändelseverk enligt Egedes
visserligen välmenande, men oförståndiga och orättfärdiga plan.
Det skulle snart medfört undergång för hela den
befolkning, som han ville frälsa.

Såsom framgår af hvad här anförts, äro eskimåerna till
lynnet barnsliga, barnkära, godmodiga och sjelfkloka,
benägna för skämt och glam, satir och gyckel, njutande af
hvad stunden bjuder, utan bekymmer för den dag som
kommer. De äro derför ofta utsatta för hård tid, som
fördrages med tålamod och snart förglömmes för ett rikligt
jagtbyte, hvilket firas med ett oafbrutet frosseri, dans och
sång. De äro händiga och intelligenta samt mer mottagliga 
för den europeiska civilisationen än flertalet af vilda
stammar i den nya verlden,<footnote>Beechey säger om eskimåerna vid Beringssund (Narrative of a Voyage
to the Pacific and Beerings Strait, I s. 298): »On showing these people the
plates of natural history in Ree’s Cyclopædia, the were far more intelligent than
might have been expected ... the Esquimaux are very superior in this respect to
the South Sea Islanders.» Richardson (Arctic Searching Expedition, London
1851, I s. 243) säger åter om eskimåerna på Amerikas nordkust, att de äro
»more industrious, handy and intelligent than the Indians». </footnote> hvilket bland annat visas deraf,
att nästan alla eskimåer i danska Grönland numera äro 
läs- och skrifkunniga, och det utan någon af lagen påbjuden
skolgång. De hafva t. o. m. en literatur bestående ej
allenast af religiösa böcker och undervisningsskrifter, utgifna
af européer, utan äfven af mindre berättelser skrifna af
infödda författare. De hafva en tidskrift på innuit-språket,
utgifven sedan 1861 på initiativ af H. Rink i Godthaab,
under titel <i>Atuagagdliutit, nalinginarnik tusartiminasassunik
univkat</i>, »Till läsning, berättelser om allehanda
underhållande ämnen». De äro musikaliska, hafva ofta goda
sångröster och lära sig lätt europeiska melodier, till hvilka
de vanligen sjelfva författa ord, oftast satirer öfver någon
händelse för dagen. Såsom hedningar lefva de utan någon
egentlig religion och utan styrelse, men äro dock mot
hvarandra absolut ärliga, samt laglydiga utan skrifven lag och
utan några lagens väktare.

Men så hafva eskimåerna ock en hög tanke om sig
sjelfva. Detta gäller så väl fullblodseskimåen, som den till
eskimålif öfvergångne blänningen. En af de senare, en
fullt eskimåiserad ättling af en svensk kock och en
grönländska, och känd för att betrakta sig sjelf som en förnämlig
man, besvarade frågan, om ej den danske inspektören
(guvernören) vore förmer än han, med följande ord: »det är
svårt att afgöra; visserligen har inspektören mer egodelar
än jag och här mer att befalla, men det finnes herrar i
Kjöbenhavn som han måste lyda. Öfver mig befaller
ingen». Hvarje rask fångstman tänker sannolikt inom sig
detsamma, och om fångsten för tillfället är ymnig, gillet
efter slutad jagt muntert och gladt, känner han sig ock
fullt lycklig och belåten med sin lefnadslott. Helt säkert
anse de flesta ej allt för vidt bereste eskimåer sitt land som
det bästa i verlden och sin folkstam såsom den mest
sedesamma, den mest kunniga, skickliga och höfviska, oändligt
öfverlägsna ej allenast de i innuitfolkets ögon »råa, grymma
och fega» indianerna i söder, utan äfven det vinningslystna,
grälsjuka och osedliga folk, som kommit öfver hafvet till
dem i sina jättestora, med alla verldens skatter lastade
umiakker, och hvars klokaste män i afseende å det
väsentliga i det praktiska lifvet, d. v. s. i afseende å allt som
rör fångsten, knappast kunna täfla ens med ett barn i
Grönland. Nekas kan ej, att en dylik uppfattning än i dag i
viss mån är rådande, till och med i danska Grönland, om
ock å ena sidan en närmare bekantskap med européer och

<img><i><small>Ill. W. MEYER, X. A.<tab><tab><tab>ER. 85</small></i>
<b>Umiak eller qvinnobåt.</b><br>Efter original i Kjöbenhavns etnografiska museum.</img>

vidt bereste eskimåers berättelser om européernas land
gifvit dem insigt i dessa främlingars öfverlägsenhet i konster
och uppfinningar, och å andra sidan det ogynsamma
intryck, som våldsamma hvalfångarmatroser och från
tukthuset lössläppta förbrytare och förbryterskor i början gjorde
på Grönlands fredliga befolkning, blifvit förtaget genom
bekantskapen med sjelfuppoffrande missionärer och med
samvetsgranna, fogliga och folkvänliga danska kolonibestyrare
och handelsbetjenter.

Intet afspeglar en nations lynne och karakter med så
skarpa och sanna drag som dess tryckta eller otryckta
folklitteratur. En dylik, om ock föga omfångsrik och af ungt
datum, finnes äfven i Grönland. Den består dels af
temligen barnsliga och osammanhängande berättelser om troll
och vidunder, om mäktiga angekokker, om jättar,
öfvernaturliga styrkeprof, der sagohjelten till hämnd för en
oförrätt dödat hela byalag, m. m., dels af utförliga skildringar
från inbyggarnes jagt- och fångstfärder, af berättelser om
olyckstillbud och andra märkliga händelser i olika delar
af landet. Äfven dikter i bunden form förekomma. Att
döma af de öfversättningar, som Rink meddelat, är den
enkla, flärdfria, rakt på sak gående stilen, liksom sjelfva
innehållet, betecknande så väl för författarne som för
sinnelaget hos den ras, som författarne tillhöra. Dessa
skildringar hafva derför i all sin enkelhet en verkligt nationel
prägel, och jag beklagar, att utrymmet ej medger mig
att här meddela ett urval af dem. Jag får i det hänseendet 
hänvisa till Rinks förträffliga arbeten. I stället skall
jag afsluta den skildring, jag sökt lemna om innuitfolket,
med en kortfattad berättelse om kablunakkernas land,
uppsatt af en bland de första innuitmän, den redan sid. 130
omnämnde Pok, hvilka frivilligt företagit den farliga
upptäcktsfärden öfver den omätliga ocean, som grönländarne så
länge ansett begränsa den bebodda verlden..

Pok reste första gången till Europa år 1724, kort
efter återkomsten (1725) uppdrog han åt Paul Egede att
med godo eller ondo föra den hustru, han utsett åt sig, i
sin blifvande makes armar. »Vill hon inte, så tag henne
med våld», hette det uttryckligen i instruktionen. Under
det Pavia utförde uppdraget, väntade Pok på stranden i
dansk drägt, med värja vid sidan och bössa i handen, på
utgången af beskickningen, men hade den oturen att skjuta
idel bommar, då han efter Pavias återkomst skulle för den
på grund af nationela fördomar tredskande sköna,<footnote>Enligt en i Andersons Nachriehten von Island, Grönland etc, s. 310,
förekommande not skulle den flicka, Pok utsett åt sig till hustru, i början ej velat
veta af honom för hans utländska resas och hans utländska seders skull! </footnote> visa sin
skjutfärdighet. Efter skrik och gråt samt flere för
anständighetens skull företagna rymningar blef den röfvade
bruden en lycklig hustru, som jemte tvenne barn 1728 följde
sin man på dennes andra resa till Europa.

Poks reseberättelse trycktes först 1857 vid Godthaab på
grönländska under titel: <i>Pok, kalalek avalangnek, nunalikame
nunakatiminut okalugtuartok</i> etc. Den här meddelade texten
är en försvenskning af en öfversättning till danskan, som
redaktören af Atuagagliutit, L. Möller, gjorde åt mig vid
mitt senaste uppehåll i Egedesminde. Poks reseberättelse
lyder som följer:

»Då Pok återkom från en resa till européernas land, berättade
han följande för sina landsmän.

<i>Pok</i> sade: Nu har jag sett hvad jag önskar se.

<i>Simik</i> svarade: Du har rest öfver den stora sjön, och du har
icke varit rädd derför?

<i>Pok</i> sade: Den stora sjön var förfärligt stor. Vi seglade öfver
den i två månader utan att se land.

<i>Kujaut</i> frågade honom: Nå, du har sett europeernas land.
Hvar är din följesven?

<i>Pok</i> sade: Han är död i de store skäggiges land (Norge).

<i>Kujaut</i> inföll: Du har fått mycket att förtälja.

<i>Pok</i> svarade: Ja, jag har så mycket att förtälja, att jag snart
ej kan erinra mig allt.

<i>Kujaut</i> frågade: Har du varit i den store konungens land?

<i>Pok</i> svarade: Då vi seglat från Norge i tre dagar, nådde vi
kungens land. Det första vi sågo var en stor mängd hus och stora
skepp, innan vi sågo sjelfva landet, ty der finnas inga bergshöjder
eller fjell.

<i>Kujaut</i> inföll: Ack! Det måtte vara förskräckligt!

<i>Pok</i> sade: Sjelfva konungens hus och kyrkorna äro så höga,
att man ej kan skjuta öfver dem med en båge.

<i>Perssok</i> inföll: Har du varit der, har du sett konungens hus?

<i>Pok</i> svarade: Naturligtvis. Då vi kastat ankar utanför de
många husen, blef jag med min aflidne följesven hemtad i land
med en vacker båt om 14 åror. Men i fall vi hade mera lust att
ro i våra kajaker vid sidan af båten, så fingo vi lof dertill. Då vi
närmade oss stranden, voro der så många menniskor, som sågo på
oss, som myggor i en myggsvärm.

<i>Perssok</i> frågade: Var du alls icke rädd?

<i>Pok</i> svarade: Nej. Då vi gått i land, mötte vi strax en vagn,
stor som ett hus och försedd med fönster, i hvilken vi skulle föras
upp till kungen.

<i>Perssok</i> sade: Huru ser konungens hus ut?

<i>Pok</i> svarade: Det liknar alldeles ett mycket stort isfjell.
Taket är af messing. I husets förstuga kunna 20 grönländska tält
uppställas, och på båda sidor om den långa ingången stodo många
män med vapen.

<i>Perssok</i> sade: Voro de rustade för att fånga renar och
sälhundar?

<i>Pok</i> sade: Nej. För det han är så stor, måste han passas
af de många beväpnade männen. Jag skall nog förtälja eder mera
sedan.

<i>Perssok</i> sade: Förtälj blott. Din berättelse är underhållande.

<i>Pok</i> sade: I huset var mycket folk med metallglänsande
kläder.

<i>Perssok</i> afbröt: Våra simpla hus likna visst icke dessa rum.

<i>Pok</i> fortsatte: Medan vi gingo in i den långa gången, följde
oss många beväpnade män och stodo ikring oss. Deras vapen
voro förskräckliga.

<i>Perssok</i> genmälde: Dock nu var du väl rädd?

<i>Pok</i> svarade: Jag var ej rädd, ty jag kunde se, att de ej
skulle göra oss något ondt.

<i>Perssok</i> sade: Förtälj mera.

<i>Pok</i> svarade: Ändtligen kommo vi till ett mycket stort rum,
helt och hållet uppfyldt af store herrar. Men dock blefvo de
mycket små, då den allra högste kom innanför dörren. De bugade
sig alla till golfvet och jag med. Nu begynte jag att darra och
visste ej hvilken var den förnämste. Kungen frågade mig,
förstår du något danska, »danskimik», så kalla de deras språk. Jag
svarade honom »Naj», det enda ord jag kan af danska. Jag bad
Jafe tacka konungen för det han älskade oss så mycket, att han
ock lät oss, små barn, få lära något om Gud. Konungen sade:
Jag skall närmare taga reda på om ni verkligen vill lära eder
gudeliga ting. Sedan talte han med en gammal stor herre och gick
in i ett annat rum, till drottningen — så kalla de konungens
hustru — och der satte de sig och spisade med drottningen och alla
de store herrarna. Maten var vackert anrättad, som om den blott
varit att se på — och med många olika figurer. En af de store
herrarna gaf mig stora lådor med många olika saker. Fem stora
lådor fick jag. Alla herrarna voro mycket belefvade och höfliga.

<i>Simik</i> sade: Vi taga fel. Vi anse oss eljest som de ende
belefvade.

<i>Pok</i> sade: Vi äro visserligen någorlunda hyfsade, och oss
fattas icke något vidare, men européerna kunna vi dock ej
öfverträffa, hvarken i godt eller ondt.

<i>Simik</i> sade: Ja, så är det. Berätta vidare.

<i>Pok</i> sade: Husen äro otaliga — några 2, andra 3, 4 eller 5
våningar höga. De täcka en stor landyta. Utanför husen var der en
stor kanal med broar, så att menniskor kunde passera. Broarna voro
rörliga, så att de kunde tagas bort. Der voro ock stora vallar, och
derofvan funnos stora amuletter (kanoner), som ligga färdiga för krig.

<i>Simik</i> frågade: Hvad för krig?

<i>Pok</i> svarade: I gamla dagar kommo andra europeer för att
bekriga dem; men nu för tiden väntas ej krig. Men detta oaktadt
har man alltid folk på fästningarna, som stå beredda för händelse
af krig. Mellan husen finnas alltid vaktfolk. Om elden är lös,
blåses der med horn och slås alarm. Deras släckningsapparater
äro storartade.

<i>Simik</i> frågade: Hvar få alla dessa menniskor mat? 20
hvalar kunde visst ej förslå till en enda dag för dem alla.

<i>Pok</i> svarade: De lefva mest af jordens alster. Männen gräfva
upp marken om våren och så frö i jorden. När sådden kommer
upp, så blifver den mångfaldigad. Detta gifver mjöl, gryn. Deraf
får man många anrättningar. Träden hafva också frukter, som äro
välsmakande. Några frukter äro stora som menniskohufvuden, och
således lefva dessa menniskor af jordytans och luftens alster.

<i>Simik</i> sade: Hvarför är vårt land ej sådant?

<i>Pok</i> sade: Emedan vårt land är för kallt om vintern. Då
jag var der, sade de att vintern var sträng, ehuru den var som
våren hos oss.

<i>Tulugak</i> sade: Det vore skönt att bo der.

<i>Pok</i> sade: I deras land kunde vi ej lefva, emedan der
hvarken finnas sälhundar eller hvalar. Der äro många slags fisk både
i saltsjön och i färskvattnen, men folket lefver ej som här i landet.
De få ej göra som de vilja. Husdjuren och fiskarna hafva alla
egare. Kreaturen egas af många menniskor. Jorden är mycket dyr.
Ett stycke jord så stort som ett kajaksäte blir betaldt med tyg till
tre eller fyra anerakker (tröjor).

<i>Tulugak</i> sade: Här uppe hos oss skulle de få jord för
ingenting. Likaledes kunna de för en anerak få en stor bergsträcka.

<i>Pok</i> sade: De skulle ej komma hit, om vi ej hade späck.

<i>Tulugak</i> sade: Hvad bruka de späck till?

<i>Pok</i> svarade: De bruka den till belysning af gatorna.

<i>Tulugak</i> sade: Detta är klokt uttänkt.

<i>Pok</i> svarade: Ja. Deras herskare är mycket välgörande. Ett
stort hus upplåtes åt gamla qvinnor, som ej längre kunna föda sig,
ett annat till föräldralösa barn, ett till sinnessjuka, ett till allt för
glada flickor och tre hus till mycket fattiga. De göra ej, som vi
pläga göra. De menniskor, som bo i samma hus, spisa ej
tillsammans. Några af dem kunna vara mycket rika samt ega hus
utan att bebo det. Men många af dem ega hvarken hus eller
kläder, utan tigga sig fram.

<i>Tulugak</i> sade: Vi hafva icke några så fattiga. Hvarför äro
de så fattiga?

<i>Pok</i> sade: Många af dem äro mycket odugliga och vilja ej
arbeta. Många förstöra hvad de ega genom att dricka bränvin.

<i>Tulugak</i> sporde igen: Ar det den slags dryck, som
arbetsfolket dricker?

<i>Pok</i> sade: Ja. Några af husen användas uteslutande till
försäljning af bränvin. På sådana ställen dricka de, och när de gå
derifrån, så slåss de.

<i>Tulugak</i> sade: Dock förefaller det mig, som du sagt att blott
ett hus fans för galningar.

<i>Pok</i> sade: Européerna hafva också sina fel. Våra
landsmän tycka mest om att lefva af fångsten och känna endast föga
till bränvin och andra laster. Hos europeerna deremot är det
ofta tillfället att menniskor blifva alldeles vilda, så att de måste
bindas och fängslas, och sålunda lefva de ofta hela sitt lif. Men
så finnes det också många, som äro mycket lärda, som säkert finna
vägen på verldshafven medelst solens höjd och genom att se på
den rörliga nålen, som pekar mot norr. De bygga skepp uppe
på land. När de äro färdiga, skjutas de af sig sjelf ut i vattnet.
De förfärdiga ock många underliga ting, de kunna lyfta ett helt
skepp och mycket stora stenar. De veta ock när solförmörkelse
inträffar och huru fullständig den blir. Då jag sett allt det
förundransvärda, fann jag riktigt hvad våra fäder säga, att ebb och
flod är det enda europeerna ej äro i stånd att åstadkomma.

<table o>
<td c>Här är slutet.»
</table>
<img></img>
</chapter>
<chapter name="REGISTER">

<h2><small>REGISTER.</small></h2>

<table o>
<td c>(n efter en siffra hänvisar till noten å den anförda sidan.)
</table>

<b>A</b>alborg, ljusfenomen vid. 389.

Abildgaard, P. C  95.

Agassiz, L.  119,  120,  122 n.

Alba, skepp, förlisning. 21.

Alca impennis, se: Gejrfogel.

Aleuter. 441 n. — slägtskap med
eskimåer. 442.

Allan, mineralog. 79.

Allday, Jakob. 431.    -

Aluminium.  96.

Amuletter, eskimåiska. 523.

Ameralik-fjord. 364, 366.

Amerika, upptäckt af nordbor. 447.

Amitsok-fjord. 404.

Andersen, inspektör.  111.

Anderson, J., borgmästare. 33, 39.

Andrada, d', mineralog.  95.

Angekokker.  102,  522 ff.

Angmagssalik-fjord. 398.

Angmaset (fisk). 82, 267.

Aretander, A. 365.

Arctic Highlands. 316, 510.

Are Frode. 446 n.

Areson, Jon, biskop. 45.

Arnas Magnæus. 44.

Arnica alpina. 275.

Arpi, R, 20, 37.

Arsuk-fjord. 359.

Artemisia borealis. 274.

Artocarpus, se: Brödfrukt.

Atanefloran. 281, 286.

Atanekerdluk, Nathorsts undersökningar
vid. 272 ff., 293. — Sofias ankomst
till. 290, 346. — lufttemperatur vid.
269. — flora. 274. — fyndortens
historia, 275. — karta öfver.  270.

Atuagagdliutit (tidning).  114, 356, 531.

Agustinison, Aron. 498.

Aulaitsivik-fjord. 111, 143.

Aurigarius, L., se: Waghenaer.

Axelsen, Otto. 432.

Azalea procumbens. 330.

<b>B</b>aalsfjord. 366.

Baardsön, Ivar. 48, 397, 421, 452.

Back, George. 461.

Baffin, William. 65, 306, 409.

Baffins bay, Sofias färd öfver. 346.— ström-
och isförhållanden i.  305, 357, 435.

Barrow, John. 54.

Bartholinus, Erasmus. 31.

Basaltlager på Disko. 104. — tiden för
dess utbrott. 345.

Beaumont, löjtnant. 256.

Berggren, Sven. 3, 7, 141, 218, 238.

Bergman, C. O.,  berättelse om skidtäfling. 244.

Bergningshistoria, en grönländsk.  68.

Bergsbruk i Grönland, historia om. 92.
— Jfr: Guld, Kryolit, Ädla metaller.

Berlin, Aug. 198 n, 212, 215, 219, 238,
329, 423.  — porträtt. 436.

Berzelius, J. J. 36, 96, 118, 378.

Bessels, doktor. 252 n,  324, 327.

Bileth, kapten. 306.

Birka, 373 n.

Bjarne Herjulfsson. 447.

Björn Ejnarsson. 450.

Björn Thorleifsson. 451.

Blandningsras (mellan eskimåer och
européer). 463.

Blosseville. 433.

Boas, Franz.  473 n.

Boehtlingk, W.  119.

Boktryckarekonst på Island. 45.

Bollbroe, kolonibestyrare.  143.

Borgerfjord, växtförsteningar vid. 39.

Boskapsskötsel på Grönland. 364, 365 n,
370, 382.

Brattahlið. 361, 381.

Brestesen, Sigmund. 55 n.

Brodbeck, J. 401, 404, 412, 426. —
upptäckt af en ruin. 366, 392. —
berättelse om ostkusten. 398. — död.
21. — porträtt. 393.                  .

Broddby, rullstensrös vid.  126 n.

Brongniart, Alex. 118.

Brons (fornsaker af), sammansättning.
378.

Brother John's glacier. 136.

Brouillard sec. 231.

Brown, Rob. 136 ff., 276.

Bruhn, A. 365.

Bruun, Carsten. 404.

Brännblåsor på huden. 215.

Bränsle, eskimåernas. 474.

Bränvin, bruk af, i Grönland. 473.

Brödfrukt, fossil. 264, 266.

Brögger, V. K. 223.

Buckland, William. 119.

Bushnan Island. 307, 313.

Busses land. 52.

Butini, doktor. 122 n.

Byggnadslemningar på Island. 40, 367 n.


<b>C</b>abot, Sebastian. 455.

Californien, tobaksrökning i. 473.

Campanula rotundifolia. 293.

Cantino, Alb. 456.

Carlsund, O. E. 18.

Carya, fossil. 344.

Chalcedon. 479.

Charlevoix, missionär. 460.

Charpentier.  120, 122 n.

Clavering, D. C. 6, 421 n, 431 n.

Cocculites Kanii. 280.

Golomb, löjtnant. 276.

Conical Bock. 319, 320, 335.

Cook, James. 416.

Coppinger, doktor. 256.

Corte Beal. 456.

Cranz, David. 65, 94, 376, 411. — om
grönländarnes hus. 483.

Crimson Cliffs. 315.

Cunningham, John. 65, 431.

Cveadeer, fossila. 281, 287, 289, 341, 342.


<b>D</b>alager, Lars. 178, 522, 525. — hans
is vandring. 2, 7, 130 ff.

Dall, W. H. 441 n.

Dam, betydelse i geol. hänseende. 274.

Danell, David. 432.

Danmarkssundet, strömförhållanden i.
413, 435.

Dans, eskimåernas. 505.

Daubrée, G. A. 122.

Davis, John. 5, 409, 443, 524.

Davis strait, hvalfångst i. 370 n. —
hydrografiska förhållanden. 435.

Debes, L. Jacobssön. 26, 55 n.

De Long, G. W. 2.

Des Cloiseaux. 221.

Desor, E. 122.   

Devils Thumb. 304.

Dickson, Oscar. 2, 19, 99, 141, 237, 242,
302.

Dicksonia punctata, 265, 266.

Dimma på inlandsisen.  160, 231.

Disko-ön. 102. — namnets första
förekomst. 102 n. — paleontologiska
Undersökn, på. 250 ff. — karta öfver. 262.

Djurförsteningar. 189 n, 340, 342.

Donis, Nic. 453.

Draggning under exp. 56, 59, 335, 336,
343, 346, 359, 391, 435.

Drifisgränsen mellan Island och
Grönland. 12.

Duck Islands.  303, 316.

Dvergbjörk på Grönland. 330.


<b>E</b>benholtsträd, fossilt, 280.

Egede, Christian.  433.

Egede, Hans. 5, 363, 376, 409, 411. —
guldmakeri. 92. — söker införa
boskapsskötsel. 382. — behandling af
infödingarna, 530.

Egede, Nils. 512.

Egede, Paul. 511, 527. — karta öfver
Grönland. 234.

Egedesminde. 101, 111, 143, 238, 348,
356.

Eggers. 4.

Ehrenberg, C G. 222.

Ejder. 187, 267. — parasiter hos. 187.

Ejnarfjord. 397, 419.

Ekallumiut. 397, 412, 416, 419, 472, 505.

Elisabeth, drottning. 53, 91, 443.

Ellis, Henry. 445.

Enträdstam, fynd af. 390.

Epilobium latifolium. 268, 274.

Erdmann, A. 122.

Erhard, styrman. 445.

Erigeron compositus. 275.

Erik Röde. 4, 361, 374, 381, 446.

Eriksfjord. 375 n, 381, 446.

Erratiska block, se: Flyttblock.

Erslev, Ed. 235.

Eskifjord. 30.

Eskimåer, boningsplatser. 442. — vid
Kap York. 307, 321. — språk. 442. —
namnet. 444. — första beröring med
européer. 446. — fiendtligt förh. till
nordmännen. 450, 452. — förda till
Europa, 455, 458. — utseende. 461.
—  skandinaviska anletsdrag. 462. —
hår. 467. — tatuering. 468. — drägt.
468. — näringsfång.  471. — föda. 471.
— njutningsmedel. 472. — vandringar.
326, 473 n. — husgeråd. 474. —
redskap. 478. — bostäder. 483. —
husdjur. 491. — socialt tillstånd. 496. —
tjufaktighet. 499. — kommunism. 502.
— redlighet, 504. — nöjen. 504. —
giftermål. 507. — barnen. 511. —
sjukdomar. 510. — begrafning. 515.
— antal. 511 n. — karakter. 273, 530.
forna vildhet. 518. — gästfrihet. 520.
—   ålderstignas behandling. 520. —
religion. 521. — folklitteratur. 533.

Eskimåisering, europeers. 399, 453.

Esmark, J.  117.

Etah, by. 251, 500.

Eudialyt. 79.

Evig is. 8.


Fabricius, O. 382, 411, 461.

Fauna på en nunatak. 184.

Fegræus, T. 223.

Fenton, löjtnant. 66.

Fikonträd, fossilt. 265,  282, 283.

Finby, J. P. 410.

Fjärilar insamlade  under  expeditionen.
294, 342, 359, 387.

Flink, G. 20, 31, 40, 430.

Floder på inlandsis. 150, 177, 209, 211.

Flora vid Atanekerdluk. 274. — vid
Igaliko. 387. — vid Ivsugigsok. 328.
—  vid Konung Oscars hamn. 422. —
på en nunatak. 183. — vid Sofias
hamn. 189. — vid Ujaragsugsuk. 268.

Flora fossilis arctica. 300.

Flugor på inlandsisen. 213.

Flyttblock, spridning i gamla och nya
verlden. 124. — i Skandinavien. 117.
— i Schweiz. 122 n. — på Atlantens
botten. 56, 127. — på Grönland. 187,
188. — förf:s åsigt om. 126.

Foglar iakttagna under expeditionen.
57, 58, 196, 237, 295,317,318,410.

Fogelfjell. 25.

Fogel fångst på Färöarna. 26. — vid
Port Foulke. 322.

Forbes, J. D.  122.

Forchhammer, J. G. 122.

Fornsaker, på Island. 40. — på
Grönland. 367 n, 374 n, 375.

Forsstrand, C. W. 290, 295, 326, 338,
343, 346.

Fortunebay. 102, 516.

Foulkefjord. 322.

Fox, ångare. 358.   -

Frans Josefs fjord. 421 n.

Frederiksdal. 391, 398, 409.

Frederikshaab. 100.

Friesland, Zenos. 54.

Friis, kandidat. 93.

Friis, Peder Olausson. 397 n.

Frobisher, Martin. 52, 66, 91, 380, 409,
431 n, 518. — eskimåisk ordlista. 444.

Färöarna. 25, 75. — fogelfångst på. 26.

Föhnvind. 9,  196, 268.

Förbrytare på Grönland.  130.

Förlisningshistoria, grönländsk. 68.

Försteningar, se: Djurförsteningar,
Växtförsteningar.


<b>G</b>årdar, biskopssäte. 374, 452.

Garlington, löjtnant.  356.

Gejrfogel. 411.

Gentiana. 330.

Giesecke, K. L. 85, 94, 96. — lif och
resor. 73 ff. — porträtt. 74.

Giftermål hos eskimåer. 507.

Ginkgo, fossil. 278, 279, 286, 287.

Glahn. 521.

Glacialteorien, förf:s åsigt om.  123.

Glacierer, i Schweiz. 119, 120 n. —
förmodade, i eqvatorialländerna. 123. —
vilkor för deras uppkomst. 9, 125. —
rörelse. 8, 122 n, 154. — transportera
flyttblock. 117.

Glacierdockor. 163.

Glacierkanaler. 162.

Gleichenia. 281, 282.

Glyceria Kjellmani. 346.

Godthaab. 6.

Godhavn. 102, 347, 356.

Gotland, kyrkklockor på. 376.

Graae, Sören. 85.

Graab, W. A. 4, 6, 48, 431 n, 505.

Grafit, 93.

Grafvar, nordmäns. 369, 370 n. —
eskimåiska. 422, 515.

Greely, A. W. 235, 356, 407 n. —
rykten om hans död. 325, 347.

Grinnell land. 407 n.

Groth, Th.  165, 366.

Grufdrift i Grönland, historia om. 92.

Gruner, G. S. 121 n.

Gråvide, se: Salix glauca,

Grönland, upptäckt, 4, 446. —
beskaffenheten af dess inre. 1, 9, 129 n,
235. — Jfr: Ostkusten, Österbygden.

Grönlandske Compagnie. 129 n.

Grönländare, se: eskimåer.

Grönländska handeln. 6,  129 n.

Grönnedal. 359.

Grönsten. 314 n.

Guldfynd, förmenta, på Grönland. 5, 52,
91, 380, 431 n.

Guldgrufva, Frobishers.  91 n.

Gunbjörnskär. 48, 404, 411 n.

Göteborg. 22, 430.


<b>H</b>all, Charles F. 91 n, 254, 325, 489.

Hall, James. 65, 380, 431, 432.

Hamberg, A. 111, 251, 259, 261, 269,
275, 286, 290, 295, 317, 326, 346.

Hammer. 154, 185, 415.

»Handeln», se: Grönländska handeln.
Handelsresor, eskimåernas. 397 n, 398,
473, 475.

Hans Hendrik. 109, 302, 317, 318, 319,
320, 325, 333, 347. —
lefvernesbeskrifning. 251. — porträtt. 253, 256.

Harön. 340, 343.

Haureberg, disponent. 99, 359.

Haven, Jens. 445.

Hayes, I. I. 253, 322, 324, 327. —
isvandring. 135.

Heer, Oswald. 13, 39, 265, 276, 277. —
lefnad. 296. — porträtt, 297.

Heinesen, Mogens. 54, 428 n, 431. —
lefnad. 55 n.

Helland, Amund. 154, 185, 352.

Herjolfsnäs. 419, 421.

Hetting, löjtnant. 370 n.

Hitchcock.  119.

Hoffmeyer, N. 435 n.

Holm, G. F. 366, 394, 407 n, 426.

Holmberg, H. J. 441 n.

Holst, N. O. 219.

Hooker, W. J. 11.

Horrebow, N. 33, 39.

Hovgaard, A. 2.

Hudson, Henry. 431 n.

Hufvudbonader, isländska. 45.

Hunden, eskimåernas. 258, 491 ff.
— användes till föda. 323, 493. —
hufvudet lägges i barngrafvar. 423. —
användbarhet vid polarexpeditioner.
141, 494.

Huyghens, Chr. 31.

Hvalfisken, brigg. 78, 142, 360.

Hvalfångst vid Grönland. 5. — i
Melville bay. 305. — i Davis strait. 370 n.

Hvalfångare förlista på Grönlands
ostkust, 421 n, 462.

Hvarf. 391.

Hydrografiska undersökningar under
expeditionen. 12, 58, 59, 293, 317, 335,
336, 346, 359, 391, 434.

Hålor i inlandsisen. 148.

Hårklädsel, eskimåernas. 467.

Hägring, bland drifis. 108. — på
inlandsisen. 140, 213.

Höjdiakttagelser under isvandringen.
199 n.

Hörring, H. 111, 114, 198, 340, 347, 355.


<b>I</b>bsen, fabrikant. 93.

Igaliko-fjorden, utflygt till. 361. —
ljusfenomen på. 388. — flora vid. 387. —
fynd af djurben vid. 371 n. — ruiner
vid. 362. — jordbruk vid. 382. —
identifierad med Eriksfjorden. 381.

Igdluluarsuit. 397.

Ikamiut. 239.

Ikaresak-sundet. 408.

Ikek-sundet. 394, 404.

Ikersoak-fjord. 366.

Illartlek. 137.

Indianer, beröring med eskimåerna. 519.

Inglefield. 276.

Ingolfsfjell. 428, 430.

Inlandsis, vilkor för dess uppkomst. 125.
— dess bildning af snö. 159. —
terräng på. 170, 207. — föreg,
vandringar på. 128 ff. — expeditionens färd
på. 197 ff. — synlig från hafvet. 86.

Innuit. 444.

Isberg, sedda af Frobisher. 67. — sedda
under expeditionen. 59, 60, 80, 101,
260. — kalfning. 80. — deras höjd. 413.

Isbjörnjagt, 336, 338.

Isflora. 12, 218, 219, 437. — Jfr: Röd snö.

Island, ankomst till. 30. —
växtförsteningar på. 39. — litteratur. 43. —
boktryckarekonst, 45. — 
byggnadslemningar på. 367 n. — folkets forna o.
nuvarande lynne. 44.

Islandshästen. 37.

Islandsspat.  31.

Isländska sagor om eskimåerna. 446.

Ismås. 336.

Isseglats. 66.

Issten, se: Kryolit.

Isstoft, se Kryokonit.

Istiden, förf:s åsigt om. 124. — Jfr:
Glacialteorien.

Isunguak. 262.

Ivigtut. 87, 358.— kryolitbrottet vid. 95.

Ivsugigsok. 325. — karta öfver. 332,


<b>J</b>akobshavns isfjord. 137, 154, 235, 415,
517.

Jaspis. 479.

Jemtland, undersökning af kosmisk
nederbörd i. 223.

Jensen, J. A. D., isvandring. 8, 165 ff.
— porträtt. 168.

Jern, användes af eskimåerna. 479.

Jernblock,  vid Ovifak. 14, 104. — vid
Sowallick. 14, 110, 313, 314, 335.

Johnstrup, J. F. 73, 97, 122.

Jokkmokk, skidtäflan vid. 242.

Jones sund. 305, 306, 316.

Jordbrand vid Patoot. 340.

Jordbruk på Grönland. 382.

Julianehaab. 66, 69, 360, 391.

Jurgens, kapten. 2.

Jäderin, E. 199 n.

Jättegrytor, i Skandinavien.   119. — på
Spetsbergen. 128 n. — åsigt om deras
uppkomst. 128.


<b>K</b>ablunak. 364, 444.

Kaja. 137, 372 n.

Kajak. 61, 482. — omtalas af Olaus
Magnus. 454. — okänd vid Kap York.
324.

Kakortoks kyrkoruin. 369.

Kalfning, isens. 80, 350 n, 351  n.

Kane, E. K. 251, 315, 329, 500.

Kangaitsiak. 111, 355.

Kangerdluarsuk. 79, 390.

Kangerdlugssuatsiak. 399, 433.

Kangerdlutsiak. 408.

Kap Constitution. 257.

Kap Dan. 419, 427, 432.

Kap Desolation. 93.

Kap Farewell. 59, 391, 409, 410. —
dess namn. 409 n.

Kap York. 14, 109, 319, 335. —
infödingar vid. 307.

Karalit. 444.

Karmindalen. 211.

Kartan öfver isvandringen.  214.

Kartfynd på Island. 47.

Keilhau, B. M. 122.

Kemp, W. 119.

Kirkby, missionär. 461.

Kjellström, C. J. O. 205, 214, 238, 410.

Kjelsen, O. V. 135 n.

Kjerulf, Th. 122.

Klaproth, M. H. 96, 378.

Klockmetall. 368, 374, 376 ff.

Klyftan vid Atanekerdluk,
undersökningar i. 286, 295.

Klvftor i inlandsis. 158, 170, 176, 207,
209.

Knight, John. 431.

Kokapparat för isvandringen. 202.

Kokkärl, eskimåernas.  475.

Koldewey, K. 6, 421 n, 431 n.

Kolthoff, G. I. 25, 73, 81, 294, 326,
338, 339, 342, 343, 345, 346, 435.

Koludat, eskimå. 321, 326.

Kommunism, eskimåernas. 502.

Konung Osears hamn. 421, 431.

Kopparmalm på Grönland. 93.

Kornerup, A. 8, 86, 165. — om
organiskt lif på en nunatak. 183. —
porträtt. 169.

Korpar på inlandsisen. 149, 232, 235.

Korståg, bidrag från Grönland till. 5.

Kosmisk nederbörd. 13, 58, 218, 223.

Kræmer, S., fångstman. 203.

Krakatau, stoft från. 223.

Kritflora, vid Atanekerdluk. 280, 294. —
vid Patoot. 340.

Krittiden, temperatur på Grönland under.
282.

Kronprinsens öar. 104.

Krosstensgrus på Spetsbergen o.
Grönland. 127.

Krug von Nidda, C. 33.

Krustaceer på Grönland. 196.

Krvokonit.  13, 148, 161, 208, 213, 217 ff.

Kryolit. 94 ff., 473.

Kryolit Mine og Handels Selskabet. 97.

Kunak-fjellet, 98.

Kungmiut. 404.

Kyrkklockor på Grönland. 376. —
grönländarn es sagor om. 380.

Kyrkor på Grönland. 257, 357.


<b>L</b>abrador, eskimåer på. 445, 461, 464.

Lafitau, J. F. 444, 460, 461.

Lampor, eskimåernas. 475.

Lancaster Sound 305, 306, 316.

Landtmollusker på Grönland. 387.

La Peyrère, Isak. 65, 457.

Lapparnes skidfärd på inlandsisen. 227.

Lasaulx. 221.

Lasteyrie, M. de.  117.

Latra Clemens. 411 n.

Lejf den lycklige. 374, 381, 447.

Lekar, eskimåernas. 505.

Lichtenfels. 393.

Lig-Lodin. 389.

Lindenov, Godske. 65, 91, 431, 432 n.

Lindenov, Hans. 56 n.

Lindenovs fjord. 433.

Linnæa borealis. 359.

Liriodendron, se: Tulpanträd.

Lithophyller. 39.

Littleton Island. 327, 347.

Ljusfenomen på Igaliko-fjorden. 388.

Lorentzen. 221.

Lotos, fossil. 265.

Lovén, Sven.  122.

Luftsediment. 274.

Lundt, J. H. 92.

Lützen,  Carl.   68,   360,   361,  387, 390,
407 n.

Lyall, doktor. 276.

Lyell,  Ch.  123.

Lyngmarken vid Godhavn. 104.

Lyschander. 55.

Lönn, fossil. 345.

Löss-formation. 274.

Löwenörn, P. 432.


<b>M</b>acClintock. 252, 276, 434, 489.

MacClintockia trinervis. 278, 279.

Magnet på hafvets botten, sägen om. 54,
55, 428 n.

Magnolia, fossil. 265, 280, 282, 283.

Magnus, Olaus. 65 n, 454.

Mandal. 430.

Marstrand. 22.

Mask på inlandsisen. 213.

Mathieson, Johan. 45.

Melville bay, isförhållanden i. 304. —
färd öfver. 316.

Melville-ön. 517.

Meta incognita. GG, 443 n.

Morieonia cyclotoxon. 265, 266.

Morton. 257.

Moräner, i Skandinavien. 127. — vid
inlandsisens rand. 128, 189, 190, 207.

Mosselbay. 155, 454 n.

Mourier, A. 12 n, 402, 434.

Munk, Jens. 495 n,

Murchison, R. 123.

Murgröna, fossil. 280.

Murrith, munk. 122 n.

Muskoxe. 372.

Musslor, fossila. 340.

Mygg på Grönland. 82, 196, 260.

Möldrup, A. 8, 154.

Möller, Henrik. 432.

Möller, Lars. 114, 198, 534. —
porträtt, 114.


<b>N</b>ares. 255, 416.

Narssak. 392, 400.

Nathorst, A. G. 40, 73, 102, 109, 111,
356, 390, 422, 426, 478. — berättelse
om undersökningar vid Wajgattet och
färden till Kap York. 250—348. —
porträtt. 436.

Nauckhoff, G. 276.

Nidvisor, grönländarnes. 505.

Nielsen, Jens. 275.

Nilsson, E. 295, 326, 333, 349, 426.

Nordenskiöld, N.  119.

Nordmannaruiner vid Igaliko. 362, 491
n. — på ostkusten. 366, 392, 397, 399.

Nordmännen, bebygga Grönland. 446. —
undergång derstädes.  5, 373, 452.

Nordostlandet, isvandring på. 7, 155.

Nordqvist, O. 443.

Nordström, Th.  141, 143, 238.

Nugsuak. 346.

Nunatak, organiskt lif på.  183.

Nötboskap, lemningar af, på Grönland. 371.


<b>O</b>gräsväxter på Grönland. 359.

Olafsen, Eggert. 33, 39.

Olrik. 141, 276.

Olsen, Anders. 365, 382.

Olsen, utliggare. 114, 198.

Olöf Loptsdotter. 451.

Omenak-fjord. 339.

Orkuak. 398.

Ormbunkar, fossila. 265, 281, 284, 287,
288.

Ostkust, Grönlands, Sofias färd utefter.
54, 412. — föregående försök att
uppnå. 431. — otillgänglighet. 402, 421
n, 431.— förmodad fri vattenränna vid.
16, 17, 403. — befolkning. 394, 398.
— ruiner på. 366, 392, 397, 399.

Otter, F. W. von.  18.

Ovifak, jernblock vid. 14, 104.

Oxyria digyna. 275.


<b>P</b>aars, C. E. 129.

Palander, L. 7, 155.

Palmer, löjtnant, 517.

Pamiagdluk. 398, 404, 408, 510.

Papaver nudicaule. 329.

Parkhurst, A. 370 n.

Parry, E. W. 307, 415, 502.

Pasqualigo, P. 456.

Passadstoft. 222.

Patoot, undersökningar vid. 340.

Patootfloran. 286.

Payer, J. 421 n, 431 n.

Paykull, C. W. 33.

Petersen, Carl.  136,  141, 253.

Petersen, C, kandidat,  366.

Petowick-glacier. 332.

Petroff, I. 441 n.

Peyrère: se: La Peyrère.

Pike, R, 356.

Pingel, C. 365, 371 n, 377.

Pinus M'Clurei. 344.

Plataner, fossila, 280, 295.

Playfair. 122 n.

Pleuropogon Sabinei. 329.

Plinius. 478.

Pok. 130, 533. — reseberättelse. 534. —
porträtt.  459.

Polaris-expeditionen. 255, 327.

Populus arctica. 278.

Port Clarence. 64, 517.

Port Foulke.  136.

Port Lievelv.  102.

Post, H. v. 122.

Potatis på Grönland. 387.

Povelsen, Bjarne. 33, 39.

Prahl, juvelerare. 93.

Preobraschenie-ön, fogelkoloni på. 25.

Prins Christians sund. 399, 403.

Proteus, skeppsbrott, 357.

Pröven. 339.

Pteris frigida, 284.

Puisortok. 412, 413.

Pyrit, 482.

Pyrola grandiflora, 330.

Pålbyggnader i Schweiz. 373 n.


<b>Q</b>uadratura circuli. 92 n.

Qvinnobåt, se: Umiak.


<b>R</b>åe, John. 136, 461.

Rafn, C. C. 365.

Redekammen. 85.

Refflor förorsakade af is. 118, 122 n
187. — förfis åsigt om. 125.

Religion, eskimåernas. 521.

Renen på Grönland. 324, 345, 426. —
ej tam hos eskimåerna. 471, 495. —
på inlandsisen. 11, 135 n, 207.

Rensselaer Harbour. 251, 257, 500.

Renö. 397.

Reseplan. 4.

Retinit, 344.

Reykjanäs. 38.

Reykjavik. 40, 429.

Richardsen, Carsten. 432.

Richardson, John. 499, 519.

Rink, H. 65, 93, 96, 122, 141, 185,276,
402, 443 n, 531. — porträtt. 121.

Ripor på inlandsisen. 149.

Ritenbenk. 292, 340.

Robert, Eug. 40 n.

Rock (Reykjanäs). 38.

Rofvor på Grönland. 387.

Roos, W. 19.

Rosing, U. 91 n.

Ross, John. 14, 313. — möte med
infödingar vid Kap York. 306.

Rossa, Anders. 225. — porträtt. 248.

Rotgesfångst, 322.

Rothe, C. A. 433.

Rugman, J. 43, 44 n.

Ruiner, se: Nordmannaruiner.

Rullstensströmmen, Sefströms teori om.
118.

Runstenar på Grönland. 375 n.

Ruysch. 428 n. — hans karta. 49.

»Ryska» eskimåer. 326, 439.

Röd snö. 211, 315, 325.

Röda skenet, 223.

Rödefjord. 30.


<b>S</b>abine, Edw. 6, 14, 421 n, 431 n.

Sabines öar. 317.

Sainte-Claire Déville.  96.

Salix arctica. 312,  329, 331.

  »   glauca. 268.

S:t Lawrence-ön. 443, 472.

Sand (hamn). 421.

Sarkak. 295.

Sassafras, fossil. 283.

Saussure. 122 n.

Savilik, se: Sowallick.

Schaffner, öfverste. 433.

Schenk, professor. 286.

Scheuchzer, J. J.  122 n.

Schweiz, glacialfenomen i. 119, 120 n.

Schönlank, W. 29.

Sciadopitys. 286.

Scoresbv, William. 6, 414, 421 n, 431 n,
446.

Sefström, N. G. 118.

Seistrup, kapten. 142.

Sequoior, fossila. 265, 266, 278, 279, 281.

Sermilik-fjord. 366, 398.                   •

Setterberg, C, analvs af »klockmetall».
378.

Sjukdomar, eskimåernas. 510.

Sjöar på inlandsisen. 208, 225.

Sjöborre, fossil. 340.

Sjökort, äldsta tryckta. 24.

Skalbaggar på Grönland. 196, 387, 425.
— fossil. 342.

Skandsen. 108.

Skarfvefjellet. 103, 104.

Skidtäflan i Lappland. 239.

Skridjöklar, se:  Glacierer.

Skrälingar. 446.

Skärgård vid Grönland. 88, 100;

Slipning af berghäll genom is. 117, 122 n.

Slädar, eskimåernas. 323, 493.

Smith, Thomas. 66.

Smith Sound. 305, 306, 316.

Smitt, Krarup. 155.

Snöblindhet. 205, 215.

Snöbrillor. 516.

Snöflora, se: Isflora,

Snöhus. 488.

Snösörja på inlandsisen. 208, 227

Snus, eskimåernas. 95, 473.

Sodalit-syenit, 390.

Sofia, expeditionens fartyg. 18,

Sofias hamn. 113, 186, 350.

Sonntag, astronom. 254.

Sowallick, jernblock vid. 14, 110, 314,
335.

Spetsbergen, isvandring på. 155. —
grafvar på. 370 n.

Spisordning för is vandringen.  203.

Springbrunn på inlandsisen. 151, 153.

Språk, eskimåernas. 399, 442.

Steenstrup, J. 39, 122, 411.

Steenstrup, K. J. V. 85, 185, 276, 281,
284, 340, 343, 367 n, 407 n, 438. —
porträtt. 277.

Stenar på inlandsisen. 213.

Stenredskap, grönländarnes. 479.

Stephenson, kapten. 256.

Stillahafs-eskimåer. 441 n.

Store Dimon. 25.

Strömfelt, H. F. G. 20, 31, 430.

Subularia aquatica, 425.

Sumpcypress, fossil. 279.

Sund genomskärande Grönland,
förmodadt, 233, 235.

Sunken land of Busse. 52.

Surturbrand. 39. 

Sutherland. 304, 315.

Svedenborg, Emanuel. 116.

Svin förtäras ej af grönländare. 471.

Södra Strömfjorden. 407.

Sötvattensmollusker på Grönland. 196.


<b>T</b>asersuak. 390.

Tasiusak. 303, 339.

Tasiusarsoak. 111, 350.

Tatuering, eskimåernas. 468.

Taylor. 93, 434.

Tertiärflora vid Atanekerdluk. 275. —
på Harön. 343.

Tertiärtiden, temperatur på Grönland
under. 280.

Thimoteus Kujanangitsok. 394, 413.

Thomsen, Julius. 97.

Thomson, W. 79.

Thorfinn Karlsefne. 448.

Thorgils Orrabeinsfostri. 449.

Thorhallesen, E. 365, 367.

Thorkelsson, E. 47.

Thorstein Eriksson. 448.

Thorsteinson, A. 47.

Thorvald Eriksson. 447.

Thurso. 24, 430.

Tietgen, etatsråd. 97.

Tilas, Daniel. 117.

Tingmiarmiut. 400.

Tjufaktighet, eskimåernas. 499.

Tobak, hos eskimåerna. 472.

Toppis. 208.

Torell, O. 122, 141, 276. — porträtt, 120.

Tornarsuk. 522, 526.

Toxwærd, kapten. 21.

Trichopitys. 286,  287.

Trisectio anguli. 92 n.

Troil, U. v. 33, 43.

Troll (eskimåer). 449, 451.

Trolldom hos eskimåerna. 521.

Trondhjems domkyrka. 397 n.

Trumdans. 506.

Trumma, eskimåernas. 524.

Träsnitt, isländska. 46.

Tsehuktscher, slägtskap med eskimåer.
442. — redskap, jemförda med
eskimåernas. 482. — båtar. 64.

Tufis. 208.

Tulinius, konsul. 30.

Tulpanträd, fossila. 265, 282, 283, 286.

Tunugdliarfik. 361 n, 366.

Tuorda, Lars. 200, 201, 211, 227, 242,
246. —  porträtt, 248.

Tälgsten. 397, 397 n, 400, 473 n, 475,
478.

Tält, eskimåernas. 483.

Törnebohm, A. E. 223, 314 n.


<b>U</b>ifak, se: Ovifak.

Ujaragsugsuk. 111, 257, 346. —
undersökningar vid. 260 ff. —
lufttemperatur vid. 269.

Umanak (på ostkusten) 397, 400, 412,
416, 419, 478.

Umiak, 64, 532.

Unartoarsuk. 262, 346.

Upernivik. 302,  339.

Utrustning för isvandring.  165 n,  201.


<b>V</b>alnötsträd, fossilt, 280, 344.

Vandringar, eskimåernas. 473 n.

Värdar pä ostkusten. 394 n, 400, 421.

Vattenfall på inlandsisen. 149, 150, 152.

Venetz. 122 n.

Vesicaria arctica. 275.

Vespucci, Amerigo. 443 n, 496.

Vesterbygden. 5.

Vesteskimåernas hus. 488.

Vierbrüderthaler, funnen på Grönland.
380.

Vigvattenskärl, funnet på Grönland. 377.

Vinland. 4, 447.

Vinranka, fossil. 278.

Växter på inlandsisens yta.  212.

Växtförsteningar, på Island. 39. — på
Grönland. 13, 261 ff. — insamlandet
af. 261.


<b>W</b>aghenaer, Lucas. 24.

Wajgattet. 107, 260, 270. — namnets
första förekomst. 102 n.

Wallöe, P. O. 365.

Wandel, C. F. 403.

Weniaminoff. 441 n.

Whvmper, Edw. 7,  136, 140, 276.

Widmark, H. A. 242.

Wildes, F. 356.

Winkler. 39.

Wittrock, V. B.  12, 218 n.

Wollaston, doktor. 315.

Wolstenholme Sound. 306, 320, 326.

Worsaae, J. J. A. 365.

Wöhler. 96.


<b>X</b>anthoria elegans. 335.


<b>Y</b>oung, Allen. 358, 434.


<b>Z</b>amites. 341,  342.

Zeilau.  136.

Zeniernas resor. 47, 62, 65 n, 455.

Ziegler, Jac. 454.

Zorgdrager, C. G. 102 n.


<b>Å</b>sar, i Skandinavien. 118. — förekomma
ej vid inlandsisen. 189. — förf:s åsigt
om. 126.


<b>Ä</b>dla metaller på Grönland. 91, 432 n.


<b>Ö</b>berg, P. 141, 143.

Örsted. 96.

Österbygden, belägenhet. 4, 15, 382, 401.
— nordmännens försvinnande
derstädes. 453.

<img></img>
</chapter>
