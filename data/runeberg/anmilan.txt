Ännu

En Million Anekdoter

<small>på några hundratusen när.</small>

<img></img>

Samlade och utgifna

<small>af</small>

En gammal Skämtare.

——•——

Pris: 1 R:dr.


ÄNNU

EN MILLION ANEKDOTER

PÅ NÅGRA HUNDRA TUSEN NÄR.

SAMLADE OCH UTGIFNA

<small>AF</small>

EN GAMMAL SKÄMTARE.

———=•=———


STOCKHOLM.
<small>ALBERT BONNIER.</small>


STOCKHOLM.

<small>ALB. BONNIERS BOKTRYCKERI, 1868.</small>

<chapter name="Underbar räddning">
<tab> <i>Underbar räddning.</i>

En holländare berättade en gång att han ensam hade
blifvit räddad då tretton af hans kamrater vid en båts
kantring drunknade. — Men på hvad sätt undkom du
faran? frågade en nyfiken åhörare. — Jag gick aldrig i
båten, var holländarens lugna svar.

*
</chapter>
<chapter name="En qvick irländare">
<tab> <i>En qvick irländare.</i>

Tvenne skottska adelsmän reste till Irland för att se
sig om. En dag höll den ene vad med den andre att den
förste bonde de träffade skulle vara fiffigare än de. Den
förste de råkade var en liten trasigt klädd pojke, som
plöjde längs utåt gärdet. — Paddy, sade den ene gentlemannen
till honom, om fan just nu infunne sig här, hvilken
af oss tre tror du att han skulle taga? — Sure!
han skulle taga mig, ers nåd, svarade irländaren. — 
Men hvarför tror du det? frågade skotten ånyo. — Jo,
han är nog säker om deras nåder när som helst, svarade
pojken.

*
</chapter>
<chapter name="Lifvet i England">
<tab> <i>Lifvet i England.</i>

En tysk författare skrifver uti en bok om lifvet i
England, att tjufvar äro der i landet så sällsynta, att
man nödgas utlofva belöningar för att upptäcka dem.

*
</chapter>


<chapter name="Inbillningen är värre än pesten">
<tab> <i>Inbillningen är värre än pesten.</i>

En italiensk läkare berättade att ett fruntimmer 
inbillade sig icke kunna fördraga lukten af en ros. En
af hennes vänner kom en dag skrattande till henne och
höll i handen en afplockad ros; damen nedföll ögonblickligen
på en soffa, kände sig illamående och förlorade
medvetandet. Hon blef högeligen förvånad då hon återkom
till sans och man lät henne se att rosen ... var
<i>artificiel</i>.

*
</chapter>
<chapter name="En spelhistoria">
<tab> <i>En spelhistoria.</i>

Vid roulettebordet i Baden-Baden satt en rik fransman
och hans fru såsom åskådare af spelet. ”Tänk,”
sade plötsligt frun skämtande, ”om jag skulle spela på min
ålder!” — ”Gör det,” uppmuntrade henne bankören; ”det
är afgjordt att ett fruntimmer, som första gången spelar
och håller på sitt ålderstal, alltid vinner.” Alla sågo upp,
nyfikna att erfara på hvilken nummer damen skulle
hålla. Hon tager ur sin börs två louisdorer och håller
dem på 30. — ”Trettiosex!” ljuder efter en väntansfull
paus croupierens rop. — ”Ser du,” sade herrn, vändande
sig till sin fru, ”om du hade varit uppriktig och nämt
din verkliga ålder, så hade du vunnit 72 louisdorer.”

*
</chapter>
<chapter name="Också ett sätt att begagna bibeln">
<tab> <i>Också ett sätt att begagna bibeln.</i>

En neger blef ställd för rätta och öfverbevisad om
stöld. Domaren tillsporde honom: Kan du ej läsa? — Jo,
min herre, litet. — Godt, och gör du aldrig bruk af din
bibel? — Jo, min herre, jag brukar honom ofta att stryka
min rakknif på.

*
</chapter>


<chapter name="Ingångsspråk">
<tab> <i>Ingångsspråk.</i>

En prest, som predikade öfver evangeliet ”Kristus
sofver i skeppet”, hade till ingångsspråk: <i>Sofver han, så 
varder det bättre med honom.</i>

*
</chapter>
<chapter name="En ursäkt">
<tab> <i>En ursäkt.</i>

En af de officierande vid en kunglig kröning bar
sig något tafatt åt, och erhöll derför en snäsande 
tillrättavisning af den unge monarken. — Ers majestät täcktes
nådigst ursäkta, svarade hofmannen, jag skall göra det
bättre nästa gång.

*
</chapter>
<chapter name="En skål för fru H.">
<tab> <i>En skål för fru H.</i>

En vän af de sköna konsterna hade en bjudning för
sina bekanta inom theatern, hvarvid det öfverenskoms att
sällskapet skulle uteslutande tala svenska och undvika att
i samtalet inblanda några främmande ord. Men vid en
skål, som värden vid supéen utbragte för en af sina gäster,
den utmärkta aktrisen fru H., föreslog han den med de
orden: ”Jag får äran föreslå en skål för fru H., den största
af våra tragiska skådespelerskor.” — Det der var icke
rätt, anmärkte dervid en af de närvarande herrarna; ordet
”tragiska” är ej svenska. — Men här fins ju icke
något motsvarande svenskt ord, invände värden. — Skulle
man ej i stället för ”tragiska” kunna säga <i>sorgliga?</i> 
frågade interlokutören. — Det går visserligen an, svarade
den artige värden. Och sällskapet drack med förtjusning
skålen för fru H., ”den största af våra <i>sorgliga</i> 
skådespelerskor.”

*
</chapter>


<chapter name="Sinnesnärvaro">
<i>Sinnesnärvaro.</i>

Den berömda skådespelerskan Bethmann spelade i
Berlin prinsessan Ebolis roll uti Schillers Don Carlos, och
Mattausch, en stor naturskådespelare, men som lätt förlorade
hufvudet, spelade prinsen.

Uti scenen i paviljongen, dit Eboli inbjudit prinsen
och der denne tror sig få träffa drottningen, lemnar prinsessan
honom ett af konungen till henne skrifvet kärleksbref,
för att öfvertyga honom om huru mycket hennes
oskuld är hotad och huru väl hon behöfver hans stöd,
på samma gång som hon vill förtaga honom alla misstankar
genom att sjelfmant gifva honom brefvet, i händelse
konungens förslag skulle kommit till hans öron. Prinsen
tager brefvet och gömmer det hos sig, utan att i sin förlägenhet
bry sig vidare derom eller läsa det. Under loppet
af scenen finner prinsessan att han icke älskar henne,
utan att han här hoppats finna en annan, och utom sig
fordrar hon nu brefvet tillbaka. Don Carlos, som förgätit
brefvet, blir nu uppmärksam derpå, hör med glädje att
det är från konungen, det är nu i hans hand ett mäktigt
vapen, och han går triumferande i det han säger:

— Detta bref kom från konungen! Ja, prinsessa,
detta förändrar allt! (<i>I det han triumferande håller brefvet
i höjden.</i>) Det är ett oskattbart, ett dyrt, ett vigtigt
bref, och alla Philips kronor äro för lätta, för obetydliga
att kunna inlösa det! Detta bref behåller jag!

Här begick nu Mattausch den stora oförsigtigheten
att tappa brefvet innan han lemnade scenen. För att
inse det olyckliga deruti måste man besinna att alla 
prinsessans senare åtgöranden i pjesen bero deraf, och att
stycket skulle vara slut om hon kunde få igen sitt bref.
Eboli-Bethmann qvarstannar till sin monolog, och kan icke
fatta hvarför publiken blir så orolig samt nästan håller på 
att stiga upp och lemna salongen. Hon blickar utåt 
densamma för att upptäcka orsaken, men förgäfves. Slutligen
söker hon den inne på scenen och blir varse brefvet.

I samma ögonblick fru Bethmann får se brefvet visar
hon den största, den gladaste öfverraskning, i ett språng
kastar hon sig öfver detsamma, fattar det begärligt, 
genomflyger med af förhoppning blixtrande ögon raderna
och — kastar det slutligen med en gest af felslagen förhoppning
ifrån sig på golfvet, liksom hade det varit ett
falskt papper, ett annat bref. Man måste ha sett detta
med egna ögon, säger berättaren, för att uppfatta det
högst öfverraskande i denna beslutsamma handling, genom
hvilken de sönderslitna fogarna af ett så herrligt konstverk
åter sammanfattades och med ett enda grepp af en
liten men förståndig qvinnohand knötos tillhopa. Alla utbröto
i en sådan bifallsstorm att hela huset darrade dervid.

*
</chapter>
<chapter name="Motstycke till föregående">
<tab> <i>Motstycke till föregående.</i>

En omtyckt berlinerskådespelare vid namn Herdt höll
sig till den grad väl med ”mannen i luckan”, att han aldrig
kunde spela utan att bero af honom; han tyckte helt
naivt detta vara sin fullkomliga rättighet. En afton då han
som den gamle Thiebaut började ”Orleanska jungfrun”
märkte han redan vid första orden att sufflören ej var på
sin plats dernere; han blef genast orolig, började stappla
och stod slutligen alldeles stilla. Efter en stund gick han
ner till rampen, aftog sin mössa och sade till publiken i
förolämpad ton och fullkomligt allvarsamt:

— Ursäkta mig, mitt herrskap, men jag kan icke fortfara
att spela, ty sufflören är inte på sin post dernere!

Och dermed gick han helt trankilt sin väg ifrån scenen.
Ridån måste gå ned, sufflören efterskickades och om 
en stund började stycket ånyo. Herdt spelade nu sin roll
som om ingenting förefallit, och publiken var godmodig
nog att låta saken passera.

*
</chapter>
<chapter name="Ännu ett">
<tab> <i>Ännu ett.</i>

Under en mellanakt på Théâtre des variétés i Paris
hade en belgisk journalist hr Villemont gått ned på scenen
och var snart inbegripen i ett lifligt samtal med mll 
Gennetier, den skådespelerska, som skulle börja nästa akt.
Han stod bakom den fåtölj, i hvilken hon satt med hufvudet
lutadt i handen, i grubblande ställning alldeles som
det stod i rollen. Emellertid fördes konversationen så lifligt,
att hr Villemont icke hörde hur regissören ropade:
”plats!”  Ridån gick med detsamma upp och journalisten
hade det nöjet att helt oförmodadt befinna sig
ansigte mot ansigte med publiken. Han förlorade dock
icke sin sinnesnärvaro, utan bugade sig för mll Gennetier
och sade med mycket lugn: ”Alltså, madame, skall jag
icke återvända förr, än hr de Nerac kommit tillbaka.”
Och han aflägsnade sig med värdighet genom den mellersta
dörren i fonden. Åskådarne visste naturligtvis ej
hvem den skådespelaren var, som icke åter uppträdde,
eller hvad den der hr de Nerac var för en gynnare, som
ingen vidare omnämde.

*
</chapter>
<chapter name="Märkligt olycksfall">
<tab> <i>Märkligt olycksfall.</i>

I en fransysk tidning läses följande korrespondensartikel
från Irland: ”En förfärlig händelse har träffat
M. G.  Han föll i går från balkongen utanför sitt fönster
ned i gatan och bröt ryggen af sig, hvarpå döden följde
inom en kort stund. Samma olyckshändelse träffade honom
äfven i fjol.”

*
</chapter>


<chapter name="Tron gör’et">
<tab> <i>Tron gör’et.</i>

Som bekant är ämnade Napoleon göra Englands
kolonialhandel ett starkt afbräck i det han gynnade
fabrikationen af hvitbetssocker. I Paris utkom i anledning
deraf en karrikatyr, föreställande den lille konungen af Rom,
sittande i sin ammas knä och tuggande på en ofantligt
stor hvitbeta, under det amman sade: ”Mangez, mangez
toujours, mon petit roi; votre papa dit que c’est du
sucre!” (Ät, ät på, min lilla kung; er pappa säger att
det är socker.)

*
</chapter>
<chapter name="Kejsar Ferdinand och hans brorsöner">
<tab> <i>Kejsar Ferdinand och hans brorsöner.</i>

Ett par brorsöner till gamle kejsar Ferdinand af
Österrike kommo i kejsarens närvaro i en häftig disput
med hvarandra. Slutligen sade den ene af ynglingarna
till sin motståndare: ”du är den största narr i hela Wien!”
— ”Mina unga vänner,” utbrast kejsaren förvånad öfver
detta åsidosättande af etiketten, ”ni synes hafva glömt
min närvaro.”

*
</chapter>
<chapter name="En kristen som lefver på afguderiet">
<tab> <i>En kristen som lefver på afguderiet.</i>

En fabrikant i Birmingham har uteslutande slagit sig
på industrien att förfärdiga gudabilder, hvilka utföras till
Ostindien. Dessa gudar kunna fås förgyllda, försilfrade
eller målade; för förgyllningens, försilfringens och
målningens varaktighet ansvaras. För mindre familjer, hvilkas
förmögenhet blott sträcker sig till gudar af lägre rang,
finnas små halfgudar och andra ringare gudar, i största 
urval. Kredit lemnas icke, men vid partihandel beviljas
rabatt. — Som handelsman gör fabrikanten goda affärer
genom att sälja afgudar, medan han som kristen motarbetar 
afguderiet genom gåfvor till missionssällskaperna.

*
</chapter>
<chapter name="En djerf spelare">
<tab> <i>En djerf spelare.</i>

Från spelbanken i Wiesbaden berättas följande kostliga 
anekdot:

En fin herre, som såg nästan förnäm ut, trädde en
afton sistlidne vår fram till banken, gaf croupiern före
kortens aftagande en vink och sade: <i>Un billet — rouge!</i>

De vid spelet assisterande betraktade den främmande
och togo en sats åt den distinguerade främlingen, sedan
han upprepat de anförda orden, utan att pengarna stodo
på färgen.

Men rödt förlorade och croupiererna tilläto sig nu
å sin sida att vinka litet åt främlingen och uppmana
honom att betala. — Då reste sig den obekante ynglingen
och talade följande ord:

”Mina herrar, jag har ingenting att betala med. Jag
är bara en skräddargesäll från Mainz. J kunnen kasta
ut mig.”

Vi behöfva väl icke tillägga att det skedde den djerfve
så som han önskade.

*
</chapter>
<chapter name="En distinktion">
<tab> <i>En distinktion.</i>

Dr Swift, den qvicke författaren till Gullivers resor
begagnade ofta uttrycket: ”<i>I make a distinction</i>” — jag
gör en åtskilnad.  En dag var han inviterad till middag 
hos en lord, hvarvid hans herrlighet, som ville roa sina
gäster på den lärde doktorns bekostnad, fick det infallet
att under det soppan serverades helt tvärt fråga honom
om religionen tillät att döpa barn i soppa. — ”I make a
distinction”, svarade Swift; ”är det fråga om att i allmänhet 
döpa barn i soppa, säger jag nej; men skulle det deremot 
vara fråga om ers lordships soppa, så säger jag ja,
ty den är icke stort annat än vatten.”

*
</chapter>
<chapter name="Hvad säga de fredliga vårdar?">
<tab> <i>Hvad säga de fredliga vårdar?</i>

På en kyrkogård i Sharon (Connecticut) ser man
sju grafvar, tillhörande samma familj, ordnade i cirkel.
Sex af dessa grafstenar äro uppresta till hågkomst af
de sex hustrurna till en man, medan den sjunde, som
bildar en mera upphöjd minnesvård, bär denna enkla
men rörande inskrift: ”Vår man”.

*
</chapter>
<chapter name="En reklamation">
<tab> <i>En reklamation.</i>

Då engelska regeringen under Ludvig den fjortonde
lade sig ut för hans protestantiska undersåter och anhöll
om lösgifvande af dem som voro fångar på galererna,
frågade Ludvig vredgad: ”Hvad skulle konungen af
England säga, om jag begärde hans fångar på Newgate?” — 
”Sire,” svarade ambassadören, ”min konung skulle lemna
er hvarenda en utaf dem, <i>om ni reklamerade dem såsom
bröder</i>.”

*
</chapter>
<chapter name="Nödig kännedom af yrket">
<tab> <i>Nödig kännedom af yrket.</i>

<i>Kontoristen.</i>  Jag tror mig med säkerhet kunna
rekommendera min grundliga kännedom, så väl i fråga om 
böckers förande, som i varuförsäljning, och åberopar mig
i det hänseendet på intyg från flera hus.

<i>Köpmannen</i>  (läser): Michaëlson & Benedicks, Tottie
& Arfvedson, idel solida firmor! — Men ... hör på ...
har herrn icke också tjent i något <i>bankrutteradt</i> hus?

<i>Kontoristen.</i>  Nej.

<i>Köpmannen.</i>  Då måste jag, ehuru med mycken ledsnad, 
säga herrn, att jag ej kan fästa afseende vid herrns
anhållan; ty — som herrn sjelf torde inse, så kommer
man nu för tiden ingenstädes med en ensidig bildning;
man måste äfven ega en <i>eventuell</i> bildning — jag menar
— kunna skicka sig äfven i <i>oförutsedda</i> fall.

*
</chapter>
<chapter name="Ej blot til Lyst">
<tab> <i>Ej blot til Lyst.</i>

En resande, som kom till en gästgifvaregård i södra
Sverige, fick, då han steg in i gästgifvarens rum, se huru
denne af alla krafter höll på att prygla upp en gosse,
som förgäfves skrek och bad om förskoning. Den resande
gick genast emellan och bad gästgifvaren vara något
mindre obarmhertig. Derpå frågade han hvem den unga
gossen var, och hvad han hade gjort. ”Jo, det är min
brorson,” svarade gästgifvaren, ”som är hos oss några dar
för att roa sig.”

*
</chapter>
<chapter name="Tragediens mått">
<tab> <i>Tragediens mått.</i>

En dramatisk författare gick vid en repetition med
stora steg fram och tillbaka på theatern. — ”Hvad gör
ni der?” frågade direktören. — ”Jag håller på att taga
mått till en ny tragedi,” var svaret.

*
</chapter>
<chapter name="Till en varnagel">
<tab> <i>Till en varnagel.</i>

Då en stråtröfvare fördes till galgen sade modren, 
bekymrad om hans förbättring, till honom: ”Hör, min
kära Pelle, jag hoppas att det här skall lända dig till
varning för hela din lifstid.”

*
</chapter>
<chapter name="Namnförändring">
<tab> <i>Namnförändring.</i>

Vid tiden för förgiftaren Palmers afrättning hade namnet 
på staden Rugeley, theatern för mördarens brott, blifvit
så oskiljaktigt förbundet med hans missgerningar, att de
lokala myndigheterna ville förändra stadens namn. En deputation 
begaf sig således till lord Palmerston, då premierminister, 
för att anhålla om tillåtelse dertill och på samma gång
bedja hans herrlighet att sjelf utvälja ett namn åt staden.
Lord Palmerston svarade ögonblickligen med ett spefullt
leende: ”Kalla då er stad för <i>Palmer’s Town</i> (Palmers stad)!”

*
</chapter>
<chapter name="Börd och förtjenst">
<tab> <i>Börd och förtjenst.</i>

Man vet att en af de sista lordkanslererna i England
hade börjat sin bana ganska anspråkslöst; han var
nemligen simpel barberarelärling. En dag, under en stormig
debatt, blef han af en man af god börd men klena
naturgåfvor förekastad denna omständighet. — Mylord,
genmälte kansleren, utom den olikhet som existerar mellan
min härkomst och eder, är det ännu mellan oss den
skilnaden att om <i>ni</i> hade gjort er debut i lifvet hos en
barberare, skulle ni ännu i denna stund vara hans lärling.

*
</chapter>
<chapter name="En fin vink">
<tab> <i>En fin vink.</i>

De personer som i en theatersalong resa sig från sina
platser näst före slutscenen i pjesen och bullersamt rusa
till dörrarna för att först hinna ut, störa derigenom de 
öfriga åskådarne på samma gång de ådagalägga sin brist
på hyfsning och lefnadsvett. En fransk theaterdirektör
har nyligen gifvit dem en qvick lexa genom att på sin
affisch låta trycka följande avis:

”Vi bedja tjenstfolk och personer från landet som
måste vara hemma före slutet af sista akten, att så tyst
som möjligt gå sin väg under sista mellanakten, för att
icke störa de damer och herrar som naturligtvis vilja se
upplösningen af stycket utan något otidigt afbrott.”

*
</chapter>
<chapter name="Inbjudande">
<tab> <i>Inbjudande.</i>

På kyrkogården i Brothesay i Skottland läser man
på en grafvård följande inskrift: ”Denna sten är upprest
af Jenny B. till minne af hennes man, Henry B. — Den
som kommer till mig, stöter jag förvisso ej tillbaka.”

Detta är utan tvifvel uppmuntrande för hvilken som
helst som har lust att fria till enkan.

*
</chapter>
<chapter name="Också ett monument">
<tab> <i>Också ett monument.</i>

En fläskleverantör, som hade varit fästad vid amerikanska 
nordstatsarméen, infann sig hos en skulptör i Rom
och tillkännagaf för honom sin afsigt att skicka till sin
födelsebygd i Amerika något varaktigt minne af sig. Han
omtalade för konstnären med älskvärd uppriktighet att
han hade börjat förtjena sitt uppehälle med att försälja
tändstickor, och hade förvärfvat sin nuvarande förmögenhet 
genom lyckliga spekulationer. — Nu, fortfor han, har
jag i denna stad sett ett monument som just ingår i mina
idéer. Det är ett slags pelare med små gubbar som löpa
hela raden uppåt och en lustigkurre på spetsen. — Det
är Trajani kolonn, sade artisten leende. — Det är alltför 
möjligt, återtog den andre. Nåväl, nu skulle jag vilja att
ni åt mig förfärdigade en alldeles likadan; det skulle bli
hela min lefvernesbeskrifning: allranederst börjar ni med
att sätta den lilla gossen som säljer tändstickor, sedan
fortsätter ni tills ni kommer till toppen, och der placerar
ni mig sjelf i en graciös och leende attityd!

*
</chapter>
<chapter name="God ursäkt">
<tab> <i>God ursäkt.</i>

Vid den starka rekryteringen, som föregick österrikarnes 
utryckande i fält i italienska kriget 1859, blef,
bland hundratusen andra, en individ uttagen, som ganska
ordentligt höll det föreskrifna måttet och äfven för öfrigt
syntes frisk och färdig, men som det oaktadt förklarade
att han alldeles icke passade till soldat.

— Hvarför det då? frågade mönsterherren.

— Jo, se det är på det viset, förklarade den
konskriberade, att jag har lärt repslagareyrket, och sålunda
har jag blifvit van vid att aldrig gå framåt utan alltid
tillbaka, och det duger väl inte för en soldat?

— Approberas, yttrade mönsterherren kallt.

*
</chapter>
<chapter name="En bomb">
<tab> <i>En bomb.</i>

I en amerikansk revy skildras det afslutade
krigets materiella verkningar, och hvarvid författaren
omtalar en besynnerlig tillfällighet: En bomb, inkastad i
staden Charleston, slog upp en bibel som låg på kanten
af predikstolen i en kyrka; det sålunda uppslagna bladet
innehöll versen: ”Detta hafver ovännen gjort.”

*
</chapter>


<chapter name="Stalldörren">
<tab> <i>Stalldörren.</i>

Man vet att österrikarne äro mycket klena skyttar
i jemförelse med fransmännen. Öfning har emellertid
icke fattats dem. Så omtalas en österikisk rekryt, som,
sedan han hade lärt sig exercera och slutligen äfven skulle
försöka med att skjuta, af sin officer blef uppmanad att
sigta på en stalldörr. Bekryten sköt, men förfelade äfven
<i>detta</i> mål.

— Huru oskickligt, utbrast officeren; att icke en
gång kunna träffa en stalldörr!

— Nej, det brydde jag mig inte om, svarade rekryten;
alla fienderna kunde väl inte stå midt i dörren heller,
utan några lupo väl också bredvid!

*
</chapter>
<chapter name="Nationalgardes-officeren">
<tab> <i>Nationalgardes-officeren.</i>

I en af de insurgerade påfliga legations-städerna
upprättades vid fransmännens inryckande ett nationalgarde,
vid hvilket bland andra en forman upphöjdes till kapten.

En dag då denne hedersman anförde sin pluton och
i spetsen för densamma ryckte upp på torget föll han
plötsligt ur sin roll och i stället för att kommendera
”halt” ropade han ”proo, prooo!”

Så stor är vanans makt!

*
</chapter>
<chapter name="Tacksamhet">
<tab> <i>Tacksamhet.</i>

Från det blodiga slaget vid Solferino berättas följande
anekdot:

En österrikisk kanonier ertappade, just som han hade
fyrat af sitt skott, med respekt till sägandes, ett kryp,
som helt lugnt marscherade utför hans rockärm. Han grep 
sin fiende, lade honom på kanonen, och böjde sig för att
expediera honom.

I samma ögonblick hven en fiendtlig kula så nära
öfver hans hufvud, att hårstråna böjde sig dervid.

— Potz Donnerwetter! utropade han, patron, du har
räddat mitt hufvud. Den ena vänskapstjensten mot den
andra, och dermed satte han delinqventen åter bakom örat
på sig.

*
</chapter>
<chapter name="Exempel af excentriska karakterer">
<tab> <i>Exempel af excentriska karakterer.</i>

En förnäm dansk vid namn Schlager, som lefde på
90-talet, sålde hela sin egendom och nedsatte sig på den
nordligaste kusten af Island. Skälet till detta originella
beslut var: ”att han hatade den europeiska luften och
älskade de friska vindarna från nordpolen.” — En engelsman 
nedslog för några år sedan sina bopålar midt uti
morasen och ödemarkerna på vestra kusten af Irland.
Hans skäl var: ”att kunna vistas nära den yttersta
poststationen till Amerika.” — En spanjor utvalde sin
boningsplats på högsta spetsen af bergsryggen Sierra Morena
och då han tillfrågades hvarföre han föredrog detta ställe
midt ibland moln, stormar och öknar, svarade han: att
han var ledsen vid menniskoslägtet, och att molnen dolde
det för honom; att han var uttråkad af sin hustrus
outtröttliga tunga, och att stormarne öfverröstade henne;
och hvad öknen beträffade, så var han på intet vis i
någon ödemark, då han hade englarne så nära sig.”

*
</chapter>
<chapter name="En from önskan">
<tab> <i>En from önskan.</i>

Då de engelska skeppen gjorde sig redo till angrepp
på den förenade spanska och franska flottan vid höjden 
af Trafalgar, såg premierlöjtnanten på ”Revenge”, då han
gjorde runden för att öfvertyga sig att allt var i ordning,
en artillerist knäböja vid en kanon. En så ovanlig
ställning hos en sjösoldat öfverraskade officeren, och han
frågade derföre artilleristen om han vore rädd. ”Rädd?”
svarade artilleristen, ”åh nej! jag beder blott att de fiendtliga
kulorna måtte bli utdelade efter samma proportion som
prispenningarna — till största delen bland officerarne.”

*
</chapter>
<chapter name="Det segrande skrattet">
<tab> <i>Det segrande skrattet.</i>

Bland de härförare, som åtföljde kejsar Napoleon på
hans tåg till Egypten, befann sig äfven general Friant.
Han kommenderade en armédivision, som bland annat
äfven fått sig tilldelat ett antal lärda, och som under
marschen hotades af en stor hop Araber. Generalen lät
genast utgifva följande ordres: La division formera un
carré; les ânes et les savans au milieu! (Divisionen
formerar en fyrkant, åsnorna och de lärda i midten.) Ett
allmänt skratt höjde sig från hären. Araberna, som just
då ville angripa, och som trodde sig blottställda för en
hotande fara, emedan de vid ett dylikt tillfälle ej kunde
begripa ett allmänt af munterhet uppkommet skratt, vände
genast om, och läto divisionen obehindradt fortsätta sin
marsch.

*
</chapter>
<chapter name="Ett stort fall">
<tab> <i>Ett stort fall.</i>

En hög person blef af ett ungt fruntimmer tillfrågad:
”Om någon föll från månen, hur länge skulle det dröja
innan han kom ned till jorden?”

— ”Det kan jag inte precist säga,” svarade den
höge interlokutören; ”men det vet jag, att om <i>ni</i> föll
skulle ni nedkomma 40 veckor derefter.”

*
</chapter>


<chapter name="En furste, som lärt sig konjugera">
<tab> <i>En furste, som lärt sig konjugera.</i>

Den italienska fursten af Monaco, en dum och
karakterslös menniska, flydde år 1815 för fransmännens i
triumf återkommande kejsare. Ödet syntes likväl ha velat
leka med honom, ty flyende lopp han i händerna på dem
han ville fly. ”Nå, hvart ämnar ni ta vägen, herr de
Monaco?” frågade Napoleon med sarkastiskt leende den
bestörte. ”Sire,” stammade denne under ömklig själsångest,
”sire, — jag kommer, — jag går, — jag gick, — jag
skall gå.” ”Ni var, ni är, ni skall bli — alltid densamme,
herr de Monaco!” svarade kejsaren och lössläppte den
bäfvande pysslingen. ”Jag finner med nöje,” tillade han
slutligen, med förakt och ömkan i orden, ”att ni under
min frånvaro rätt väl användt er tid; ni har lärt er att
konjugera. Gå, jag vill ej längre uppehålla er.”

*
</chapter>
<chapter name="Henrik IV och Gabrielle d’Estrées">
<tab> <i>Henrik IV och Gabrielle d’Estrées.</i>

Hos en fransysk författare, A. H. Chateauneuf, citeras 
ett till pariserparlamentet aflåtet legitimationsbref af
Henrik den fjerde för hans son med Gabrielle d’Estrées,
César Vendôme.  Detta bref innehåller bland annat
följande naiva rader:

Som Gud ända hittills icke förunnat mig lifsarfvingar
i mitt lagliga äktenskap — — — så har jag på annat
sätt sökt erhålla sådana; och enär de stora behag och
fullkomligheter såväl till själ som kropp, hos Vår dyrbara
och välälskliga Dame Gabrielle d’Estrées person icke kunnat 
undgå vår uppmärksamhet, hafve Vi förty sedan några
år tillbaka med henne plägat umgänge. — — — Vi
hafva trott oss utan betänkande och utan att belasta vårt
samvete kunna göra detta, då Vi haft oss bekant att hennes 
äktenskapliga förbindelse är upplöst.” — — — — 

*
</chapter>


<chapter name="En kunglig klagan">
<tab> <i>En kunglig klagan.</i>

Mr Chateauneuf anför ur ett annat bref från Henrik 
IV till hans vän Sully följande klagande ord:

”Jag är omgifven af fiender och har icke en gång en
häst, på hvilken jag kan strida, eller ett harnesk att
anlägga. Mina skjortor äro utslitna; mina rockar ha hål på
armbågarna; min köttgryta står ofta omstjelpt, och sedan
två dagar äter jag middag och afton än hos den ena och
än hos den andra.” — — — 

*
</chapter>
<chapter name="En replik af Talleyrand">
<tab> <i>En replik af Talleyrand.</i>

När marskalk Davoust en gång hos furst Talleyrand
ursäktade sin sena ankomst dermed att han blifvit
uppehållen af en ”pékin”, och på T:s fråga hvad detta ord
skulle betyda, upplyste: ”jo, så benämna vi alla, som icke
höra till militären”, fick han af T. följande svar: ”Ack
ja, det är som hos oss, vi kalla militärer alla dem som
icke äro civila (höfliga).”

*
</chapter>
<chapter name="En dito">
<tab> <i>En dito.</i>

Furst Talleyrand, som var halt, erhöll en dag besök
af prinsessan P, som var enögd. — Hur befinner ni er
(comment vous <i>portez</i>-vous)? frågade prinsessan. — Jo
som ni <i>ser</i>, blef svaret.

*
</chapter>
<chapter name="Jules Janins stil">
<tab> <i>Jules Janins stil.</i>

Två fransyska journalister sammanträffade för flera
år sedan på operan i Paris. Den ene var nyligen gift
(Jules Janin), den andre hade icke långt förut blifvit
enkling.


— Hur befinner ni er uti er nya ställning? frågade
den förre.

— Jo, ganska bra; hvad säger ni om er egen?

— Ack, min vän, det ges intet bättre än att vara
gift; jag arbetar och har min hustru vid min sida. För
hvarje punkt tar jag mig en kyss; det är förtjusande.

— Nå, svarade den andre, då förstår jag hvarför
er stil numera är så hackig.

Detta samtal blef allmänt bekant och hvarje gång
en ny följetong af den lycklige maken utkom, räknade
man nyfiket punkterna. Häraf föranleddes diskussioner,
som för den oinvigde voro särdeles besynnerliga.

— Hvad vill detta säga? han har här blott satt
semikolon!

— Ja.

— Hvad de männen äro obeständiga! han hade väl
kunnat sätta en punkt der.

— Meningen fordrar icke mer än comma cum puncto.

— Det är godt och väl, men hans hustru är så
vacker; jag skulle i hans ställe ha satt punkt.

— Stackars liten hustru, den sista följetongen är
ganska kompakt.

*
</chapter>
<chapter name="En medlare">
<tab> <i>En medlare.</i>

De franska journalisterna, som fordom voro mindre
väl upptagna bland de högre klasserna och litet
äfventyrliga af sig midt ibland detta folk öfverlemnadt åt så
många äfventyr, med ett ord en smula aktörer på det
offentliga lifvets scen, gifte sig på den tiden gerna med
aktriser, hvad som sällan händer i våra dagar.

Journalisten M... hade sålunda gift sig med den
ryktbara mlle D., som, efter hvad man påstår, icke var
något mönster af äktenskaplig trohet. M... tog saken 
filosofiskt och blef icke magrare för det. Han nöjde sig
med att ligga för sig sjelf, ehuru deras rum gränsade
intill hvarandra.

En afton, då den förträfflige M..., uttröttad efter
dagens arbete, sof den rättfärdiges sömn, blef han hastigt
uppväckt af snyftningar och afbrutna ord.

Det var en af hans hustrus tillbedjare, som genom
att muta kammarjungfrun, hade lyckats praktisera sig in
i hennes matmors sängkammare. Denne älskare hade låtit
förföra sig till en otrohet, som man strängt förebrådde
honom. Förgäfves försäkrade han om sina goda föresatser 
för framtiden, förgäfves bedyrade han <i>att han icke
skulle göra så mer</i>, man stötte honom tillbaka, man
nekade att höra hans ursäkter.

Scenen förlängde sig och hindrade den stackars M...
att sofva. Trött af detta bråk, uppledsen, utmattad,
utbrast denne slutligen: ”Men, min söta vän, när han
lofvar dig att han inte skall göra så mer!”

*
</chapter>
<chapter name="En fantasidrägt">
<tab> <i>En fantasidrägt.</i>

En ung dam af societeten bevistade en kostymbal i
en fantasidrägt föreställande en ros. Man erkände
allmänt att hon var beundransvärd. — ”Det märkvärdigaste
är”, yttrade någon, ”att den snälla flickan sjelf förfärdigat 
sin kostym från början till slut.” — ”Har hon sjelf
tillklippt och sytt den?” frågade grefve M. — ”Ja.” — 
”Har hon också sjelf anlagt de olika färgnyanserna?” — 
”Äfven det.” — ”Nå”, sade grefve M., ”då skulle hon
framtill på kostymen kunna sätta: <i>Rosalie X. pinxit</i>, och
baktill: <i>Rosalie X. fecit</i>."

*
</chapter>


<chapter name="Väl öfverståndet">
<tab> <i>Väl öfverståndet.</i>

En person, som hade kommit i gräl med en annan,
var så rädd att få stryk af sin ovän, att han en längre
tid höll sig undan; men oaktadt sin försigtighet undgick
han ej sitt öde och fick sina käppslängar då han minst
förmodade. ”Gudskelof”, sade han helt förnöjd, ”att jag väl
kommit ifrån den saken.”

*
</chapter>
<chapter name="En observation">
<tab> <i>En observation.</i>

”Jag har inte gått rätt, ser jag”, sade en bonde, som
hade fått uppdrag att köpa macassar-olja såsom medel för
hårväxten. Han märkte nemligen, att köpmannen i boden
sjelf var flintskallig.

*
</chapter>
<chapter name="I kyrkoboken">
<tab> <i>I kyrkoboken.</i>

En klockare gjorde, till åminnelse af sin utnämning,
följande anteckning i kyrkoboken: ”Denna dag blef
undertecknad klokare härstädes, hvilket synes af denna bock.”

*
</chapter>
<chapter name="En öfvergifven älskarinna">
<tab> <i>En öfvergifven älskarinna.</i>

”Nu har herr M. öfvergifvit mamsell X., få se om
hon ej hänger sig i förtviflan!” yttrade någon till hr
R. — ”Jo, på en annan,” genmälte R.

*
</chapter>


<chapter name="Det träffande porträttet">
<tab> <i>Det träffande porträttet.</i>

En musikus hade blifvit porträtterad. Några hans
vänner tycktes, i målarens närvaro, just icke vilja tillstå
att det egde mycken likhet med originalet och mästaren
var deröfver ganska pikerad, då ett af den porträtterades
barn kom in i rummet. ”Ah, se pappa, pappa!” utbrast
den lilla och belönades med ett famntag af den triumferande 
målaren. — ”Hvaraf ser du, mitt barn,” frågade
då en af de klentrogne, ”hvaraf ser du att detta skall
föreställa pappa?” — ”Af fiolen,” blef svaret.

*
</chapter>
<chapter name="Alexander von Humboldt om musik">
<tab> <i>Alexander von Humboldt om musik.</i>

Denne, icke blott såsom lärd, utan äfven såsom
menniska så sällsynte man, en sådan som flera sekler
erfordras för att frambringa, tillgänglig för alla och för allt
stort och skönt, egde, märkvärdigt nog, icke det ringaste
sinne för musik. Alla sina vänners upprepade inbjudningar 
att besöka operan afslog han ihärdigt. En enda gång
lyckades man dock öfvertala honom att i Paris bevista
en representation af Meyerbeers opera ”Hugenotterna”, som
då nyss blifvit uppsatt. Nourrit, Levasseur, Falcon lifvade
den tiden och ryckte med sig de åhörare, hvilka oupphörligt 
strömmade till att njuta af detta underbara verk. Efter
svärdinvigningen och den så djupt skakande duon i fjerde
akten, derunder det stormande bifallet icke tycktes vilja
taga slut, vände sig vännerna till Humboldt med ett
frågande: ”Nå?” Den ryktbare lärde svarade helt lugnt, i
det han pekade på orchestern, hvars medlemmar tycktes
öfverträffa publiken i förtjusningsutbrott: ”Detta ger mig ett
slående bevis på huru långt den menskliga dårskapen kan gå.”

*
</chapter>


<chapter name="Amerikansk sydstatstheologi">
<tab> <i>Amerikansk sydstatstheologi.</i>

Negrerna i Richmond berätta att biskop Moore en
dag då han predikade för dem gaf dem följande
profstycke på sydstatstheologi: — ”I tjenare, upplåten edra
öron och hören mig, hållen edra kök rena och snygga,
baken godt bröd, steken och suden eder mat efter edra
husbönders smak, och framdeles skolen I måhända blifva
inlåtna i himmelens kök.”

*
</chapter>
<chapter name="Calistoga vattenkuranstalt">
<tab> <i>Calistoga vattenkuranstalt.</i>

I en kalifornisk tidning finner man följande annons
af egaren till Calistoga vattenkuranstalt: ”Här erhållas
äfven de ryktbara varma gyttjebaden, desamma som
romarne i Italien begagnade för två tusen år sedan.”

*
</chapter>
<chapter name="Ett jernvägsmöte">
<tab> <i>Ett jernvägsmöte.</i>

Vid ett jernvägsmöte i London begärde en herre
ifrigt ordet för att hålla ett långt föredrag. Då han
ändtligen hade slutat frågade ordföranden honom torrt, om
han verkligen hade talat ut. ”Ja, sir, jag har talat ut,”
svarade talaren förnärmad. ”Således har ni väl ingenting
emot att jag gendrifver er?” fortfor ordföranden.
”Alldeles icke, om ni kan; men det är icke gerna möjligt.” — 
”Jag tror likväl,” sade ordföranden långsamt i det han
lät blicken löpa omkring rummet, ”och det både till er
egen och till alla de öfriga närvarandes tillfredsställelse;
jag skall nemligen meddela er att ni tagit fel om rum
och talat till oriktig församling. Ert lysande tal skulle
hafva hållits en trappa högre upp i n:o 6.”

*
</chapter>


<chapter name="Beklagligt!">
<tab> <i>Beklagligt!</i>

Man berättar följande anekdot om konungen af Spanien: 
När marskalk O’Donnell gjorde sin afskedsuppvaktning 
hos deras majestäter för att afgå till arméen, yttrade
drottningen till marskalken: ”Jag beklagar att jag ej
blifvit man, för att kunna ställa mig sjelf i spetsen för
mina trupper.” — ”Jag också,” tillade konungen.

*
</chapter>
<chapter name="En affär">
<tab> <i>En affär.</i>

Bland de tusentals tiggarbref baron Rotschild under
tidernas lopp fått emottaga, innehöll ett det pikanta
förslaget att brefskrifvaren, mot erhållande af en liten
anspråkslös vedergällning af 50,000 francs, skulle lära
baronen ett sätt att kunna uppnå en ålder af 160 år. Baron
Rotschild besvarade brefvet i följande ordalag: ”Min herre!
Det har ofta händt mig att jag blifvit hotad med döden
om jag icke gaf en fordrad summa penningar. Ni är
sannerligen den förste som begärt penningar af mig för att
förlänga mitt lif; ert förslag är utan tvifvel vida bättre
och mera humant. Men min religion lär mig att vi alla
stå under Guds beskydd och jag vill ej sjelf företaga mig
något för att undandraga mig hans rådslag. Mitt afslag
på ert erbjudande skadar ju för öfrigt icke er uppfinning,
af hvilken, jag önskar och hoppas det, ni sjelf bör draga
nytta. Beklagande att jag ej kan antaga ert tillbud,
gratulerar jag er uppriktigt till de 150 år, till hvilka ni
är kallad att lefva i denna verlden. Mottag etc. J.
Rothschild.”

*
</chapter>


<chapter name="Ett original">
<tab> <i>Ett original.</i>

En senor José Joachim da Gama Machado, kongl.
portugisisk kammarherre och attaché vid portugisiska
legationen i Paris, kände sig för många år sedan så svag,
att han trodde döden nära, hvarför han upprättade sitt
testamente. Den gången var han emellertid långt från
att uppgifva andan; han fick ännu tillfälle att efterhand
foga 71 codiciller till det ursprungliga dokumentet, och
först efter att hafva underskrifvit den sista af dessa
ytterligare bestämmelser dog han ändtligen, på sommaren
1861. Under fyra år tjente hans förmögenhet advokaterna 
till föda; då hans närmaste arfvinge hoppades att få
testamentet förklaradt ogiltigt, genom att påstå, det den
käre afdöde icke varit vid sina fulla sinnen. Många af
codicillerna voro också besynnerliga nog, t. ex.: ”Den 26
Maj 1859. Dåligt väder, så att jag måste hålla mig
hemma; jag vill derför göra litet godt. Jag testamenterar
hr de Chevalier 10,000 francs, och förhöjer mina tjenares
årliga pensioner med 1,000 francs för dem hvardera.” — 
”Jag testamenterar Athenæum i Paris 10,000 francs, med
det vilkor, att hälften af räntan skall tillfalla en professor
i naturhistorien, mot att han håller föredrag öfver den
inflytelse, som klädedrägtens färg och form utöfvar på
jordens karakter.” — ”Min begrafning skall ega rum
klockan 3 eftermiddagen, på den tid, då kråkorna flyga
tillbaka till Louvren.” — Senor Machado var fågelvän, och
förordnade derför, att en hel hop uppstoppade fåglar skulle
läggas bredvid hans lik i kistan, att hans tjenare i
processionen skulle bära en af hans favoritfåglar i dess bur,
och att en mängd andra exemplar af hans samling skulle
lössläppas på hans begrafningsdag; hans häst skulle också
följa. Han hade sjelf låtit inreda sitt grafställe; på
stenen lät han sätta följande inskrift: ”Här hvilar 
författaren af ”Likhetens theori” — det var en af hans
käpphästar — ”han föddes stammande och närsynt, och dog
blind. Vandringsman, låt naturens godhet väcka din
beundran!” — Saken blef slutligen afdömd; då den aflidne
efter rättens åsigt blott hade varit ett original, lydde
domen på att hans testamente skulle ega bestånd.

*
</chapter>
<chapter name="Fattigdomen och den ädla stoltheten">
<tab> <i>Fattigdomen och den ädla stoltheten.</i>

I franska staden Sens blef häromåret en vicomte de
Terves häktad för tiggeri. Inför polisdomstolen anförde
vicomten till sitt försvar, att ”aktningen för hans anor
och hans adliga vapensköld förbjöd honom att förtjena
sitt bröd med sina händers arbete.”

*
</chapter>
<chapter name="En försäkringsfråga">
<tab> <i>En försäkringsfråga.</i>

En handelsresande, som skulle fara till Amerika och
sedan tillbaka till England, vände sig till en försäkringsbyrå 
för att få 1,000 cigarrer, värderade till 200 pund
sterling, försäkrade mot hvarje möjlighet till förlust
genom vatten eller eld. Försäkringen beviljades. Sex
månader sednare presenterade han sig på bolagets byrå och
begärde att utbekomma försäkringssumman emedan alla
hans cigarrer voro uppbrända. — De ha icke brunnit upp
med fartyget, invände agenten, emedan detta för närvarande
ligger vid varfvet. — Det är sant, medgaf assurans-innehafvaren, 
de ha icke brunnit upp med fartyget; men jag
har <i>rökt</i> upp dem, de äro således allesamman uppbrända
och de voro försäkrade mot eld. — Agenten, temligen
förbryllad, visste icke hvad han skulle svara och vår
spekulant förklarade att han skulle återkomma dagen
derpå för att lyfta sina penningar. Han gjorde så 
också, men nu möttes han af bolagets juridiska ombud,
som allvarsamt sade till honom: Om ni icke återtar er
ansökan, så komma vi att väcka åtal mot er inför domstol 
för det ni med vett och vilja satt eld på gods som
varit försäkradt af bolaget. Assurans-innehafvaren, dräpt,
har icke förnyat sina påståenden.

*
</chapter>
<chapter name="Grym ordlek">
<tab> <i>Grym ordlek.</i>

I en liten stad i Frankrike inkom i en restaurationslokal 
en herre, som först roade sig med att locka till sig
ägarinnans lilla hund ”Temps” och sedan han en stund
hållit det stackars djuret öfver elden i jernspiseln slöt
med att kasta in det i elden. Man tillsporde honom om
anledningen till denna grymhet och gästen svarade helt
lugnt: ”jag gjorde det blott för att döda tiden (le Temps).”

*
</chapter>
<chapter name="En svår natt">
<tab> <i>En svår natt.</i>

Två dittills obekanta resande, A. och B., blefvo
inkvarterade i ett rum öfver natten. När A. insomnade
höll B. på att borsta sina tänder, och då A. på
morgonen åter vaknade, befanns B. stadd i samma operation,
hvilket gaf A. anledning att utropa: ”Herre, min Gud,
hvad för en tröttsam natt ni måtte haft med den der
sysselsättningen!”

*
</chapter>
<chapter name="Domedagsbasunen">
<tab> <i>Domedagsbasunen.</i>

En kavalleritrumpetare hade en <i>kusin</i>, som var
kammarjungfru hos en förnäm dam. En afton, då han
superade hos sin kusin, kom frun hem. Hvar skulle man
gömma sig? Kammarjungfrun räddade sig som hon 
kunde; trumpetaren och hans instrument (ty han hade sitt
instrument med sig) kröpo bakom en kanapé. Madame
var icke ensam, en herre följde henne. Man sätter sig,
man pratar; man utbyter några löften. — En dag, säger
han, glömmer ni mig. Ni har lofvat mig att bli min
hustru. En oundviklig resa skiljer mig ifrån er. Jag
är rädd. — Om jag någonsin glömmer er, svarar damen,
må jag bli straffad derför i denna verlden och i den
andra! Må ni förebrå mig min trolöshet till och med i den
stund då domedagsbasunen ljuder!

Vid detta ord föll en idé på soldaten som låg och
leddes; han fattar sin tuba och framstöter några väldiga
toner derur; damen, förskräckt, dånar. Trumpetaren tar
till flykten, och man skrattar mycket åt äfventyret.

*
</chapter>
<chapter name="Ett qviproqvo">
<tab> <i>Ett qviproqvo.</i>

En myndighet i Frankrike hade häromåret genom
något besynnerligt missförstånd utnämnt en häst till
grindvaktare. Ett icke mindre besynnerligt fall inträffade
år 1848 under det Lamartine var chef för utrikesministèren. 
Under de få ögonblick af lugn som virrvarret i
affärerna beskärde honom, sysselsatte sig skalden — 
ty skald förblef han fortfarande — med läsning af
Psaltaren. En vers, ett anslående ställe deri upptände hans
ytterst lifliga fantasi. Han tager sin anteckningsbok ur
fickan, skrifver med blyerts numret på en psalm och
derunder psalmisten Davids namn. Men i samma ögonblick
kom en hop folk för att tala med honom i republikens
affärer samt för att aflemna förslag till åtskilliga
konsulsplatser. Lamartine antecknade namnen på de sökande i
sin bok, hvilken han öfverlemnar till sin sekreterare
på det att denne skall utskrifva utnämningarna. 
Några dagar derefter utnämnde han de antecknade
personerna, hvilka utgjorde en hel massa. Alla konsuler och
deras kanslipersonal infunno sig derefter för att tacka
för utnämningarna. En enda felades vid uppropet, en hr
David, som fått plats i en aflägsen koloni. Lamartine
rådfrågade sitt minne, sin sekreterare, o. s. v., men ingen
ansökan, undertecknad med namnet David, hade ingått
till utrikes-ministeriet. Skalden tog ännu en gång fram
sin annotationsbok för att ytterligare leta, och han fick
nu först reda på hur tankspridd han varit. Han hade
nemligen utnämnt konungen i Israel, profeten David, till
konsul! Om man läser ”Moniteur” för denna tid, så
finner man deri följande officiella tillkännagifvande: ”Herr
*** har blifvit utnämd till konsul i *** i stället för
hr David, som afsagt sig platsen.”

*
</chapter>
<chapter name="Hinduisk satir öfver qvinnans ställning i Europa">
<tab> <i>Hinduisk satir öfver qvinnans ställning i Europa.</i>

<i>Duyanprakasch</i>, en mahrattisk tidning, offentliggör
ett bref, som förlöjligar de europeiska idéerna om
qvinnans rättigheter, hvilka alltid synas oförklarliga i en
asiats ögon. Brefskrifvaren påstår att drottningen med
det snaraste kommer att utfärda följande befallningar om
hvad en man har att iakttaga i förhållande till sin hustru
och vice versa: — ”Vid uppstigandet om morgonen böra
männen bocka sig 12 gånger för sina hustrur. Deras
göra är vidare att hemta upp badvatten åt dessa damer,
och att förrätta kökssysslorna för familjen. Hustrun å
sin sida ger alla morgnar 12 sparkar åt sin man, håller
honom till arbete, och ser till att han går upp på sitt
arbetsrum vid den timma då frun önskar bli honom qvitt.”

*
</chapter>


<chapter name="Underbara verkningar af åskan">
<tab> <i>Underbara verkningar af åskan.</i>

Verkningarna af åskan bli allt mer och mer underbara, 
isynnerhet i Amerika. Se här hvad man läser i
<i>Messager franco-américain:</i>

”En amerikan vandrade vägen framåt åtföljd af sin
ridhäst; plötsligt utbrast ett oväder, en elektrisk
urladdning skedde, och med den påföljd att vandringsmannens 
häst på fläcken förlorade sin skoning.”

”Hvad som gör händelsen ännu mera sällsam är, att
en annan häst, som var på arbete hos en hofslagare
tvåhundra steg från stället, fann sig fullständigt skodd, och
så bra som om hans skoning hade blifvit verkställd af
lärjungen af den helige Elias, hofslagarnes skyddspatron.”

<i>Messager franco-américain</i> fullständigar ej
berättelsen ... han vågar det icke; men man förstår lätt att
skorna som fråntogos den första hästen återfunnos under
fötterna på den andra.

*
</chapter>
<chapter name="Naiveté">
<tab> <i>Naiveté.</i>

En landtlig skönhet bevistade, under anförande af
en tante, en bal, der hon genast blef uppbjuden af en
artig kavaljer, men på hvars komplimenter hon blott
svarade ”jaha” och ”jaså”. — Men, kära barn, yttrade
tanten, som med uppmärksamhet hade lyssnat till samtalet,
så fasligt enfaldig måtte du väl icke vara, att du icke
skulle kunnat svara annat än jaha och jaså till den herrn
som så artigt tilltalade dig. — Ja, hvad skulle jag säga?
frågade vår landtlolla. — Åh, din kavaljer yttrade till
exempel: så vackra blommor ni har; derpå kunde du ha
svarat: ja, och hvad de lukta se’n! — Det tänkte jag icke
på, men om ... — Här afbröts samtalet genom en ny 
uppbjudning. — Tycker ni inte, frågade kavaljeren under
ett uppehåll i dansen, att mina byxor sitta bra? — Jo,
svarade den unga damen rodnande, och hvad de lukta se’n!

*
</chapter>
<chapter name="Beriktigande">
<tab> <i>Beriktigande.</i>

En notis att general Hooker blifvit omätligt rik
genom sin mexikanska frus död har framkallat följande
beriktigande i San Francisco <i>Alta:</i> 1:o) General Hookers fru
var icke rik då han gifte sig med henne, och icke på
någon annan tid heller. 2:o) General Hookers fru är icke
någon mexikanska. 3:o) General Hookers fru är icke död.
4) General Hooker har aldrig haft någon fru. 5) General
Hooker är icke någon Crœsus, har aldrig varit det och
kommer aldrig att bli det.

*
</chapter>
<chapter name="Den franska sockenpresten">
<tab> <i>Den franska sockenpresten.</i>

En beskedlig landtprest bodde i en by icke långt
från det franska Vitry. Han var allmänt älskad af sina
får, som han undervisade efter en alldeles egen method.

En dag då han var i predikstolen förklarade han för
sina sockenbor religionens förnämsta mysterier, och
utbredde sig länge öfver treenigheten:

”Sålunda, mina bröder,” sade han, ”känner ni alla
min hatt. Han har tre hörn, och emellertid är det icke
mer än en hatt.”

Ett ögonblick derefter afhandlade han Guds närvaro
i nattvarden, och som det var slut med hans argumenter
sade han, vändande sig till sina får:

”Ni invänder, att ni icke ser Gud i nattvarden;
det är visserligen ett skäl, men det är dåligt, och jag
går att bevisa er det. I detta ögonblick till exempel är 
jag i min predikstol, är det icke så? Jag behöfver bara
huka ner mig och ni ser mig icke mer ...”

Vid dessa ord, beledsagande handlingen med orden
försvann han för sina troendes blickar.

”Cucu”, sade han. Derpå, hastigt uppresande sig
igen: ”Och emellertid är jag här”, tillade han segrande.

*
</chapter>
<chapter name="Hvad en mumie är">
<tab> <i>Hvad en mumie är.</i>

På rådhuset i Maine infann sig en man för att
erhålla tillåtelse att förevisa en mumie i staden. ”Hvad
är en mumie för slag?” frågade borgmästaren. ”En egyptisk 
mumie, öfver tretusen år gammal!” svarade förevisaren. 
”Tretusen år gammal!” utropade borgmästaren
och sprang upp; ”är djuret lefvande?”

*
</chapter>
<chapter name="Ett saknadt vittne">
<tab> <i>Ett saknadt vittne.</i>

Ett mål förevar vid en domstol i London; då man
påropade ett af vittnena, upptäckte man att vittnet var
frånvarande. Domaren frågade hvar karlen hade tagit
vägen, en äldre herre reste sig och sade allvarsamt: ”Ers
herrlighet, han finns icke mer ibland oss!” — ”Det ser
jag nog,” svarade domaren med en viss otålighet, ”jag
frågar hvar han är?” — ”Hvad det angår,” återtog den
andre, ”så är jag absolut okunnig derom, allt hvad jag
kan försäkra är att han är död.”

Välbetänktheten i detta svar blef mycket beundrad
af de närvarande.

*
</chapter>


<chapter name="Trassliga slägtförhållanden">
<tab> <i>Trassliga slägtförhållanden.</i>

Jag blef bekant, berättade en person, med en ung
enka, som bodde tillsammans med sin vuxna stjufdotter,
och gifte mig med henne. Min far, som hade tillfälle att
ofta se vår stjufdotter, förälskade sig i denna och tog henne
till sin hustru. Derigenom blef min hustru sin svärfars
svärmor, min stjufdotter blef min stjufmor, och jag
förvandlades sjelf från stjuffar till stjufson. Min stjufmor
(min hustrus stjufdotter) fick en son — jag följaktligen
en bror, emedan han var son till min far och min
stjufmor; men då han på samma gång var son till vår
stjufdotter, blef min hustru hans mormor och jag sjelf
morfar åt min halfbror. Min hustru skänkte mig också en
son — min stjufmor, mitt barns halfsyster, är på samma
gång hans farmor, ty han är son till hennes stjufson;
och min far är svåger till min son såsom gift med hans
syster. Jag är bror till min egen son och svåger till
min mor; min hustru är sin sons tant — och jag är
min egen farfar.

*
</chapter>
<chapter name="Expektanten">
<tab> <i>Expektanten.</i>

En borgare i England tog sin son ur skolan och
förde honom till en notarie, hvilken samtyckte att antaga
honom till andre skrifvare. Man uppställde vilkoren, och
notarien sade till den unge mannen: Under sex månader,
från denna dag räknadt, erhåller ni ingen lön; sedan
gifver jag er 100 pund om året. — Det är bra, min
herre, svarade den unge mannen, i så fall rekommenderar
jag mig nu och återkommer om sex månader.

*
</chapter>


<chapter name="En ormhistoria">
<tab> <i>En ormhistoria.</i>

”Under Floridakriget”, berättade i ett sällskap en
officer, ”var jag anställd i amerikansk tjenst. En dag,
då jag hade ledigt, tog jag bössan på axeln och gick ut
på jagt, ett tidsfördrif som alltid roat mig. Under min
promenad i skogen kom jag händelsevis till ett sumpigt
ställe, och då jag stannat för att fundera ut ett sätt att
komma förbi stället utan att stiga midt i dyn, blef jag
varse på några stegs afstånd någonting, som jag tyckte
vara ett fäldt träd, några och fyrtio fot långt och
omkring en fot i diameter. Jag var så öfvertygad om att
det var en timmerstock jag hade för mig, att jag icke
såg närmare på föremålet; och sannerligen skulle jag icke
ha velat svära inför hvilken domstol som helst på att
det icke var något annat. Jag hade den tiden icke den
ringaste aning om tillvaron af ormar af sådana dimensioner. 
Nåväl — jag gick några steg tillbaka, tog fart och
hoppade i ett skutt upp på — kan ni gissa hvad?” — 
”En boa constrictor”, sade den ene. — ”Nej.” — ”Hvad,
icke det?” sade en annan, ”då kan jag ej fundera ut
det.” — ”Jo, mina herrar, det var just hvad jag anade
— en timmerstock.”

*
</chapter>
<chapter name="För namnets heder">
<tab> <i>För namnets heder.</i>

En fransk brottmålsdomare dömde en 15-årig brottsling 
till fängelsestraff. — Herr president, sade den unge
förbrytaren, jag bönfaller att bli dömd under en pseudonym, 
på det min ädla familj må stanna i okunnighet om
hvad som har förefallit. Man anställde en efterforskning
och erfor att den unge mannen, som ville att hans härkomst
skulle förblifva okänd, hade utgått från hittebarnshuset.

*
</chapter>


<chapter name="En aristokrat">
<tab> <i>En aristokrat.</i>

Under skräckregeringen i Frankrike väcktes pöbelns
hat mot en viss ädelsinnad och vältänkande man, men
som hade blifvit stämplad med titeln aristokrat, hvarföre
det suveräna folket var i beråd att till en början
uppbränna hans hus; sedan ville de se till, hvad som vidare
vore till görandes. — En hans vän räddade honom genom 
detta infall: ”Mina vänner! j kunnen ej tillfoga den
mannen den ringaste skada, huset och möblerna äro hans
kreditorers, han är ej far till sina barn, och det är helt
naturligt att hans hustru är för oss alla.” — ”Godt!”
inföll en af de mest ursinniga, ”så skall jag med en
pistol bränna hjernan i skallen på honom!” — ”Omöjligt,
ja, rent omöjligt,” återtog den först talande; ”ty hvad
angår hjerna, så har han aldrig haft någon!”

*
</chapter>
<chapter name="Högre! högre!">
<tab> <i>Högre! högre!</i>

För några få år sedan kom mr Tom Marshall till
Buffalo och höll der ett tal inför ett stort auditorium,
men under första delen af talet stördes han oupphörligt
af en person, som från ett hörn af salen oupphörligt
ropade: — högre! högre! Tom stod länge ut med att höra
dessa rop, men slutligen vände han sig till vakthafvande
officern och sade: — När domedagen kommer och engeln
blåser i domsbasunen, så är jag öfvertygad att i den stora
hopen, liksom här, skall finnas någon galning från Buffalo
som ropar: — högre! högre! Hela församlingen brast ut
i skratt. Tom återtog sitt tal och stördes icke vidare af
några påminnelser att tala högre.

*
</chapter>

<chapter name="Också ett svar">
<tab> <i>Också ett svar.</i>

En tidningsutgifvare friade till en prestdotter, men
blef oupphörligt af henne hänvisad att först förskaffa
sig fadrens samtyckte, och slutligen gick han till presten
och begärde flickans hand. — Kom i kyrkan i morgon,
svarade presten, och med detta svar måste friaren låta
sig nöja. Dagen derpå gick den otålige älskaren i
kyrkan, men missnöjd vände han derifrån, ty presten hade
till text: ”Min dotter plågas svårligen af djefvulen.”

*
</chapter>
<chapter name="Den tyske baronen">
<tab> <i>Den tyske baronen.</i>

En liten tysk baron hade något ärende till baron
Rothschild i Frankfurt, och gjorde honom derföre ett
besök. Den store financieren var ifrigt sysselsatt med
skrifning då baron X. anmäldes. Han såg således knappast
upp, men sade: ”Tag en stol, min herre.” Baronen, med
äkta tysk känslighet i afseende på titlarna, anmärkte:
”Min herre, ursäkta! Herr baron måtte visst inte ha hört
mitt namn. Jag är baron, alltså baron X.” — ”Ah, jag
ber tusen gånger om förlåtelse,” yttrade bankiren under
det han fortfor att skrifva, ”ni är en baron — tag då
två stolar, om ni vill vara så artig, och vänta tills jag
har slutat det här brefvet.”

*
</chapter>
<chapter name="Förhinder">
<tab> <i>Förhinder.</i>

En person omtalade att han var medlem af en
barmhertighetsinrättning, och att han på flera år ej försummat
sammankomsterna mer än två gånger, och då var det
”dödsfall och annat smått och godt” som förhindrat honom.

*
</chapter>


<chapter name="Lärdomsprof">
<tab> <i>Lärdomsprof.</i>

En gammal välgörande dame hade inrättat en skola
för barn och hade allt i ordning, då hon plötsligt märkte
att hon glömt något. — Res genast in till trädgårdsmästaren 
och köp några äppelträd, som vi skola plantera på
gården, befallte damen sin gamle trotjenare. — Ack,
hennes nåd tänker då på allting, och de små skola nog
bli glada, när de en gång få smaka på de goda äpplena,
sade den gamle tjenaren. — De skola inte vara för att
äta, upplyste damen. — Jaså, det är för att göra
äppelkaka af dem? — Nej, kära Frans, det är för att lära
barnen motstå frestelsen.

*
</chapter>
<chapter name="Medel mot spritånga">
<tab> <i>Medel mot spritånga.</i>

En herre sände en dag sitt factotum, en gammal
f. d. soldat, ner i sin källare med befallning att buteljera
ett nyligen inkommet fat whisky, men gaf honom på
förhand det rådet att han borde, för att bättre kunna
stå emot spritångan, taga sig ett dugtigt glas deraf innan
han började. Den gamle soldaten, som aldrig fått någon
befallning den han hjertligare åtlydde, gick med gladt
mod till källaren för att börja sitt arbete, synnerligast
som han nu erhållit särskild tillåtelse att smaka på
varan. Efter några timmar gick husbonden ner för att se
till arbetet, och finner då till sin förskräckelse soldaten
liggande sanslös på golfvet. — ”Nå, min kära Jonas!”
utropade herrn, ”du har icke följt mitt råd. Stig upp och
tag dig ett glas; det skall måhända återställa dig.” Jonas,
som icke lät säga sig detta två gånger, emottog och tömde 
glaset, sägande: ”Ack, husbonde, detta är det trettonde
glaset som jag tagit, och jag känner mig icke en bit bättre!”

*
</chapter>


<chapter name="Ett vad">
<tab> <i>Ett vad.</i>

En pariser-vexelagent vid namn D. hade hållit ett
vad med B., en rik kapitalist. Strax derpå dog hr B.
Två månader efter hans död kom D. till hans enka, sade
henne att han hållit ett vad på 16,000 francs med B.,
som denne förlorat, och frågade henne om hon vore villig
att till honom utbetala summan, ehuru han ej hade något
skriftligt om detta fördrag. Madame B. framtog utan
tvekan ur sin skrifpulpet en portfölj och började
uppräkna summan, då hr D. afbröt henne med orden: ”Nog,
madame! Då ni är af den tanken att vadet är gällande,
hvarom jag nu blifvit öfvertygad, fast jag ej var det
fullkomligt förut, så har jag att till er betala 16,000 francs;
ty det är jag som tappat vadet.”

*
</chapter>
<chapter name="Den bibliska kärleksförklaringen">
<tab> <i>Den bibliska kärleksförklaringen.</i>

Uti en af de amerikanska nordstaterna stod, för
icke längesedan, en ung älskvärd karl, i en kyrka, bredvid 
ett ungt och utmärkt vackert fruntimmer, som genom
ett behagligt och sedesamt väsende visste förhöja sina
kroppsliga behag. Sedan han några minuter hade betraktat 
henne, väcktes hos honom en oemotståndlig kärlek.
Öfverväldigad af sin känsla, bjuder han henne, med en
artig bugning, sin bibel och pekar dervid på följande
ställe i Johannis 2:dra epistel, 5:te versen:

”Och nu beder jag tig, Fru; icke skrifver jag tig
såsom et nytt bud, utan thet vi hadom af begynnelsen,
at vi skolom älska oss inbördes.”

En lätt rodnad färgade den sköna damens ansigte
vid läsningen af denna sällsamma <i>billet-doux;</i> likväl
besinnade hon sig icke länge, utan bläddrade med vana fingrar
i bibeln och gaf den, med en tacksam nigning, tillbaka 
åt egaren, hvarvid hon pekade på 1:sta kap. 16:de versen
i Ruths bok:

”Tala mig icke i thet sinnet, at jag skal öfvergifva
tig, och vända tilbaka igen ifrå tig. Tit tu går, tit
vil jag ock gå, ther tu blifver, ther blifver jag ock; tit
folk är mit folk, och tin Gud är min Gud.”

Åtta dagar derefter voro de man och hustru.

*
</chapter>
<chapter name="Fråga och svar">
<tab> <i>Fråga och svar.</i>

”Huru länge var Adam i paradiset innan han syndade?” 
frågade en ung fru sin man. — ”Tills han fick en
hustru,” svarade mannen helt trankilt.

*
</chapter>
<chapter name="En fru, som önskar sig vara en bok">
<tab> <i>En fru, som önskar sig vara en bok.</i>

Drydens fru beklagade sig öfver honom, att han blef
allt mera tråkig och så föga bekymrade sig om henne.
”Jag önskade,” sade hon, ”jag vore en bok, då kunde jag
mer få njuta af ditt sällskap.” — ”Ja, mitt hjerta,”
svarade Dryden, ”det önskade jag ock, då skulle du vara en
almanacka, af hvilken hvarje år utkommer en ny årgång.”

*
</chapter>
<chapter name="Sterne och Garrick">
<tab> <i>Sterne och Garrick.</i>

Sterne, som behandlade sin hustru ganska illa,
utbredde sig en dag inför Garrick i en ganska sentimental
ton öfver den äktenskapliga kärleken och troheten. ”Den
gifta man,” sade han bland annat, ”som tyranniserar sin
hustru, förtjenar att man bränner ner huset öfver hans
hufvud.” — ”Om detta är er mening,” svarade Garrick
”så hoppas jag att ni har ert <i>försäkradt</i>.”

*
</chapter>


<chapter name="En replik af madame Staël">
<tab> <i>En replik af madame Staël.</i>

En herre som ville passera för artig kavaljer hade
tagit plats mellan madame Staël och den herrskande
skönheten för dagen, och yttrade: ”Hur lycklig jag är att få
sitta mellan ett snille och en skönhet.” — ”Ja,” svarade
madame Staël, ”och utan att ega någondera.”

*
</chapter>
<chapter name="Ett ord!">
<tab> <i>Ett ord!</i>

”Sire, ett ord,” sade en soldat en dag till Fredrik
den store, presenterande honom en blankett till
officersfullmakt. ”Om han säger två,” svarade konungen, ”så
låter jag hänga upp honom.” — ”Underteckna,” genmälte
soldaten. Konungen fixerade karlen, hvisslade och skref
under.

*
</chapter>
<chapter name="Äktenskaps-statistik">
<tab> <i>Äktenskaps-statistik.</i>

En författare har haft det infallet att anställa en
beräkning öfver äktenskapens beskaffenhet, och påstår att
man ibland 872,411 äktenskap kan räkna:

1,362 hustrur, som öfvergifvit sina män och följt
sina älskare;

2,361 män, som rymt, för att bli qvitt sina hustrur;

4,120 par, som frivilligt skiljts åt;

191,023 par, som lefva i osämja under ett tak;

162,302 par, som hjertligen hata hvarandra, men
som under en antagen artighet dölja sitt hat;

510,132 par, som uppföra sig på ett högst likgiltigt
sätt emot hvarandra;

1,102 par, som verlden anser lyckliga, men hvilka
i sitt hjerta alldeles icke veta af denna lycka; och

9 verkligt lyckliga par.


Vi ansvara icke för denna beräkning, men kunna
försäkra, att dess författare icke är svensk; ty då hade
han visserligen icke en gång haft det infallet att göra
en sådan beräkning.

*
</chapter>
<chapter name="Alltid en möjlighet">
<tab> <i>Alltid en möjlighet.</i>

”Kan en menniska se utan ögon?” frågade en 
skollärare. ”Ja, herr magister,” lydde det raska svaret. ”Nej,
hur skulle det gå till?” utbrast den häpne läraren. ”Hon
kan se med ett öga, herr magister,” förklarade discipeln.

*
</chapter>
<chapter name="Hvad som ej kan förlåtas">
<tab> <i>Hvad som ej kan förlåtas.</i>

”En qvinna,” säger en sarkastisk samtida, ”kan förlåta
sin väninna att ha fått en ny egendom, man eller
älskare; men en ny hatt, då hon sjelf icke har någon
sådan — aldrig!”

*
</chapter>
<chapter name="En gammal tanke i en ung form">
<tab> <i>En gammal tanke i en ung form.</i>

En liten flicka, som vandrade vid sin fars sida en
stjernklar natt försjunken i betraktelser af skyarna, och
blef tillfrågad hvad hon tänkte på, svarade: ”Jag tänkte
att om <i>afvigsidan</i> af himlen är så herrlig, hur skall då
rätsidan vara?”

*
</chapter>
<chapter name="Indianska höfligheter">
<tab> <i>Indianska höfligheter.</i>

Två indianhöfdingar åto middag på ett värdshus i
Washington, och den ene af dem, okunnig om dess skärpa,
sväljde ett skedblad senap. Hans ögon simmade i tårar,
hvilket observerades af den andre och föranlät honom att 
fråga: ”Hvarför gråter du, min broder?” Den andre
svarade: ”Jag kom att tänka på min son, hvilken dödades
i sista striden.” Nu tog den andre indianhöfdingen en
sked full af samma sort, som ur hans ögon framkallade
en tåreflod liknande hans broders, hvilken i sin tur
frågade honom: ”Och du, kära vän, hvaröfver gråter du?”
— ”Jag gråter öfver att du ej blef dödad på samma gång
som din son”, lydde det otåliga svaret.

*
</chapter>
<chapter name="Män af verld">
<tab> <i>Män af verld.</i>

Herr A. och herr B. träffades i ett sällskap. ”Apropos!”
yttrade A. till B., ”om tisdag har jag några vänner hos
mig till middag, kom med!”

B. — Med nöje.

A. — Tag din fru med dig!

B. — Förbunden på hennes vägnar, dock kan jag
ej svara för henne; sjelf deremot skall jag ganska
bestämdt ...

A. — Men hvarför då icke hennes nåd?

B. (med en ursäktande ton): — Hon skulle utan
tvifvel eljest haft den äran, men — hon är död för sex
månader sedan ...

A. (med en artig bugning och liksom fruktande att
synas indiskret): — Ah, — i sådant fall <i>vill jag icke
vara enträgen</i>.

*
</chapter>
<chapter name="En god lexa">
<tab> <i>En god lexa.</i>

De i militärskolorna och på paradplatserna 
uppfostrade preussiska officerarne äro, som bekant, mycket
högdragne af sig, hvaremot de österrikiska, som varit litet
mera med i verlden, lefva på en helt förtrolig fot med 
sina underofficerare och soldater. En afton var värdshussalen 
i Aabenraa uppfylld af officerare, underofficerare
och soldater, hvilka rökte, drucko och språkade i en
brokig blandning. En preussisk officer inträder härunder
och sätter sig genast för sig sjelf i en vrå för att slippa
att deltaga i dessa mot den högre konvenansen stridande
tidsfördrif. En österrikisk officer, som ser honom sitta
der så isolerad, nalkas honom och inbjuder honom vänligt
att slå sig ner bland de andra. Preussaren reser sig,
förbluffad öfver österrikarens familjära ton, helsar
högdraget och presenterar sig sjelf med följande ord: ”Ursäkta
... men ni talar med grefve von Alvensleben.” — ”Och
ni med furst Windisch-Grätz,” svarade österrikaren i en
ännu förnämare ton, i det han vände den skamflate
preussaren ryggen och gick tillbaka till sina kamrater.

*
</chapter>
<chapter name="Kan icke bestridas">
<tab> <i>Kan icke bestridas.</i>

En person, som gerna ville låta folk tro att han
härstammade från en i landet inflyttad ”mycket gammal”
adlig ätt, ehuru det var nogsamt bekant att den af hans
stamfäder, som först kommit dit, hade varit — pukslagare,
brukade vanligen säga: ”min farfarsfar inkom hit i riket
<i>i spetsen för ett kavalleri-regemente</i>.”

*
</chapter>
<chapter name="Uppskjuten duell">
<tab> <i>Uppskjuten duell.</i>

I Boston har en tillämnad duell blifvit uppskjuten
under tio år. Herr A., som var ungkarl, skickade en
utmaning till herr B., som var gift och far till ett barn,
och som svarade att deras resp. positioner voro olika, att han
hade mycket mera att äfventyra än herr A., och att han
således nekade att slåss. Ett år derefter emottog han 
en ny utmaning af herr A., som lät honom veta, att
äfven han nu hade en hustru och ett barn, och förmodade
således att herr B. numera icke hade något skäl för sin
vägran. Herr B. svarar att han nu har två barn;
olikheten förefinnes sålunda fortfarande. Följande året
förnyar herr A. sin utmaning, också han eger två barn;
men nu har hans motståndare tre. Efter de sednaste
underrättelserna befinna sig sakerna alltid i samma
ställning, proportionen mellan barnen är den af 6 till 7,
utmaningen förnyas hvarje år. Hela ansvaret hvilar nu
på antagonisternas två fruar.

*
</chapter>
<chapter name="Advokaten tilltalad">
<tab> <i>Advokaten tilltalad.</i>

En person stod inför rätta för att hafva stulit en
punschslef af silfver, och domaren förebrådde honom i
skarpa ordalag hans brott, så mycket mera som domaren
ville veta att den anklagade hade varit advokat. — ”Det
är icke möjligt,” sade målseganden, ”att mannen haft
detta yrke, ty då hade han nog tagit silfverbålen också.”

*
</chapter>
<chapter name="Styrkt identitet">
<tab> <i>Styrkt identitet.</i>

Den celebre djurmålaren Herring hade målat en liten
tafla åt en af Londons mest bekanta konstsamlare, och blef
godtgjord med en vexel på en temligen hederlig summa.
Vexeln, som var skrifven på en papperslapp, lydde:
”Utbetala till hr J. F. Herring en summa af ...” och var
vederbörligen underskrifven, men konstsamlaren hade
glömt att tillägga orden ”till innehafvaren” eller ”till
hans order”, hvilket gjorde att kontorsherrarne med
misstänksam uppsyn betraktade först vexeln och sedan den
person som presenterade densamma. Artisten märkte det 
och frågade om icke allt var i sin ordning. — Ser ni
icke att summan är betalbar till J. F. Herring? Nåväl,
det är jag. — Hur skall jag bli säker derpå, min herre?
- Känner ni Herrings yrke? frågade artisten bokhållaren. 
— Jag skulle tro det, svarade denne; jag har hemma 
hos mig gravyren: ”Tre medlemmar af en nykterhetsförening” 
(ryktbar tafla af Herring, framställande tre
hästhufvuden drickande ur hoen). Herring log, och utan
att säga ett ord fattade han en penna och tecknade med
några raska drag på ett pappersblad som låg på pulpeten
ett hästhufvud, som han presenterade för bokhållaren.
Denne betalte honom ögonblickligen.

*
</chapter>
<chapter name="Den oförbätterlige">
<tab> <i>Den oförbätterlige.</i>

En butter herre hade fått till bordsgranne ett
pratsjukt fruntimmer, som missnöjdt med hans brist på
uppmärksamhet slutligen yttrade: ”Ni blir då aldrig en bit
bättre för allt hvad jag säger er.” — ”Det är sannt,”
svarade han, ”men min granne till venster måste blifva
det, ty hvad jag hör med det ena örat går ut genom
det andra.”

*
</chapter>
<chapter name="En folkskoleexamen i Irland">
<tab> <i>En folkskoleexamen i Irland.</i>

En skolmästare på landet i Irland, som skulle ha
examen med barnen inför deras anhöriga och förmodligen
ansåg deras kunskaper icke tåla vid någon allvarligare
pröfning, hittade på en utväg att slippa skämmas inför
de blifvande åhörarne. Han skref nemligen upp åt hvarje 
lärjunge det svar som denne, då han tillfrågades, skulle
afgifva, och befallde strängeligen hvar och en att riktigt
läsa öfver sitt svar. Den betydelsefulla dagen kom, 
åhörare och lärjungar likaså. Dessa sista intogo sina platser
i den ordning som förut blifvit bestämd, förhöret
börjades och allt gick efter beräkning, till dess läraren
framställde frågan: ”På hvilken tror du, min gosse?” — 
”Napoleon Bonaparte,” svarade raskt och bestämdt den
tillfrågade. — ”Du tror ju på den heliga katolska kyrkan,
gör du icke det?” — ”Nej,” svarade en bland eleverna, medan
de andra utbröto i skallande skratt, hvari äfven resp.
åhörare, då de kommo underfund med sammanhanget,
instämde, ”nej, den gossen, som tror på katolska kyrkan,
är inte i skolan i dag; han har sjuknat in”.

*
</chapter>
<chapter name="Älskarens fråga">
<tab> <i>Älskarens fråga.</i>

”Grymma sköna, är det er mening att göra mig
galen?” frågade en ung man sin hårdhjertade älskarinna.
— ”Nej,” svarade damen, ”naturen har lyckligtvis
besparat mig det besväret.”

*
</chapter>
<chapter name="Skicklig jurist">
<tab> <i>Skicklig jurist.</i>

En vän och beundrare till en ung jurist yttrade:
”Min vän har lagen på sina fem fingrar.” — ”Det tål det
vid,” yttrade en annan; ”ty i hufvudet har han den icke.”

*
</chapter>
<chapter name="Missförstånd">
<tab> <i>Missförstånd.</i>

”Är ni road af den nyare novell-litteraturen?” frågade 
Mrs Jones. ”Mycket”, genmälde den tillfrågade — en
sprätt, som gerna ville anses vara litterärt bildad. ”Ah,
då har ni helt visst läst ”10,000 om året?” — ”Nej,
min fru,” utropade vår sprätt förbluffad, ”så många har
jag inte läst i hela mitt lif.”

*
</chapter>

<chapter name="Sorg">
<i>Sorg.</i>

Ett fruntimmer utropade nyligen, vid underrättelsen
om sin fästmans hastiga död: O! laga då åtminstone, att
jag får hans vackra guldur, att jag må komma ihåg
honom och älska detta dyrbara minne af honom!

*
</chapter>
<chapter name="Ett komma felas">

<i>Ett komma felas.</i>

En prestman predikade häftigt mot dryckenskapslasten. 
Bland annat, som väckte hans åhörares uppmärksamhet, 
var följande: "En ung qvinna här i staden dog
hastigt förra söndagen medan jag predikade i rusigt
tillstånd."

*
</chapter>
<chapter name="En skolgosses beskrifning af en månljus natt">

<i>En skolgosses beskrifning af en månljus natt.</i>

Följande kria upplästes i en engelsk skola: — "Det
var en lugn och stilla natt; månens bleka ljus strålade
mildt öfver berg och dal. Icke en vind rörde sig; icke
ett löf rörde sig; icke en hund rörde sig; icke en häst
rörde sig; icke en menniska rörde sig; icke en uggla
rörde sig; icke en gris rörde sig; icke en ko rörde sig;
icke ett får rörde sig; icke en katt rörde sig; icke en
råtta rörde sig; icke en höna rörde sig; icke en gås
rörde sig — —" Här afbröt läraren den läsande med
den anmärkningen att skriften tycktes mera afhandla
zoologien än månljuset.

*
</chapter>
<chapter name="Tag in skylten!">

<i>Tag in skylten!</i>

En lustigkurre kom en dag temligen fort gående
uppför gatan. Han ämnade sig till en sammankomst, och
minuterna voro dyrbara. Klockan felades blott två 


minuter i 10 och klockan 10 på slaget skulle sammankomsten 
begynna. Midt under sin gång stannade vår man.
Han får sigte på en boddörr, hvaröfver <i>Minuthandel</i> i
gula bokstäfver synes. Han springer in i boden och
frågar andfådd: "Kan jag få köpa fem minuter?" — "Minuter,"
svarade den gapande bodbetjenten förundrad,
"sådana ha vi ej att sälja." — "Åh, tag då in skylten!"
utbrast den andre förargad.

*
</chapter>
<chapter name="Amerikanska vigselannonser">

<i>Amerikanska vigselannonser.</i>

En amerikansk tidning innnehåller följande
tillkännagifvande: "Alla tillkännagifvanden om vigsel, som
insändas till tidningen, utan att åtföljas af någon present
från brudparet, blifva satta med små stilar och införda
bland annonserna. Medföljer en stor saffransbulle eller
något dylikt, så tryckes notisen med fetstilar. När
brudparet skickar mera värderika effekter sättes ett litet
träsnitt vid notisen, och när tidningens utgifvare blir
bjuden på brölloppet och får kyssa bruden, införes notisen
med största fetstil, förses med träsnitt och utstyres med
ett poem på det mest eklatanta sätt."

*
</chapter>
<chapter name="Äktenskapsjäf">

<i>Äktenskapsjäf.</i>

Då en prest en gång förkunnade lysning mellan
två personer reste sig en gammal man i kyrkan och
utropade: "Jag förbjuder lysningen!" — "Och hvarföre?"
frågade presten. "Derföre att jag sjelf tänker taga
flickan till min äkta maka", svarade den gamle mannen. —
Jäfvet ogillades.

*
</chapter>

<chapter name="Den enes död den andres bröd">
<i>Den enes död den andres bröd.</i>

På en tid, då dödligheten var betydligt mindre än
vanligt, beklagade sig en dödgräfvare för en god vän på
följande sätt: "Ja, Herre Gud, få vi inga lik, så ha vi
ingenting att lefva af!" I detsamma knackade det på
yttre dörren, och dödgräfvaren gick att öppna. När han
återkom frågade vännen, hvem det var. "Jo, det var ett
lik, gudskelof", svarade dödgräfvaren.

*
</chapter>
<chapter name="Också ett sätt">

<i>Också ett sätt.</i>

En man af den lägre klassen i London blef häktad
och tilltalad för det han hade kastat sin hustru ut
genom fönstret. Man frågade honom hvilket motiv som
hade kunnat bestämma honom för en så barbarisk handling. 
"Jag ville absolut", svarade han, "bli min kära hälft
qvitt; men jag ville inte att man skulle kunna säga att jag
hade kört henne på porten."

*
</chapter>
<chapter name="Sidney Smith om synderna">

<i>Sidney Smith om synderna.</i>

Den lärde Sidney Smith anmärkte, på tal om de
torra predikningar, med hvilka en del prester traktera
sina åhörare: "De äro skrifna såsom om syndaren skulle
tagas ur menniskan likasom Eva utaf Adam, nemligen
genom att söfva henne."

*
</chapter>
<chapter name="För vägfarande i Illinois">

<i>För vägfarande i Illinois.</i>

Legislaturen i Illinois antog häromåret en bill, som
förbjöd körsvenner å alla slags åkdon att i galopp köra
öfver broar belägna inom denna stat. Sekreteraren, som
hade att affatta lydelsen af den nya lagen, gjorde 


emellertid sin sak icke bättre än att han uteglömde orden "i
galopp", och således blef då legislaturens beslut att man
ej skulle få köra öfver broar, som voro belägna inom
Illinois' område.

*
</chapter>
<chapter name="Ett ärligt frieri">

<i>Ett ärligt frieri.</i>

En gammal vicomte, som nyligen friade till en af
de rikaste arftagerskorna i Paris, sade mycket frankt:
"Mamsell B—, jag är mycket gammal och ni är ganska
ung; vill ni göra mig den äran att bli min enka?"

*
</chapter>
<chapter name="Amerikansk uppfinning">

<i>Amerikansk uppfinning.</i>

När den stora elefanten Hannibal, som många år
visats i Amerika, passerade genom Maryland, möttes den
af ett äldre fruntimmer, som aldrig förr hade sett någon
elefant. Vid hans åsyn slog den gamla damen sina händer 
tillsammans och utropade: "Herre Gud, hvad de ändå
hitta på för konstiga saker för det här krigets skull!" —
Den gamla damen tog elefanten för en ny amerikansk
uppfinning.

*
</chapter>
<chapter name="Den stammande skådespelaren">

<i>Den stammande skådespelaren.</i>

En skicklig skådespelare vid Mindre theatern i
Moskwa vid namn A. befann sig för icke länge sedan i ett
större sällskap, hvarest han med en rik och snål köpman,
hvilken stammade, äfven stammande började en
konversation. Köpmannen, uppbragt öfver denna "drift", tog
vittnen och stämde A. inför rätta.

<i>Domaren.</i> Ni är öfverbevisad om att ha drifvit gäck
med herr B.


<i>A.</i> På .. på .. på .. på hvad sätt d .. d ..
d .. då?

<i>Dom.</i> Jo, sålunda att ni efterhärmat hans naturfel,
stammandet ... och jag tror minsann att ni vågar fortfara 
dermed ännu.

<i>A.</i> Ne .. ne .. nej, herr do .. do .. domare —
ja .. ja .. jag är så .. så .. sådan f .. fö .. fö ..
född.

<i>Dom.</i> Huru — ni är stammande född och är aktör?
Har ej jag och hela staden sett och hört er på theatern,
der ni icke stammade!

<i>A.</i> Ja .. på .. på .. på .. theatern — der f ..
f .. f .. förställer jag mig.

Domaren jemte hela rådsalen brast härvid i ett
skallande skratt, och A. gick fri från saken.

*
</chapter>
<chapter name="En försigtig borgmästare">

<i>En försigtig borgmästare.</i>

En borgmästare i en småstad hade en afton råkat
dröja för länge på källaren. Klockan var 1 på natten
då han kom hem. Hvad skulle han nu göra för att icke
alltför mycket förtörna sin äkta hälft? Borgmästaren
var icke rådlös. Han skickade en nattväktare åstad med
befallning att utanför hans bostad med hög röst ropa:
"Klockan är elfva slagen!"

*
</chapter>
<chapter name="Förhastad skänk">

<i>Förhastad skänk.</i>

En resande ombord på en ångbåt vaknade en morgon 
ute på hafvet och kände sig anfäktad af sjösjuka.
Då plågorna voro som värst inkom uppassaren i hytten
och begärde att få taga ut stöflarna. — Ja, tag dem du,
kära gosse, jag behöfver dem aldrig mer, klagade den
sjuke i sin förtviflan. Mot middagen inlöpte ångbåten i


hamn och den sjuke passageraren blef åter kry; men då
han ämnade gå upp i land, fann han att hans stöflar
voro borta. Förgäfves sökte han nere i salongen, och
gick slutligen i strumpfötterna upp på däck. När han
kom upp fick han se uppassaren som spatserade fram
och tillbaka på kajen, och vid nogare efterseende såg
den resande att uppassaren var iklädd hans blanklädersstöflar. 
Den resande svor öfver uppassaren, och ropade
att han skulle komma ombord med stöflarna; men denne
påstod att han en gång fått dem och den resande måste
beqväma sig att köpa igen sina stöflor af uppassaren.

*
</chapter>
<chapter name="Upplysande vittnesmål">

<i>Upplysande vittnesmål.</i>

En polisdomare tillfrågade ett vittne om den och
den stod på den anklagades sida. — Nej, han stod på
en bänk, svarade vittnet.

*
</chapter>
<chapter name="Ölet i England">

<i>Ölet i England.</i>

En spefågel, som i någon statistisk journal hade fått
reda på att bryggarne i England 1830 konsumerade
700,000 quarters korn mindre än hvad som för samma
ändamål åtgick 1799 och ändå producerade en million
fat öl mera, frågade ganska impertinent "om faten blifvit
mindre eller ölet svagare."

*
</chapter>
<chapter name="En god recett">

<i>En god recett.</i>

Ett kringresande amerikanskt musiksällskap kalladt
"Aleghanierne" gaf häromåret en stor konsert för
invånarne på en af de uti Cooks arkipelag belägna
Hervey-öarne, bevistad af sjelfva konungen derstädes, Makea.




Nära 2,000 biljetter voro sålda och gåfvo en inkomst af
— 79 svin, 98 kalkoner, 116 höns, 16,000 kokosnötter,
5,700 ananas, 600 kurbitser m. m., till inskeppande
hvaraf sedan åtgick halfannan dag.

*
</chapter>
<chapter name="Negrerna i Georgien">

<i>Negrerna i Georgien.</i>

"Hör på, Scipio," sade en neger till en annan, under 
det de arbetade tillsammans på en bomullsplantage,
"månne det är sannt som master har sagt oss, att de
svarta i Georgien hafva det mycket sämre än vi, och att
de der arbeta 25 timmar hvarje dag; jag trodde att det
bara fanns 24 timmar på dagen?" — "Dumhufvud," svarade 
den andre, "vet du icke att de der stiga upp en
timma före dagningen!"

*
</chapter>
<chapter name="Hvad är arfsynd?">

<i>Hvad är arfsynd?</i>

Då en trädgårdsmästare Holmqvist flyttat från Skara
till en landtförsamling, infann han sig, godmodig och
pligttrogen, vid första husförhör, då följande dialog
uppstod:

<i>Pastorn.</i> "Emedan herr H. nyligen kommit till
församlingen, önskar jag göra mig underrättad om hr H:s
insigter i vår dyra kristendomskunskap."

<i>H.</i> "Jag tackar, herr pastor! Det skulle vara
ganska angenämt."

<i>P.</i> "Vill hr H. då säga, hvad som förstås med
arfsynd."

<i>H.</i> "Ja, det vill jag låta vara osagdt. Nog har
jag hört, att det skall vara ett sattyg, men jag har, Gudi
lof, aldrig haft ondt utaf det."

*
</chapter>

<chapter name="Trovärdig berättelse">
<i>Trovärdig berättelse.</i>

Kapten Clark berättar om den förskräckliga värmen,
som den 5 Juli 1865 rådde i Norfolk: "Hettan var så
förfärlig att flera menniskor och djur smälte bort och
totalt försvunno. Vi observerade thermometern tills den
uppnådde 100 grader; men då fattade vi den med förtviflan
och doppade den i ett kylfat, och då blef luften
lyckligtvis något svalare."

*
</chapter>
<chapter name="En fyndig gäst">

<i>En fyndig gäst.</i>

På en finare middag bad värden en af sina gäster
att taga för sig af en utmärkt delikat pudding. Kort
förut hade en gentleman af samma pudding tillegnat sig
ett ofantligt stort stycke, hvarföre den bjudne gästen såg
först på gentlemannens portion, och sedan på fatet, der resten
af puddingen låg, och frågade: "Hvilketdera är puddingen?"

*
</chapter>
<chapter name="Adelsmannen och demokraten">

<i>Adelsmannen och demokraten.</i>

En löjtnant, som för skuld rymt från fäderneslandet
till Amerika, skaffade sig företräde hos dåvarande
presidenten Lincoln och erhöll, då han för öfrigt var en kunnig
och duglig man, löfte om en löjtnantsgrad vid ett
kavalleriregimente. I sin glädje trodde han sig icke böra dölja
att han tillhörde en af sitt fäderneslands äldsta adliga
ätter. — "Ja", svarade Lincoln, "det gör ingenting och
skall icke heller hindra er fortkomst här."

*
</chapter>
<chapter name="En from önskan">

<i>En from önskan.</i>

"Om torkan fortfar, så omkomma alla kreaturen",
sade en landtjunkare till sin gamla hushållerska. "Gud
bevare hans nåd!" suckade gumman andäktigt.

*
</chapter>

<chapter name="En lång promenad">
<i>En lång promenad.</i>

Vid Ludvig den femtondes hof funnos två kusiner,
hertigen af L— och hertigen af N—, som begge två
voro ovanligt korpulenta. En dag skämtade konungen
med hertigen af L— öfver hans fetma och påstod att
han inte tog sig nog motion. — Jo, ers majestät, försäkrade 
L— allvarligt, jag går rundt omkring min kusin två
gånger om dagen.

*
</chapter>
<chapter name="En obotlig men tacksam patient">

<i>En obotlig men tacksam patient.</i>

En berömd läkare, som var svag för ett glas godt
vin och hvars näsa i följd deraf antagit en något högre
färgton än den naturen vanligen består, erhöll en dag
besök af en försupen stackare, hvilken uppräknade sina
lidanden för honom. Men läkaren svarade endast: Gå
er väg! Ni är en fyllbult, ni står ej att bota! —
Nåväl, herr doktor, svarade den i början förbluffade
patienten, ni har åtminstone sagt mig en nyttig sanning, och
det är jag er tacksam för. Jag är kopparslagare, och
skulle ni en gång behöfva förtenna er näsa, så skicka
henne till mig; jag skall göra det för intet.

*
</chapter>
<chapter name="Den egentliga sjukan">

<i>Den egentliga sjukan.</i>

Ett äldre fruntimmer lät tillkalla sin läkare och
påstod att hon var mycket illa sjuk.

Läkaren kände henne på pulsen och sade att hon
blott behöfde hvila för att åter bli frisk.

— Se på min tunga, hr doktor, inföll damen ifrigt
och räckte ut tungan.

— Ja, jag ser, det är blott hvila som fattas,
genmälte läkaren och gick.

*
</chapter>

<chapter name="Sätt att uttrycka sig kort">
<i>Sätt att uttrycka sig kort.</i>

På ett kryddbodfönster stodo målade ett svart och
ett grönt T. — Man ville härmed ge allmänheten tillkänna, 
att i boden fanns att köpa "svart och grönt thé."

*
</chapter>
<chapter name="Advokaten och hyrkusken">

<i>Advokaten och hyrkusken.</i>

En advokat i London, som bodde i den delen af
staden som kallas Westminster, tog i City en hyrvagn
för att fara hem. Då han kom till Charingeross och
steg af fordrade kusken 18 pence. — Kan du svärja,
frågade advokaten, att du ej tar för mycket? — Det kan
jag visst, svarade kusken. Advokaten framtog då ur sin
ficka Nya Testamentet (hvarpå man i England alltid
svärjer) och lät kusken aflägga eden. — Se så, yttrade
advokaten sedan, der har du 6 pence; 12 drar jag af för
edgången.

*
</chapter>
<chapter name="Schillersbysten i Wiesbaden">

<i>Schillersbysten i Wiesbaden.</i>

I Wiesbaden har Schilllers byst blifvit uppställd
framför theatern, men sålunda att skalden vänder sitt ansigte
mot — spelbankens lokal. Detta har gifvit anledning till
åtskilliga försmädliga anmärkningar, bland hvilka en
lyder derpå, att man icke bör förundra sig öfver denna
uppställning då Schillers första arbete ju var —
"Röfvarbandet".

*
</chapter>
<chapter name="Naiveté">

<i>Naiveté</i>.

En prest på landet vandrade genom byn och fick se
en bondqvinna, som satt på förstugutrappan till sin koja
och grät bitterligen. Presten frågade efter orsaken och
qvinnan upplyste att hennes lille femårige son var död.


— Trösta dig, min vän, ett så litet barn har ännu icke
kunnat synda, och har derför säkert kommit till himmelen, 
sade presten. — Ack, kära hr pastor, Thomas var
så blyg och han skall ha svårt att reda sig bland så
mycket främmande folk, som det väl är deruppe, suckade 
den enfaldiga qvinnan och fortfor att gråta.

*
</chapter>
<chapter name="From önskan">

<i>From önskan.</i>

En irländsk tiggare mötte en dag en gammal podagersjuk 
herre, som linkade fram på gatan, stödd vid sin
käpp. — Gif mig en skärf! bad tiggaren. — Gå åt fanders,
karl! svarade den gamla herrn vresigt; men stötte i
detsamma sin sjuka fot mot en uppstående sten, så att han
gaf till ett utrop af smärta. — Gud gifve att ert hjerta
vore lika så ömt som er fot! utropade tiggaren.

*
</chapter>
<chapter name="En duell">

<i>En duell.</i>

En engelsk landsortstidning berättar förloppet af en
duell sålunda: "Den ene af parterna dödades, och den
andre parten sköt i luften." Frågas nu hvem som lossade
det dödande skottet?

*
</chapter>
<chapter name="Ett fruntimmers ålder">

<i>Ett fruntimmers ålder.</i>

Hur gammal är ni, min fru? — frågade en stadstjenare 
ett fruntimmer, hos hvilken han skulle göra utmätning. 
— Mellan tjugosex och fyrtio år, svarade damen.
— Huru, har ni inte bättre reda på er ålder? — återtog 
stadstjenaren vresigt. — Min herre, svarade fruntimret 
— jag räknar mina penningar och juveler, ty det är
något som jag kan förlora; men som jag varit säker på


att icke någon skulle vilja taga några år ifrån mig, så
har jag aldrig räknat dem.

*
</chapter>
<chapter name="Ett ord">

<i>Ett ord.</i>

En andlig började en gång sin predikan sålunda:
"Mina vänner, låt oss säga några ord innan vi börja."
Detta har mycken likhet med den som tog sig en liten
lur innan han lade sig att sofva.

*
</chapter>
<chapter name="En fiffig soldat">

<i>En fiffig soldat.</i>

Under sista kriget i Amerika hände att en soldat stal
ett svin uti en by; men som han visste att befälet hade
ögonen öppna och med stränghet straffade dylika brott, så
måste han begagna sig af list för att kunna föra sitt byte in i
lägret. Han tog derföre ett rep och band om grisens hals,
hvarefter han fästade repet i patronköket som hängde på
ryggen. Sålunda utrustad begaf han sig å väg; men till sin
stora bestörtning möttes han strax derpå af general Canford.

— Hvar har du stulit grisen, din kanalje? — frågade 
generalen barskt och stannade sin häst.

— Hvilken gris, herr general? svarade tjufven
och såg sig omkring med den oskyldigaste min i verlden.

— Grisen som du har bakom dig, din bof, återtog 
generalen.

Tjufven vände sig om till sin fyrfotade kamrat och
slog ihop händerna, sägande: — Ack, herr general, det
är förskräckligt hvad en menniska kan få lida oskyldigt
här i verlden. Några illistiga kamrater hafva gjort mig
den förargelsen att fästa grisen vid mitt patronkök!

Generalen skrattade åt soldatens fyndighet och
fortsatte sin väg, utan att bry sig vidare om saken.

*
</chapter>

<chapter name="Lätt klädsel">
<i>Lätt klädsel.</i>

En af Londons tidningar berättar att en rymmerska
blifvit gripen på gatan och "att hon icke hade något
annat på sig än ett kärleksbref och ett fotografiporträtt."

*
</chapter>
<chapter name="Osminkad engelsk humor">

<i>Osminkad engelsk humor.</i>

Bland de ingripande financiella åtgärder, som
finansministern Gladstone en gång föreslog i en
parlamentssession, var äfven fråga om upphäfvandet af
skatten på papper och en betydlig nedsättning af åtskilliga
tullsatser på grund af en med Frankrike afslutad
handelstraktat. Denna traktat fann emellertid många
motståndare, deribland också sir Robert Peel. Synnerligast
ifrade denne för den gamla tullsatsens bibehållande på
franska viner. "Hvad skola vi med denna eländiga, sura
smörja? Den tjenar ju endast till att skaffa folk löst
lif." — Den något excentriske baroneten begagnade ett
långt djerfvare, men oöfversättligt uttryck. Här reste
Gladstone sig plötsligt och anmärkte med den allvarliga 
uppsyn och eleganta hållning, som äro honom så
egna: "Denna invändning har jag förutsett. Det är med
den för ögonen, som jag föreslagit pappersskattens
upphäfvande." En skallande skrattsalva, i hvilken sir
Robert icke var den siste att instämma, belönade
naturligtvis finansministern.

*
</chapter>
<chapter name="Barnslig fråga">

<i>Barnslig fråga.</i>

"Pappa, jag har så ofta hört talas om fattigt men
hederligt folk, hvarför talar man inte också om rikt men
hederligt folk?" frågade en liten gosse sin fader. — "Så du kan
fråga, kära gosse," svarade fadern; "ingen skulle tro det."

*
</chapter>

<chapter name="Lika för lika">
<i>Lika för lika.</i>

En resande hade förirrat sig långt in i en vildmark,
och då han ändtligen fick sigte på en menniskoboning
gick han in och begärde något att dricka. En ung vacker 
flickar gaf honom vatten, och sedan den resande en
stund sett på den rödblommiga skönheten gaf han henne
ett guldmynt, och bad att i utbyte få en kyss.

Flickan tog emot myntet och gaf kyssen, hvarefter
hon nyfiket betraktade guldpenningen, ty en sådan hade
hon aldrig sett förr.

— Hvad skall jag göra med den här? frågade hon.

— Hvad du vill, svarade den resande.

— Om så är, så ger jag den tillbaka för en kyss,
återtog flickan leende.

*
</chapter>
<chapter name="Naivt">

<i>Naivt.</i>

"Mamma", sade en liten gosse, "har tant rosor i sin
mun?" — "Nej, kära barn, men hvarför frågar du så?"
— "Jo, jag hörde att kapten Jones bad henne att få
plocka rosor från hennes läppar, och då svarade hon:
Gör det, men skynda sig!"

*
</chapter>
<chapter name="Domstolsscen">

<i>Domstolsscen.</i>

<i>Käranden:</i> Han tog ett par stöflar ur min bod och
sprang sin väg, och nu påstår han att det var bara ett
skämt. <i>Domaren:</i> Det var att drifva skämtet bra långt.
<i>Vittnet</i> (infallande): Ja, han hade hunnit <i>fyrtio alnar</i>
när jag tog honom.

*
</chapter>


<chapter name="Tacksamt">
<i>Tacksamt.</i>

"Hör nu, min bästa fru, var det kaffe eller thé, som
jag fick i går afton?" — <i>Värdinnan:</i> "Jag förstår inte ..."
— "Ja, det behöfs inte heller. Jag vill bara be, att,
ifall det var kaffe, ni hädanefter ville vara god att ge
mig thé. Var det deremot thé, så skulle jag hellre vilja
ha kaffe."

*
</chapter>
<chapter name="Ovanligt kärleksprof">

<i>Ovanligt kärleksprof.</i>

Ett ungt nygift par promenerade en dag vid
hafsstranden, då den unga frun plötsligen frågade sin man:
Kan du simma? — Nej, svarade han. Knappt hade ordet 
kommit öfver hans läppar, förrän frun, liksom fattad
af ett ögonblickligt vansinne, med ett språng kastade sig
i vattnet. Han besinnade sig icke en sekund, utan sprang
genast efter henne. Personer, som åsett händelsen,
skyndade genast dit, för att komma dem till hjelp. Men de
kommo för sent, ty frun, som var en skicklig simmerska,
hade redan fört sin man till stranden, och ropade förtjust
under det hon vred vattnet ur sina egna och mannens
kläder: Han älskar mig! Han har med fara för lifvet
kastat sig i vattnet för min skull, ehuru han icke kunde
simma.

*
</chapter>
<chapter name="En musikhatare">

<i>En musikhatare.</i>

Lord North, som hatade musik, blef tillfrågad om
han ville subskribera till några konserter. Han nekade
tvärt. — Men ers nåds herr broder, biskopen af
Wincester, har subskriberat, envisades supplikanten. — Om
jag vore döf, liksom han, så skulle jag också subskribera,
svarade lorden.

*
</chapter>

<chapter name="Rättvisa">
<i>Rättvisa.</i>

Kung Jacob den förste i England fick en gång besök 
af en karl, som sade sig kunna äta upp ett helt får
till middag. — Kan han annars göra något mer än
vanliga menniskor? frågade kungen. — Nej, svarade en af
hoffolket. — Tag då och häng honom, ty den som äter
för tjugo, och arbetar blott för en, bör inte lefva,
befallte kungen.

*
</chapter>
<chapter name="Folkfriheten i England">

<i>Folkfriheten i England.</i>

En gång, då lord Mansfield 1771 reste igenom sitt
domstolsområde, framförde man för honom en gammal
qvinna, och anklagade henne som hexa. Man försäkrade
att hon hade sprungit öfver fältet på hufvudet och med
benen i vädret. Lorden såg att folket, i den föreställningen 
att den anklagade verkligen vore en hexa, var
ytterst uppbragt; att motsäga den upprörda massan hade
kunnat ha obehagliga följder, åtminstone för den arma
qvinnan. Han tilltalade alltså den anklagade med barsk
ton: "Har ni den äran att vara engelska?" — "Ja,
mylord," svarade hon darrande. — "Det är er lycka,"
fortfor han i samma hårda ton som förut, "i gamla England
är allting tillåtet som lagen ej förbjuder och ännu finns det
ingen lag, som förbjuder att gå på hufvudet; packa er nu
hem bara! Så är det, gentlemen," tillade hans lordship, i
det han vände sig till anklagarne, "om det i dag skulle
roa oss att göra en dylik promenad, så kan, Gud vare lof,
ingen konung på jorden förbjuda oss det; vi äro fria
engelsmän!" — "Ja," skrek den församlade hopen, "det skall
ingen konung förbjuda oss. Lefve gamla Englands frihet!"

*
</chapter>


<chapter name="Tvist">
<i>Tvist.</i>

Ett par herrar talade med hvarandra om religion och
kommo i en häftig tvist. — Ni är antingen deist eller
atheist! utropade den ene ifrigt. — Nej, jag är dentist,
svarade den andre.

*
</chapter>
<chapter name="Besvärlig kommission">

<i>Besvärlig kommission.</i>

En gammal halt qvinna, som låg på sitt yttersta,
blef af en grannqvinna ombedd att till andra verlden
medföra en helsning till hennes aflidne son. Den döende
fann sig mycket besvärad af kommissionen och svarade:
Hur kan du begära att jag som är halt skall linka hela
himmelriket kring för att söka din son, och så kanske
jag till på köpet skulle få den förargelsen att han inte
finns der.

*
</chapter>
<chapter name="Bikten">

<i>Bikten.</i>

En bonde biktade för en prest att han hade stulit
ved från sin granne. — Hur många bördor har du tagit? 
frågade presten. — Det är så godt att ge förlåtelse
för hela trafven, ty hustru min och jag ge oss inte förr
än det blir slut, svarade bonden.

*
</chapter>
<chapter name="Synd eller ej?">

<i>Synd eller ej?</i>

Hur kan du ge dig till att stå och fiska på söndagen? 
sade en prest till en liten gosse som stod och
metade på en spång. — Vet du inte att det är synd?
tillade han. — Ack, kära hr pastor, det kan inte vara
stor synd, ty jag får inte ett lif, svarade gossen.

*
</chapter>

<chapter name="Tvetydighet">
<i>Tvetydighet.</i>

En person blef på ett offentligt kontor förolämpad
af några skrifvare och hans vänner rådde honom att klaga
för principalen då denne kom till kontoret. Den förolämpade 
gjorde så och vände sig till principalen, sägande: —
Jag har blifvit förolämpad af några slynglar här på
kontoret och jag kommer att klaga hos er, som är den
förnämste.

*
</chapter>
<chapter name="God jagtmark">

<i>God jagtmark.</i>

En landtbrukare bjöd några jägare ut till sig, ty
han hade så utmärkt jagtmark, påstod han. Jägarne
kommo och tillbragte en hel dag i skogen, utan att träffa
på det ringaste vildt, hvarfor de förebrådde landtbrukaren, 
som skrutit öfver sin jagtmark. — Kära vänner,
svarade denne, om det hade funnits mycket villebråd, så
hade ni ju icke fått jaga en hel dag.

*
</chapter>
<chapter name="Det behöfliga ordförrådet">

<i>Det behöfliga ordförrådet.</i>

En fransman anmärkte i ett engelskt sällskap att
franska språket hade 5,000 ord mer än det engelska. —
Ja, det behöfs nog, ty en fransman talar minst fem
gånger så mycket som vi, inföll en ung engelska.

*
</chapter>
<chapter name="Förklaring">

<i>Förklaring.</i>

"Mitt hår är aderton år äldre än mina polisonger,
och jag kan inte förstå att mina polisonger först blifva
grå," yttrade en herre. — "Det är derför att ni arbetat
mer med käkarne än med hjernan," inföll en annan.

*
</chapter>

<chapter name="En irländsk bull">
<i>En irländsk bull.</i>

En irländare for med jernvägen från London till
Gravesend. Då han vid framkomsten steg ur vagnen såg
han på sitt ur och utropade förargad: "Om jag hade
vetat att det icke varit flera timmars väg, så kunde jag
gerna ha gått till fots."

*
</chapter>
<chapter name="Engelska grafskrifter">

<i>Engelska grafskrifter.</i>

Den berömde resanden Kohl meddelar i sina "Engelska 
skizzer" följande komiska grafskrifter: 1) "Här hvilar
William Smith; och hvad som är något rart, han blef
född, uppfostrad och hängd i denna samma kommun." 2)
"Här hvilar de dödliga lemningarna af Betty Bowden,
som gerna hade lefvat längre, men hon kunde icke.
Sorger och bekymmer bragte henne på förfall, tills hennes
dåliga ben förde henne hädan." 3) "O grymma död, hur
kunde du vara så ovärdig, att först taga honom och lemna 
mig qvar, du skulle ha tagit oss båda, om öfverhufvud
någondera, hvilket skulle ha varit mycket angenämare
för den öfverlefvande." 4) "Här hvila bror och syster,
brodren ligger begrafven här, systern i Shromshire."

*
</chapter>
<chapter name="En skål">

<i>En skål.</i>

På en herrmiddag föreslog en af sällskapet följande
skål: "Jag dricker för det täcka könet på båda halfkloten!" 
— "Och jag," utbrast en annan, "jag dricker för
de båda halfkloten på det täcka könet!"

*
</chapter>

<chapter name="Huru Mozart vann ett vad">
<i>Huru Mozart vann ett vad.</i>

Mozart och Haydn voro en gång tillsammans i ett
större sällskap. Den förre föreslog då den sednare ett
vad om 6 buteljer champagne och påstod att han genast
skulle sätta upp ett musikstycke, som Haydn icke skulle
kunna spela direkte från noterna. Haydn gick in på
vadet, och Mozart skref hastigt några noter på en
papperslapp. Han lemnade denna åt Haydn, som slog sig
ned vid ett piano; men vid första blicken på noterna
utropade han: "hur vill ni väl att jag skall kunna spela
det här? Det är ju inte möjligt. Jag har båda händerna
sysselsatta i hvar sin ända af pianot och skall samtidigt
slå an en ton i midten deraf." — "Jaså, ni tycker det
är svårt?" — "Ja, var så god och försök sjelf!" —
Mozart satte sig ned och spelade, och när han kom till den
svåra passagen, hukade han ned hufvudet och slog an
den der tonen i midten med näsan och hann sålunda till
slutet af stycket utan att göra det ringaste uppehåll.
Vid näsmanövern utbrast hela sällskapet i ett skallande
skratt. Haydn hade en liten platt näsa, då deremot
Mozart hade en lång och spetsig. Således fick nu Haydn
plikta 6 buteljer champagne för sin plattnäsas skull.

*
</chapter>
<chapter name="Medel mot tandvärk">

<i>Medel mot tandvärk.</i>

En af enkefru B:s beundrare beklagade sig öfver
tandvärk. Hennes förhoppningsfulle son inföll genast:
"Hvarför gör inte kungl. sektern som mamma? Hon tar ut
sina tänder och sätter in dem igen, då hon behöfver dem".

*
</chapter>
<chapter name="Opåräknadt svar">

<i>Opåräknadt svar.</i>

Ett ungt fruntimmer, som var mycket kokett och
trodde att alla karlar voro kära i henne, tog tillfället i


akt att en gång i ett sällskap, der hon händelsevis
sammanträffade med en ung löjtnant, till denne yttra några
ord. "Herr baron," sade hon hemlighetsfullt, "när ni gör
fönsterparad för mig, så måste ni välja en tid, då mina
föräldrar ej sitta vid fönstret. Ni rider alltid förbi kl.
3, och detta har ådragit mig många förebråelser af min
far. Jag måste bedja er att upphöra." "Det skall aldrig
hända mer," svarade baronen, "jag lofvar det på min
heder. Men på det jag må kunna hålla mitt löfte, måste
ni vara god och säga mig hvar ni bor."

*
</chapter>
<chapter name="Bjuden och betalad">

<i>Bjuden och betalad.</i>

Professor X. hade bjudit sina vänner till middag. Då
de inträdde i matsalen, yttrade värden: "Mina herrar,
jag är en gammal man, och fastän icke vidskeplig, ser
jag dock ogerna att vi äro 13 till bords; ingen af oss
får gå härifrån; hvad föreslå herrarne?" — En af gästerna 
rådde att hemta ett stadsbud. Förslaget antogs, ett
stadsbud hemtades och ett kuvert lades fram för honom.
Efter slutad måltid tillfrågades mannen hvad han ville
ha för besväret. Stadsbudet svarade: "jag har uträttat
8 ärenden (man hade haft 8 rätter), och 12 öre för
ärendet är taxan." Det originella påhittet väckte allmän
munterhet, och i stället för 96 öre fick stadsbudet en
5-riksdalers-sedel för sitt besvär.

*
</chapter>
<chapter name="Mord af vänskap">

<i>Mord af vänskap.</i>

En nordamerikansk tidning omtalar följande handling, 
hvilken i Europa helt säkert skulle föranledt en
anklagelse för mord. En man öfverkördes af ett
jernbantåg och sårades dödligt. En vid olyckstillfället 


närvarande vän sköt honom på begäran för pannan, för att
göra ett snart slut på hans gränslösa lidanden.

*
</chapter>
<chapter name="Den obeqväma våningen">

<i>Den obeqväma våningen.</i>

Hr X. och hans fru gåfvo en mycket fin supé. Det
hus hr X. bebodde tillhörde hans svärmor, som naturligtvis 
äfven bevistade supéen. Under det samtalet hvälfde
sig omkring väderleken och den stränga kölden, yttrade
värdinnan att deras våning var varm, men kökets
belägenhet särdeles obeqväm. "Då bör X. förändra våningens
inredning", anmärkte någon af gästerna. "Det är också vår
afsigt, men först längre fram", svarade frun. "Jaha", inföll
hennes son, en gosse om sex år, "när f—n väl tagit mormor."

*
</chapter>
<chapter name="En nyhet i assuransväg">

<i>En nyhet i assuransväg.</i>

I San Francisco har bildat sig ett bolag för det
egendomliga ändamålet att försäkra — qvinnors skönhet. Se
här dess prospektus: "Ett fruntimmer kan värdera sin
skönhet efter behag och få den försäkrad enligt vidfogade
taxa, hvarutöfver hon har att erlägga en summa, lämpad
efter assuransbeloppet. Försäkringstagares ålder måste vara
mellan 15 och 30 år. Den försäkrade erhåller af bolaget
en summa af ..., i händelse hon skulle genom sjukdom
eller annan tillfällighet förlora sin skönhet, eller hon sjelf
skulle komma att tycka sig vara ful." Detta nya bolag
erinrar om det fatala förslaget att beskatta qvinnor mellan
20 och 30 år. Upphofsmannen till detsamma påstod, att
en slik skatt skulle inbringa ofantligt mycket mera än man
trodde, emedan, som han sade, alla qvinnor öfver 30 år
skulle i massa infinna sig på uppbördskontoren för att
erlägga skatten och blifva antecknade.

*
</chapter>
<chapter name="En försäkringsfråga">
<i>En försäkringsfråga.</i>

En ölandsbonde förfrågade sig hos lagman L. huru
snart brandstodsmedel kunde utfalla efter skedd eldsvåda.
På L:s fråga efter anledningen till bondens vetgirighet i
detta afseende, svarade denne helt öppenhjertligt på sitt
snabba, ordsväljande tungomål: "Jo, ja ämner me' Guds
hjelp tutt' på om freda."

*
</chapter>
<chapter name="Ber om förlåtelse">

<i>Ber om förlåtelse.</i>

Medan den bekante tyske komikern Beckmann var
engagerad i Berlin, lät han en dag af några vänner
förleda sig att på scenen persifflera en öfver hela staden
bekant teaterrecensent vid namn Fränkel, och i maskering
och gester framställde han Fränkel så troget, att publiken 
vid pjesens slut ropade fram Fränkel. Journalisten
klagade hos teaterdirektionen, som ålade Beckmann att
bedja den förolämpade om förlåtelse i hans bostad och i
vittnes närvaro. På utsatt tid satt Fränkel i kretsen af
sin familj samt inbjudna vänner och bekanta och väntade
på botgöraren, men halftimme efter halftimme förflöt, och
ingen Beckmann kom. Slutligen låstes dörren upp,
Beckmann stack in hufvudet och frågade: "Bor herr Meijer
här?" — "Nej", svarade Fränkel, "han bor näst intill."
— "Då ber jag så mycket om förlåtelse", sade Beckmann,
hastigt aflägsnande sig efter att till Fränkels förargelse
och de närvarandes munterhet ha på detta sätt fullgjort
sin skyldighet att bedja om förlåtelse.

*
</chapter>
<chapter name="En god syster">

<i>En god syster.</i>

"Söta mamma, får jag gifta mig!" sade en älsklig
femtonårig flicka till sin mor. "Gifta dig!" utropade den
förvånade modren. "Hur har du kommit på sådana 


tankar?" — "Jo, lilla syster Emilie har aldrig sett något
bröllop, och jag skulle så gerna vilja roa barnet", svarade 
den tjenstvilliga systern med förtjusande enfald.

*
</chapter>
<chapter name="Prononciationens hemligheter">

<i>Prononciationens hemligheter.</i>

Vid ett värdshusbord satt en handelsexpedit och pratade 
förfärligt om sina resor. "Det är ändå besynnerligt," 
sade han bland annat, "i England talar man helt
annorlunda än man skrifver, t. ex. Greenwich och säger
Grinuitsch." — "Nå, kära herre," svarade en hedervärd
borgare, "hos oss i Sverige är det ju samma förhållande.
Vi skrifva t. ex. sto, men säga märr."

*
</chapter>
<chapter name="En naiv jernvägspassagerare">

<i>En naiv jernvägspassagerare.</i>

Ett äldre fruntimmer från landet, som aldrig farit
på jernväg förr, reste nyligen — berättar en nordamerikansk 
tidning — på en af jernbanorna i staten Vermont
med en train, som blef påkörd af en godstrain, hvilken
krossade flera vagnar, dödade några passagerare och på
det hela taget anställde stor skada. Så snart tågets
förare, som blef oskadd, hade hemtat sig något efter
sammanstötningen, började han leta efter det gamla
fruntimret, som han kände, och fann till sin ytterliga förvåning
henne sitta helt lugn och nöjd men alldeles ensam i
kupéen, hvilken de andra passagerarne naturligtvis hade
lemnat, och det oaktadt hon vid sammanstötningen hade
gjort en kullerbytta ned på vagnsgolfvet och förlorat sin
pirat. "Har ni icke blifvit skadad?" frågade konduktören.
"Hvarför skulle jag blifva det?" svarade hon. "Jo, vi ha
ju nyss stött tillsammans med ett annat tåg, 2 — 3
passagerare äro dödade och flere sårade." — "Nej", utbrast
den oerfarna passageraren, "jag trodde att man alltid


brukade stoppa på det sättet; visserligen skedde det
något våldsamt, men vi voro ju i stark fart också!"

*
</chapter>
<chapter name="Stryk såsom växtbefordringsmedel">

<i>Stryk såsom växtbefordringsmedel.</i>

Den japanesiska hoftidningen innehåller följande
dekret: "Landets unga invånare anbefallas härmedelst att
öfva sig i konsten att växa. De, som, hunna till tjugo
år, icke uppnått det stadgade längdmåttet, erhålla
bastonnaden ända tills de bli fullvuxna." — Detta påbud
erinrar om det svar en fru gaf på anmärkningen att hennes
barn sågo ledsna och olyckliga ut: "Det är alltför sannt",
sade hon, "jag ger dem dagligen en risbastu för att få
bort denna ängsliga uppsyn, men det har ännu icke
lyckats mig."

*
</chapter>
<chapter name="En slutledning">

<i>En slutledning.</i>

Nyligen infann sig i kyrkan St. Roche i Paris ett
blifvande äkta par för att bikta sig. Brudgummen var
snart färdig med sin syndabekännelse, men bruden stannade 
i biktstolen en god timme. När hon efter erhållen
absolution strålande af glädje ville kasta sig i sin
fästmans armar sköt han henne åt sidan med dessa ord:
"Aldrig, madame, skall jag taga till hustru den som
behöfver en hel timme för att bekänna sina synder!" Och
dermed gick han sin väg.

*
</chapter>
<chapter name="Amerikansk duell">

<i>Amerikansk duell.</i>

Två unga män i Wien gjorde samtidigt sin cour
hos en ung dam. Ingendera ville afstå från den unga
damens egande och flera häftiga uppträden dem emellan
föranledde en duell. Denna duell arrangerades på 


amerikanskt vis: den lycklige som drog den hvita kulan fick
det älskade föremålet, den andre måste träda tillbaka.
Hvilkendera var nu den skjutne?

*
</chapter>
<chapter name="Lurad patient och lurad läkare">

<i>Lurad patient och lurad läkare.</i>

Den engelske skådespelaren Simpson hade i några
dagar varit sjuk. Hans läkare, Ashley, ordinerade åt
honom ett läkemedel, som aktören på inga vilkor ville
intaga. Läkaren var en fyndig man, och begagnade en egen
list for att bota sin patient. Harry Simpson skulle
uppträda i en pjes, der det hörde till hans roll att tömma en
giftbägare. En afton, då han uppträdde i denna roll, fann
han till sin häpnad bägaren i sin hand fylld med
fisklefverolja i stället för portvin. Hvad skulle han göra? Hälla
ut den? Men författaren till pjesen var i godt förstånd
med läkaren, och aktören måste framvisa den tömda
bägaren för sina bödlar. Han gjorde detta med en ganska
vacker tirad. Harry Simpson tillslöt och nedsväljde den
afskyvärda droguen. "Jag skall hämnas" — sade han.
Och han hämnades: han dog utan att betala sin läkare.

*
</chapter>
<chapter name="Nöjd med litet">

<i>Nöjd med litet.</i>

En ung man kom till en grosshandlare och sökte
plats på hans kontor. — "Jag skulle gerna vilja antaga
herrn," sade den välvillige grosshandlaren, "men det är så
dåliga konjunkturer ... det är så litet att göra". — "Åh,
det gör ingenting," afbröt den sökande, "för mig behöfs
inte så mycket ..."

*
</chapter>
<chapter name="En stark konstitution">

<i>En stark konstitution.</i>

En tidning i Harrisburg omtalar en person, som gjort
bankrutt fyra gånger, en gång blifvit slungad från en


diligens utför en höjd af 60 fot, fallit från ett fönster
i första våningen ned på gatan, varit tre gånger gift och
fader till 21 lefvande barn. Trots allt detta, tillägger
tidningen, lefver han ännu och har en kryddkramhandel
i Harrisburg.

*
</chapter>
<chapter name="Ett fluktuerande rus">

<i>Ett fluktuerande rus.</i>

Vid en supé råkade en herre, som var betydligt
påstruken, att stöta till en dyrbar skål af kristall, så att
den föll i golfvet. Af förskräckelsen blef han spik
nykter; men då han bockade sig ned för att upptaga bitarne
och märkte att skålen var hel, blef han strax full igen.

*
</chapter>
<chapter name="Ny art penséer">

<i>Ny art penséer.</i>

Till en galanterihandlande inkom ett ungt, elegant
fruntimmer och begärde att få köpa en pensée. Expediten
svarade den sköna i de artigaste ordalag, att några <i>sådana</i>
icke funnos <i>lefvande</i>, men möjligen några <i>målade</i> på
en eller annan vacker sak. Då förklarade damen att <i>det
icke vore sådana penséer som man luktar på</i>, utan sådana
som äro glas uti och som man brukar sätta ofvanpå
näsan. Expediten förstod då genast hvad fruntimret
behagade och tog fram en pince-nez.

*
</chapter>
<chapter name="En ny Jonas i hvalfiskens buk">

<i>En ny Jonas i hvalfiskens buk.</i>

En präktig skepparhistoria berättas i en londontidning. 
Den lyder på följande sätt: I dag talar man här
i London om en otrolig händelse, som tilldragit sig vid
Englands kuster. Sjelfva händelsen förekom oss så ovanlig 
att vi ej velat lemna den åt offentligheten innan vi
skaffat oss visshet om dess verklighet. I går på morgonen


gick ångaren Wanderer från Dublin med ett stort antal
passagerare ombord och bland dem en gosse som roade
sig med att blåsa flöjt. Gossen satt vid relingen,
stödjande sina armar på den. Plötsligt gör fartyget en
öfverhalning, gossen förlorar jemvigten och trillar ned i
hafvet. I samma ögonblick var en ofantlig hvalfisk till
hands, han öppnade sitt vida svalg och sväljde det
olyckliga barnet. Man började genast förfölja hafsvidundret,
efter stora ansträngningar lyckades man slutligen
harpunera det och att få det upp på däck. Matroserna
lyckades efter mycket arbete afhugga djurets hufvud och till
största öfverraskning fick man se gossen, som satt derinne
helt lugnt och ... blåsande flöjt.

*
</chapter>
<chapter name="Ett hushållsrön">

<i>Ett hushållsrön.</i>

En vestamerikansk tidning berättar följande: En
man, som önskade inskränka sina hushållsutgifter,
använde följande sinnrika medel för att uppnå sitt mål. Han
kysste nemligen en morgon sin vackra piga, då han visste
att hans hustru skulle se det. Besultatet blef, att frun körde
bort pigan, och mannen insparade sedan 12 dollars i månaden.

*
</chapter>
<chapter name="Ett infall af Rothschild">

<i>Ett infall af Rothschild.</i>

Då preussarne under kriget 1866 ålade staden Frankfurt 
en kontribution af 25 millioner thaler, råkade börsen 
i fullkomligt uppror, ty dess magnater visste ganska
väl, att de skulle få betala kalaset. Den rike bankiren
Erlanger sade i sin bestörtning till den ännu rikare
Rothschild: "Om vi skulle betala de 25 millionerna, finge vi
gå och tigga!" — Rothschild, som efter vanligheten stod


vid sin pelare med händerna i fickorna, svarade med
största lugn med frågan: "Hos hvem?"

*
</chapter>
<chapter name="En hvalfisk i sprit">

<i>En hvalfisk i sprit.</i>

För några år sedan strandade en hval på kusten af
Norfolk. En företagsam man köpte den i akt och mening
att derpå göra en god affär, men som han icke var
hemmastadd i konsten att konservera en dylik tingest, införde
han i tidningarne en annons, hvari han mot skälig
ersättning anhöll om upplysning huru man i ty fall borde
förhålla sig. Han fick genast ett bref, hvars afsändare
erbjöd sig att lemna den begärda upplysningen mot
erläggande af 5 rdr i förskott enligt uppgifven adress.
Hvalfiskens lycklige egare skyndade att afsända sin femma,
förtjust öfver att komma ifrån saken för så billigt pris.
Med omgående post fick han följande svar: "Nedlägg djuret 
försigtigt i en butelj och fyll denna med sprit. (Starkt
bränvin kan äfven användas.) Buteljen bör sedan korkas
väl och förseglas." Femriksdalern skänktes till ortens fattiga.

*
</chapter>
<chapter name="Giltigt skäl">

<i>Giltigt skäl.</i>

En bonde i trakten af Amiens dödade sin grannes
hund. Denne stämde honom inför fredsdomaren. "Hvarför 
har du dödat hunden?" frågade honom denne rättvisans 
handhafvare. "Han ville bita mig, jag försvarade
mig och dödade derunder hunden." — "Du har gått för
långt, min vän", invände domaren. "Du skulle hafva
vändt om din bössa och försvarat dig med kolfven." — "Det
skulle jag visst hafva gjort," invände vår fyndige bonde,
"om hunden gjort på samma sätt och anfallit mig med
svansen i stället för tänderna."

*
</chapter>

<chapter name="Om sjelfmord">
<i>Om sjelfmord.</i>

Den bekante Boswell frågade en gång den engelske
lexikografen dr Johnson om denne icke kunde tänka sig
någon omständighet, under hvilken sjelfmord vore
berättigadt. "Nej!" svarade Johnson. "Men", anmärkte
Boswell, "antag att någon begått ett brott och är säker på,
att blifva upptäckt?" "Då", svarade Johnson, "är det
bättre att han flyr till ett land, der han inte är känd,
än till djefvulen, som känner honom."

*
</chapter>
<chapter name="Ett nödvändigt försigtighetsmått">

<i>Ett nödvändigt försigtighetsmått.</i>

En fru, som hade för vana att dagen i ända springa
ikring hos grannarna och sqvallra, råkade en dag att
blifva hastigt sjuk, och affärdade skyndsamt sin man efter
en läkare. Då mannen var kommen ett stycke på väg
vände han om hem igen, gläntade på dörren och frågade:
"Hvar skall jag få rätt på dig då jag kommer igen?"

*
</chapter>
<chapter name="Münchhausiad">

<i>Münchhausiad.</i>

I en amerikansk tidning berättas, att en lokomotivförare 
på Catavissabanan, hvilken nyligen under en mörk
natt förde ett oerhördt långt godståg, till sin fasa
plötsligt framför tåget fick se ett par signallyktor, af det slag,
som begagnas på eftersta vagnen i ett tåg. Han gaf genast 
allarm-signal. Vagnarne bromsades, tåget stannade,
de gåtfulla lyktorna stannade också, och lokomotivföraren
fick nu till sin outsägliga fägnad se, att det var
signallyktorna på sista vagnen i hans eget tåg, hvilka i följd
af den ovanligt skarpa kurva, som banan på detta ställe
beskref, visade sig för honom. — Denna historia påminner
starkt om en annan, lika trovärdig, nemligen om 


amerikanaren, som hade en så snabb springare, att han, då han
en gång red kring ett rundt torn, så när hade ridit fatt
sig sjelf, — åtminstone såg han sig sjelf på ryggen.

*
</chapter>
<chapter name="Kinesisk rättegång">

<i>Kinesisk rättegång.</i>

En amerikanare anklagade i Kina en skräddare, som
hade bedragit honom. Rätten tilldömde skräddaren 50
rottingsslag. Domen gick strax i fullbordan och käranden
måste för dess utförande erlägga en half dollar.
Amerikanaren gaf emellertid domaren en hel dollar med
anmodan att han måtte låta gifva skräddaren prygel
äfven för den andra halfva dollarn. Sagdt och gjordt;
domaren blef glad öfver att få behålla hela dollarn och den
olycklige skräddaren fick ytterligare 50 rottingsslag.

*
</chapter>
<chapter name="En teateranekdot från Paris">

<i>En teateranekdot från Paris.</i>

En journalist hade temligen strängt kritiserat en liten
skådespelerska, som hade spelat en liten roll i en liten
vaudeville på en liten teater i Paris. Då nu den lilla
damens älskare några dagar derefter mötte journalisten i
teaterfoyern, sade han till honom i ironisk ton:
"Mademoiselle H. har bedt mig tacka er för den vackra
artikeln, som ni skrifvit om henne, och såsom ett bevis på
hennes tacksamhet sänder hon er denna bundt gåspennor."
Kritikern tog leende emot presenten och svarade i artig
ton: "Mlle H. är alltför god, jag hade aldrig väntat att
hon för min skull skulle taga sig så när."

*
</chapter>
<chapter name="Askenbom och violoncellisten">

<i>Askenbom och violoncellisten.</i>

Askenbom hade en afton att utföra den lustiga
sångpjesen "Kapellmästaren", som ensam uppträder på scenen,


dirigerande orkestern nedanför. Bland de musicerande
amatörerna fanns en god violoncellist, tysk till börden och
något hetlefrad. Askenbom vände sig till honom
sjungande enligt sin roll ungefär så här:

"Min herre, se på noterna bättre och spela inte
alltid dudeli-dadeli", dervid härmande hans stråkföring.

Amatören, som ej begrep att detta hörde till pjesen
utan trodde att det var en oförtjent offentlig
tillrättavisning, rusade upp och sade:

"Jach speler mich mans efter mine noter."

Publiken utbröt i ett skallande skratt, der under
Askenbom helt lugn räckte ner sin snusdosa till
violoncellisten och bjöd honom en pris, hvarefter båda snusade
under olika grimaser mot hvarandra.

*
</chapter>
<chapter name="Missbruk af religionen">

<i>Missbruk af religionen.</i>

En prest predikade en söndag i en landtkyrka i
Frankrike. Åhörarne voro högst få och presten stod der
nästan som Johannes i öknen. Hastigt började det
hällregna. En hop bönder, som stått och pratat utanför på
kyrkvallen, kom inrusande i kyrkan för att få skydd.
Presten blef nu förargad och röt åt dem från predikstolen: 
"Ni ä' mig just ena hyggliga kristna! Det är regnet
som drifvit er hitin. Många menniskor har man tadlat
derför att de begagnat religionen till <i>täckmantel</i>, men hvad
skall man säga om er, som begagna henne till <i>paraply?</i>"

*
</chapter>
<chapter name="En examen för doktorsgraden i Sorbonne">

<i>En examen för doktorsgraden i Sorbonne.</i>

Händelsen föregår på 40-talet. Hr Saint-Marc-Girardin 
tilltalar kandidaten: Min herre, säg mig, hvilka
äro Ludvig XIV:s förnämsta eröfringar? — Kandidaten
svarar: Jag känner icke mer än en. — Hvilken då? — 


Fröken de la Vallière. — Det är ganska illa svaradt,
men som ni är en man med snille, ger jag er en hvit kula.

*
</chapter>
<chapter name="Ett liktal.">

<i>Ett liktal.</i>

Det var på kyrkogården Père-Lachaise i Paris. Man
ledsagade till dess sista hvilorum en alltför bekant
personnage, som från bankrutt till bankrutt hade kommit
till en ganska aktningsvärd förmögenhet och som efterlemnade
två millioner åt sin tröstlösa enka.

Liktåget var talrikt. Man höll tal vid grafven ...
En af den aflidnes medbrottslingar hade tagit ordet ...
"Farväl!" sade han med en röst qväfd af tårar, "farväl,
Caniflet, min bäste vän, du för med dig i grafven allas
deras saknad, som ha haft den lyckan att känna dig;
du för med dig" ... "Ursäkta!" utropade en af de
närvarande, "tillägg att han för med sig mina femtitusen
francs!"

*
</chapter>
<chapter name="Inte hemma i geografien">

<i>Inte hemma i geografien.</i>

Två personer samtalade på en gata i Köpenhamn,
den ene af dem var tydligen ej hemma i geografien.

— Åh, god dag! Nå, er bror har ju fått en
anställning på Grönland?

— Nej, det var på Island.

— Ja, jag tyckte väl, att det var på en af Færöarne!

*
</chapter>
<chapter name="En dom af Lincoln">

<i>En dom af Lincoln.</i>

En leverantör till flottan, Franklin Smith i Boston,
hade blifvit anklagad för svek och genom krigsrätts dom
förklarad skyldig dertill. Domen skickades till presidenten
Lincoln och denne återsände den påtecknad med följande


ord: "Alldenstund Franklin Smith hade leveranser till
flottan för 1 ¼ million och tillfälle att stjäla en half million,
men han blott blifvit anklagad for att hafva stulit 10,000
dollars och efter slutad bevisföring blott känts skyldig
att ha stulit 100 dollars, så tror jag att han alldeles icke
stulit något. Jag annullerar derfor både krigsrättens
premisser och dom, förklarar dem för ogiltiga samt att den
anklagade skall vara fri från åtalet."

*
</chapter>
<chapter name="Uppriktighet från predikstolen">

<i>Uppriktighet från predikstolen.</i>

Under en stark torka för några somrar sedan
uppmanades presten af församlingen att bedja vår Herre om
regn. "Det kan jag väl göra", svarade presten, "ehuru
jag försäkrar er, mina vänner, att det tjenar till intet så
länge vi ha vestlig vind."

*
</chapter>
<chapter name="Ett motstycke till “Nya garnison“">

<i>Ett motstycke till "Nya garnison".</i>

För att fullborda Nassaus besättande 1866 måste
preussarne intaga denna stats fästning Marienburg, belägen
ej långt från Coblentz på Rhens högra strand. Fästningen 
består af ett torn, så gammalt att det beundras
såsom ruin af turisterna på Rhen, ty det ligger högst
romantiskt på ett berg, betäckt af vinstockar. Kommendantens 
göra på denna fästning bestod i att då och då hålla
ögat på någon i den förfallna tornkammaren för duellsbrott 
arresterad, hetlefrad nassauare. Vid intagandet af
denna fästning utgjordes garnisonen af 1:o kommendanten,
2:o en gammal korporal, hans adjutant, 3:o en kock, också
till åren kommen, och 4:o en tupp och sju hönor.
Garnisonen fick snart i sigte den fiendtliga armén, som kraflade
sig upp för berget. Denna armés styrka uppskattas olika,
från 10 till 15 man. Tornets portar blefvo genast 


tillbommade och garnisonen skrek med full hals åt några
vingårdsarbetare nere på berget, att de skulle skynda till
hjelp. Men dessa voro obarmhertiga nog att svara, att
kärnorna i vindrufvorna ännu ej vore tillräckligt stora att
kunna begagnas till projektiler emot fienden. Efter
inhemtandet af detta nedslående svar höll garnisonen
krigsråd och slutet blef att fästningens nyckel öfverlemnades
till den preussiska sergeant, som ledde stormningen, och
efter en högtidlig protest mot inkräktningen drog sig
garnisonen i god ordning till Coblentz. Segrarne satte sig i
besittning af fästningsverken, der de funno bland annat
gammalt skräp två kanoner förskrifvande sig från Waterloo.

*
</chapter>
<chapter name="En ordlek">

<i>En ordlek.</i>

Man gaf en präktig kostymbal hos en af Paris'
rikaste affärsmän. Värden observerade en ung dam,
grefvinnan X., som var på ett förtjusande sätt kostymerad,
men hennes klädning var väl mycket kort.

"Hvad är det för en charmant kostym ni bär?" frågade 
värden den unga damen med en hastig blick på
den korta klädningen.

"Det är en kostym efter modet för dagen."

"Aha! Men ni tyckes ha glömt, att vi nu befinna
oss vid den tid af året, då dagarne hunnit bli ganska
långa!"                  

*
</chapter>
<chapter name="Nöjaktig förklaring">

<i>Nöjaktig förklaring.</i>

Lord Palmerston besökte en gång ett till försäljning
utbjudet tafvelgalleri och blef förtjust i en tafla,
föreställande "Sommardag i Nederländerna". Han köpte den,


utan att bry sig om det höga priset. Han bad artisten
infinna sig hos honom för att mottaga penningarna. "Min
herre", sade Palmerston, "det är en mycket vacker tafla.
Men det är en sak, som jag vill ha förklaring på. Hur
kan det komma till, att gräset är så högt på en äng,
der det finns så många får och kor som beta?" Vid
dessa ord flög ett spefullt leende öfver lordens läppar.
Artisten svarade utan den minsta förlägenhet: "Det är
mycket enkelt, mylord, fåren och korna blefvo ej insläppta
på ängen förrän samma afton jag fick min tafla färdig."

*
</chapter>
<chapter name="Ett begrafningssällskap">

<i>Ett begrafningssällskap.</i>

Ett välgörande sällskap med egendomliga stadgar har
bildat sig i England, för att bispringa dem, hvilka äro ur
stånd att åstadkomma medel till sina aflidna anhörigas
begrafning. Saken är i och för sig förvisso mycket loflig,
men man har lyckats mindre väl med redaktionen af
sällskapets reglemente. Första paragrafen börjar nemligen
med orden: "I betraktande af de svårigheter, hvilka
mången får vidkännas för sin begrafning o. s. v."

*
</chapter>
<chapter name="Giltigt skäl">

<i>Giltigt skäl.</i>

Man slog häromåret upp en förlofning i Paris af det
skälet att mamma och fästmö hade kommit underfund
med, att den blifvande mågen och mannen var väl mycket
tråkig. Då någon uttryckte sin förvåning öfver att
förlofningen blifvit uppslagen deklamerade mamma följande
något travesterade sentens: "tous les <i>gendres</i> sont bons,
hors le <i>gendre</i> ennuyeux!"

*
</chapter>

<chapter name="Bismarck i Nikolsburg">
<i>Bismarck i Nikolsburg.</i>

I början af ockupationen af Nikolsburg 1866 hördes
häftiga yttranden mot de preussiska officerarnes sätt att
gå tillväga vid indrifvandet af reqvisitioner och andra
pålagor. En jude hade varit oklok nog att ge sina
känslor luft på öppen gata och att med oförsigtiga ord
gå lös på preussarne. Några "segerherrar", som just
marscherade förbi, ansågo det ej oförenligt med sin
värdighet att taga fatt på karlen och prygla upp honom
— utan användande af tändnålsgeväret — så grundligt,
att han skrek med full hals. Strax samlade sig en hop
invånare kring karlen och hans motståndare; flera
soldater kommo till stället och scenen hotade att öfvergå till
en allmän strid, då Bismarck, klädd i landtvärnsmajorsuniform, 
infann sig på skådeplatsen. — Hvad är det?
frågade han de helsande soldaterna. — Jo, den der
karlen har skällt på preussarne. — Det är inte sannt,
skrek syndaren, som icke kände premierministern, jag
har inte skällt på arméen, utan bara på Bismarck.
Ett qväfdt skratt afbröt detta svar och alla sågo
frågande på ministern. Men han sade lugnt: Det ha så
många gjort, låt honom gå sin väg!

*
</chapter>
<chapter name="Kejsaren af Österrike på jagt">

<i>Kejsaren af Österrike på jagt.</i>

Kejsaren af Österrike, berättar en fransk tidning,
ledsagas alltid på sina jagter af en gardeskapten, som
följer efter honom, passar noga på hans skott och
utropar hvad han träffat. Skjuter kejsaren en åkerhöna,
ropar han: "en åkerhöna!" Är det ett rådjur, ropar han:
"ett rådjur!" o. s. v. En dag sköt kejsaren efter ett
villebråd, men träffade icke, utan råkade i stället såra en

af herrarna i sviten. Den sårade uppgaf ett anskri.
Strax derpå ropade gardeskaptenen helt lugnt: "Hans
höghet hertigen af Falkenberg!"

*
</chapter>
<chapter name="Också ett medel mot koleran">

<i>Också ett medel mot koleran.</i>

En tidning i Neapel meddelade 1866 sina läsare
följande billiga och efter tidningens påstående osvikliga
medel mot koleran: "Applicera på magen", säger det
klerikala bladet, "en bild af den helige Joachim, den heliga
Jungfruns fader. Förlidet år, tillade tidningen, hafva mer
än 2,000 familjer gjort detta experiment, och
Joachimsbilden har för dem varit en skyddande sköld. Bilden,
placerad på det sätt vi nämnt, afhåller sjukdomen att
komma och om den kommit blir den genast bortjagad.
Det är Gud som sänder oss koleran för att straffa oss
för våra synder, men Joachim drifver den på flykten."
Påfven sjelf måtte dock ej hyst något förtroende för den
helige Joachim såsom skyddsmedel, ty han lät draga en
tät sundhetskordong rundtomkring sina stater.

*
</chapter>
<chapter name="En dålig räknemästare">

<i>En dålig räknemästare.</i>

En enfaldig irländare hörde en gång i ett sällskap
presterna bli illa åtgångna, emedan de taga tionden af
folks egendom. Han ville också dra sitt strå till stacken
och sade: "Ja om de finge råda, så togo de nog hellre
tjugonden", menade han.

*
</chapter>
<chapter name="Öfver ån efter vatten">

<i>Öfver ån efter vatten.</i>

En herre, hemma i eller vid Borgholm, beslöt att
med sin unga men sjukliga fru resa till någon badort.
Borgholm, der ett badhus nyss förut blifvit anlagdt, kom


icke i fråga, troligen derför att det låg alltför nära till
hands. Nej, långt, långt bort och så bar det af till
Södertelje, Söderköping eller såder bortåt. Vid ankomsten
till stället går herrn med sin fru till läkaren, utan att
för denne omtala hvarifrån de voro komna. Läkaren —
en ärlig själ — svarar helt naivt: "res till Borgholm och
bada der."

*
</chapter>
<chapter name="Arbete framför nöje">

<i>Arbete framför nöje.</i>

En amerikansk tidning berättar: En snickare hade
uppställt såsom regel: arbete framför nöje, och det var
ju alldeles riktigt. En dag blef hans hustru sjuk och
dagen derpå dog hon. Mannen arbetade som vanligt och
genast efter begrafningen likaså. "Hör nu", sade en af
grannarne, "kan ni inte ta er tid att sörja litet?" — "Nej,
sir", var svaret, "arbetet går framför nöjet", och så
fortsatte han att hyfla igen.

*
</chapter>
<chapter name="Lofvande">

<i>Lofvande.</i>

En nyligen utkommen bokhandelsannons från Leipzig
har följande lydelse: Våra läsare skola tvifvelsutan
stanna i förbindelse hos oss för att vi fästa deras
uppmärksamhet på ett par arbeten på sanskrit, hvilka inom
kort skola utkomma. Vi hafva icke sjelfva läst böckerna,
men om deras innehåll är lika intressant, som titlarna,
måste deras genomläsande komma att medföra mycket
nöje. Titlarna lyda: "Swapantschakschavinsshamantrastotra", 
"Trigunatmilkakalikastotra", "Upangalalitavratodyapana", 
"Sanakarchatatschturthivratodyapana" och
"Anantatschaturdarioratakaltra".

*
</chapter>

<chapter name="Obehaglig distraktion">
<i>Obehaglig distraktion.</i>

En mycket tankspridd prest i Skottland, vid namn
Johnson, begaf sig hemifrån en stormig eftermiddag för
att förfoga sig till aftonsången i kyrkan, hvilken låg på
en half mils afstånd från prestgården. Då han hunnit
nära kyrkan, skulle han taga sig en pris snus, men
måste dervid vända sig om för den starka blåsten, som låg
rakt emot honom. Men då han tillfredsställt sin näsas
behof glömde den helige mannen att åter vända sig
om och fortfor att gå hemåt. Hunnen till sin egen port
ringde han på klockan; ett fönster i första våningen
öppnades, och huspigan, som i half mörkret icke kände igen
sin husbonde, frågade hvem det var. — "Det är jag",
svarade den tankspridde prestmannen, "är herr Johnson
hemma?" Då svaret lydde: "Nej, han är i kyrkan", bad
presten, som frågat efter sig sjelf, om ursäkt för det
besvär han förorsakat, tilläggande att han skulle komma
igen en annan gång. Prestmannen gick sin väg och man
har sedan dess aldrig hört eller sett något af honom.

*
</chapter>
<chapter name="Erke-engeln Gabriel">

<i>Erke-engeln Gabriel.</i>

En gammal förståndig danneman hade en hustru,
som hörde till de s. k. "läsarne" och icke drömde om
något annat än verldens undergång. Under en stormig
vinternatt blef han ur sin ljufva sömn väckt af sin kära
hälft med dessa ord: "Anders, käre Anders, hör du
bullret? Det är erke-engeln Gabriel som kommer. Det är
bullret af hjulen på hans vagn!" — "Åh, vänd dig åt
väggen och tig!" svarade gubben förtretad, "tror du att
Gabriel är så fånig att han far på hjuldon, när vi ha så
godt slädföre?"

*
</chapter>

<chapter name="Den nye Jovial">
<i>Den nye Jovial.</i>

En gammal vaktmästare i staden X. inlemnade häromåret 
till stadsfullmäktige en <i>motiverad</i> afskedsansökan,
som började så här:

<tab>"Till Stadsfullmäktige i X.

Sedan cholera morbus, frånröfvande mig både maka,
son och sonhustru, bortslitit alla de ethiska och familjeband 
som hitintills fästat mig vid samhället X., har jag
beslutat tillbringa mina återstående dagar uti hufvudstaden, 
hvarest jag, äfven om en min spekulation om att
vinna anställning vid Kongl. Maj:ts hofkapell och spektakler, 
eller något annat konstinstitut, (såsom loge-vaktmästare, 
förstås) skulle likasom mången annan äregirighets 
plan misslyckas, åtminstone kan vara i närheten af
kära barn och anförvandter" — — — — — — — — 

"Under alla förhållanden förblifver jag städse
stadsfullmäktiges <tab><tab>ödmjuka tjenare

<tab><tab><tab><i>S. S.<i>"

*
</chapter>
<chapter name="Amerikanskt">

<i>Amerikanskt.</i>

I en amerikansk tidning berättas, att under en mörk
natt lokomotivföraren på ett ofantligt långt godståg på
Catawissa-banan observerade till sin stora förskräckelse
ett ljussken, som, efter hvad han tyckte, befann sig på
banan. Han gaf strax allarmsignal, vagnarne bromsades
och tåget stod stilla. Men det gåtfulla ljuset stod också
stilla och lokomotivföraren märkte nu, till stor lättnad
för sin själ, att det var signallanternan på sista vagnen
i hans eget tåg, som kommit i sigte på grund af banans
stora krökning på det ifrågavarande stället!

*
</chapter>

<chapter name="En värd som tänker högt om sina gäster">
<i>En värd som tänker högt om sina gäster.</i>

Om lord Dudley, som hade det ryktet om sig att
gifva de bästa middagarna i hela London, och hvars hus
var samlingsplatsen för den engelska aristokratien,
berättas följande:

Lord Dudley var mycket tankspridd; han hade den
olyckliga vanan att högt uttrycka sitt hjertas tankar,
utan att ha något medvetande deraf, på ett sätt som
någon gång bringade i stor förlägenhet de ärade gäster till
hvilka han ställde sina ord. Då han inträdde i salongen
der hans gäster voro församlade, hade han den vanan
att, innan han närmade sig dem, öfverräkna dem med
hög röst och under reflexioner sådana som dessa: "En,
två, tre. — Ah, se der öfverste X. med sin förskräckliga
näsa! — Fyra, fem. — Det är Jones! Låtom oss akta
oss för att skämta öfver hans hustrus snedsprång. —
Sex, sju, åtta. — Den gamle Billy, det dumhufvudet. —
Nio, tio. — Det skulle förvåna mig om den narren har
betalt sin peruk!"

Efter att på detta originella sätt ha förvissat sig
att antalet af de inbjudna var fullt, skyndade den alltför
öppenhjertige värden att helsa hvar och en af dem med
ett förbindligt välkommen, men hvilket tyvärr bortskämdes 
af ett oundvikligt och högljudt "<i>för sig</i>". — "Hur
står det till, min kära Rogers? sade han. Förtjust att
se er ... ganska förtjust! ... Se der den sedeslösaste
kanalje jag känner; fattig som Job och öfverhopad af skulder! 
... Den kära Rogers ... jag är mycket glad att se er."

*
</chapter>
<chapter name="En inbiten konservativ">

<i>En inbiten konservativ.</i>

Doktor Spodger i Newyork fick en gång under sin
behandling, berättar ett Newyorkblad, en patient som var


så konservativ, att han nekade att intaga den föreskrifna
medicinen när han fick höra att den var en radikal-kur.

*
</chapter>
<chapter name="Träffad">

<i>Träffad.</i>

Den engelska rättegångsordningen fordrar att
stämningar delgifvas svaranden personligen. En fransk
juridisk tidskrift berättar på tal om detta rättegångsbruk
följande klassiska anekdot:

En ung skägglös skrifvare, begåfvad med ett vackert
ansigte, och som hade en stämning att kommunicera en
person, hittade på, för att bana sig inträde hos svaranden, 
att förkläda sig till fruntimmer och låtsade må illa
vid den oanträfflige partens port.

Vid hans qvidan utkom en piga och förde honom in
i huset för att bistå honom; herrn i huset ville sjelf
vara artig och egna den intressanta sjuklingen sin vård;
men i det ögonblick han räckte honom ett glas sockervatten 
suckade den vackre tjufpojken: "Hvar är jag? och
hvem är ni, min herre, som är så ädelmodig mot mig?"

Herrn sade sitt namn. Ögonblickligt uppfarande
och med spefull röst ropade skrifvaren då: "I så fall,
min herre, har jag den äran att tillställa er denna
stämning."

*
</chapter>
<chapter name="Öfverraskning">

<i>Öfverraskning.</i>

Tidningen "Evening Standard" i London berättar:
Häromdagen då den beryktade jätten Ching-Ching 7 fot 9 ½
tum lång och enormt tung, gaf en representation i
Worcester, snafvade han hastigt, föll framstupa och —
<i>horibile visu</i> — gick tvärs af.


Åskådarne fingo till sin öfverraskning se två karlar,
af hvilka den ene arbetade med all makt på att komma
lös från sin plats på den andres axlar.

*
</chapter>
<chapter name="Långa ben">

<i>Långa ben.</i>

Mr X. for med bantåget till Glasgow, berättar
en engelsk tidning. Waggonen var full, det fanns blott
en plats qvar och mr X. fick till vis-à-vis en
mycket korpulent handlande, den han obeqvämade på det
allra högsta, ty för att säga hela sanningen, har naturen
skänkt mr X. ben, kanske de allra längsta i hela det
förenade konungariket. Han försökte sticka nämnde ben
under bänken, att förkorta dem på det mest älskvärda
sätt, men omöjligt! De gnedo fortfarande på det mest
obehagliga sätt mot hans vis-à-vis' mage. Slutligen
stannar trainen vid en station och konduktören ropar:

— Tio minuters uppehåll!

— Ah, gudskelof, sade egaren till de långa benen, i
en ton af högsta belåtenhet, jag kan då få sträcka ut
mina ben.

— Nej, för all del, sade den feta herrn orolig, gör
inte det, jag tycker att de äro alltför långa redan.

*
</chapter>
<chapter name="En lätt baiersk ryttare">

<i>En lätt baiersk ryttare.</i>

I striden vid Kissingen blef en kavallerist vid Baierns
lätta rytteri tillfångatagen af preussarne, hvilka för hans
korpulens skull roade sig med att väga honom. Hans
vigt uppgick till 212 tyska skålpund. Nu framställer sig
helt naturligt den frågan: Huru mycket bör då en person 
af det tunga baierska kavalleriet väga?

*
</chapter>

<chapter name="Ett populärt parti">
<i>Ett populärt parti.</i>

En ung flicka tillfrågades af en ifrig politikus,
hvilket parti hon föredroge. "Ett giftermålsparti", blef
svaret.

*
</chapter>
<chapter name="En parlamentsledamot som haft boskapspesten">

<i>En parlamentsledamot som haft boskapspesten.</i>

En af de sista debatterna i underhuset i England
lifvades af följande komiska episod. Sir J. Crossley
började tvekande sitt anförande med de öfverraskande orden:
Jag har haft boskapspesten ... Och då det allmänna
gapskratt, som följde denna afbrutna fras, hade lagt sig,
tillade han: jag skickade strax efter regeringens
inspektör.

Se här Times' referat: Sir J. Crossley berättade hvad
som händt honom personligen. Han har haft
boskapspesten ... (Ändlöst skratt) på sin egendom, hans
arrendator skickade strax efter regeringens inspektör, som
anbefallde att alla de kreatur skulle nedslagtas som hade stått
i förbindelse ... (nytt skratt) med de sjuka kreaturen.

*
</chapter>
<chapter name="Något för något">

<i>Något för något.</i>

Händelsen föregår i Ryssland. En skomakare förärade 
en dag till czar Ivan Vasilievitsch en rofva af
underbar storlek, såsom den vackraste present hvilken
det stod i hans förmåga att gifva. Czaren mottog denna
egendomliga gåfva, vedergällde skomakaren frikostigt, och
befallde dessutom herrarne vid sitt hof att allesammans
låta förfärdiga sina skodon hos honom och betala dem
dubbelt mot det vanliga priset.


En sniken hofman, — slägtet är icke sällsynt, —
som såg på hvilket sätt czaren hade gengäldat en gåfva
af så ringa värde, inbillade sig att genom att skänka
czaren sin vackraste häst han också skulle få emottaga
något utmärkt bevis på hans frikostighet. — Czaren gaf
honom skomakarens rofva.

*
</chapter>
<chapter name="Adelskapets afskaffande i Preussen">

<i>Adelskapets afskaffande i Preussen.</i>

Den 1866 aflidne preussiske generalen von Pfuel
var år 1848 ministerpresident och var i denna egenskap
närvarande vid förhandlingarna i nationalförsamlingens
komité, som skulle diskutera frågan om adelns afskaffande.
Debatterna voro mycket långvariga och den till åren
komne von Pfuel blef så trött att han insomnade. När
han vaknade och hörde att debatten ännu fortgick,
utropade han: "Är inte adeln död ännu?" Vid den
slutliga öfverläggningen röstade v. Pfuel för adelns
afskaffande. Kort efter det hans votum blifvit bekant mötte
han på gatan en ung officer som gick fram till honom
och frågade: "Är ni general von Pfuel?" — "Ja, till er
tjenst." — "Jag får då säga er att ni är en gemen karl."
— "Verkligen? Det har jag vetat af förr. Emellertid
får jag tacka för upplysningen", svarade generalen, artigt
helsande och aflägsnade sig från den ytterst förbluffade
löjtnanten.

*
</chapter>
<chapter name="Presten och skräddaren">

<i>Presten och skräddaren.</i>

En gammal skottsk pastor, åtföljd af sin tjenare
John, en gubbe som han sjelf och f. d. skräddarmästare,
befann sig på hemvägen från kyrkan. De stannade vid
en vägskilnad för att låta sina åsnor andas ut.

Den gamle pastorn var bedröfvad. — John, sade


han, hur kommer det sig att min medbroder alltid har en
talrik samling åhörare då han predikar, under det att jag,
som håller samma predikningar jag alltid hållit och som
fordom voro omtyckta, jag förlorar hvarje dag alltfler
åhörare.

John skakade på hufvudet. — Ack, Gud välsigna er,
sir, sade han, men det är med presten som med skräddaren, 
ser ni. Jag syr lika bra som fordom, är det icke
så? och emellertid har den lille Patrick tagit ifrån mig
alla mina kunder ... Det kommer icke an på sömmen,
sir, men det är den nya tillskärningen, ser ni, — det är
den nya tillskärningen.

*
</chapter>
<chapter name="Recett-tagaren">

<i>Recett-tagaren.</i>

En af sujetterna vid den Djurströmska theatertruppen
hade förut varit komiker, men sedan blifvit tragisk
skådespelare. Då direktören en gång beviljat honom recett
skulle han på förhand innesluta sig i publikens välvilja
och framsäga några behjertansvärda ord. Direktören
lofvade hjelpa honom med några ord som skulle inläsas, men
saken glömdes af båda till dess stunden var inne. Då
improviserade Djurström i en hast från kulisserna,
sufflerande:

<tab>"Förut jag varit har komik,
<tab>Nu har jag valt det seriösa;
<tab>Men snart jag väljer mig en spik
<tab>Om ni ej pengar på mig ösa."

Den komisk-tragiske skådespelaren fick fullt hus.

*
</chapter>
<chapter name="En tjensteansökan">

<i>En tjensteansökan.</i>

"Att s.s. sökande till en af de lediga
skogsuppsyningsmänssysslorna, inom Jemtlands län, får jag


undertecknad i ödmjukhet anmäla men som jag ej vet när och
varest dessa sysslor skall taga sin början. Emellertid får jag
härmed Egenhändigt på förhand teckna och berätta fölljande,
jag är 26 år gammal Gift kar o. s. v. I öfrigt vad det
vidkommer att räkna är jag just ingen slöijdare förty jag
får säga som sanningen är att jag räknar utan pänna
Angående mina affärder och vidare kan jag i första hand
lija för räkning om det så skulle fodras jag tänker nog
snart få bättre insigt: om saken lyckas för mig. — I
öfrigt är jag då en ljus Gosse att färdas i skog och mark
och ögne träna som blir åverka och det anser jag för
det nödigaste. — har jag misstagit mig så upptages detta
ej som oredig illvilja utan af bristande insigt i ett ämne
varpå jag ej nedlagt mycken uppmärksamhet — Om T.i.t.
behagar skrifva mig till med det första så vore det
kärkommet äfvensom att personligen träffas."

*
</chapter>
<chapter name="Flera vägar att välja på">

<i>Flera vägar att välja på.</i>

En bondhustru kom till vestra jernbanans
försäljningskontor i Paris för att köpa en biljett. — Monsieur,
en biljett till Nantes, hur mycket kostar den? Sex francs
och femtio, madame. — Ah, den blir väl för hundra sous?
— Madame, jag har sagt sex francs och femtio. — Ja,
tar ni inte 100 sous så går jag på annat håll; här finns
så mycket jernvägar i Paris, det är inte som hemma hos
oss, der det finns bara en enda.

*
</chapter>
<chapter name="Dryckenskapens följder">

<i>Dryckenskapens följder.</i>

En irländare kom sent en afton in på en krog och
begärde en sup bränvin, ehuru han redan förut var ganska
välplägad. Så snart han förtärt densamma, var han 


alldeles ur stånd att aflägsna sig och värden, hvilken icke
som här var utsatt för några obehagliga följder af gästens
sena vistelse i hans lokal (olaga gästning är nemligen
ett begrepp, som engelska lagen icke känner till och
uttrycket finnes icke ens i något engelskt lexikon), lät
honom sitta der han satt framför kaminen och gick lugnt
till sängs. Man tänke sig hans förskräckelse, då han
nästa morgon kom in i krogsalen och ser att den
olycklige irländarens högra ben är alldeles förkolnadt. Och
likväl var han ännu så oredig, att han alldeles icke
märkte, att elden redan nalkades hans knä! — Till all
lycka var det endast ett träben.

*
</chapter>
<chapter name="Från Hötorget">

<i>Från Hötorget.</i>

"Är det der smöret rent, min gosse?" — "Måtte
fälle det, för mor och piga höll fälle på ett par timmar
i aftas och plocka hårstrån och smål ur'et."

*
</chapter>
<chapter name="Deri låg det!">

<i>Deri låg det!</i>

Entusiasmen för Adeline Patti, som rådde under första 
perioden af hennes uppträdande på italienska operan
i Paris, nådde sin höjdpunkt vid hennes afskedsföreställning. 
En mängd menniskor stodo samlade för att se
henne stiga upp i vagnen, och då hon händelsevis tappade 
sin näsduk, sprungo herrarne fram likt galningar för
att taga upp den. Det lyckades en gatpojke att få fatt
i den, och nu började en verklig auktion. Slutligen blef
näsduken såld för 300 francs. — Trehundra francs för
en näsduk! Det är alldeles för mycket, äfven om näsduken 
är Pattis!" yttrade härvid en af de kringstående till


den lycklige egaren. — "Ja, men den är begagnad!" svarade 
tillbedjaren med stolthet.

*
</chapter>
<chapter name="Uniformen måste respekteras">

<i>Uniformen måste respekteras.</i>

Följande anekdot berättas från 1823 och spanska
kriget. Man vet, att under detta krig hölls en ytterst
sträng disciplin, och på orderna stod alltid, att soldaterna
skulle hysa aktning för eganderätten, och detta sträckte
sig ända ned till hönsgårdarna. En dag hörde en kapten
ett strupljud, som hans öfvade öra genast visste var den
sista sucken från en höna, som blifvit strypt af en van
hand. Han vände sig om och såg en gammal husar
sysselsatt med att smyga corpus delicti i sin sabelväska.
"Husar", ropade han, "kom hit!" — "Herr kapten", sade
denne, i det han sökte att gömma hönan. — "Hvarför vred
du halsen af hönan?" — "Kapten, hon förolämpade mig,
ty hon såg på mig med en oförskämd och förolämpande
blick, och då det gäller att hålla regementets uniform i
respekt... så..." Kaptenen bet sig i läpparne för att
återhålla ett skratt. "Marsch, det får gå för den här
gången, men gör icke om det!" — "Gud bevare kapten!"
— "När du hädanefter ser några höns, så befaller jag dig
att sänka ögonen för att inte råka i vredesmod öfver deras
oförskämda blickar."

*
</chapter>
<chapter name="Lika barn leka bäst">

<i>Lika barn leka bäst.</i>

Ett sällskap små flickor lekte en eftermiddag i
Luxembourg; medan de voro som bäst i tagen närmade sig
en liten blondine om åtta år, en främmande flicka, som
ville inträda i den glada kretsen.

Den mest försigkomna fick syn på henne, gjorde en
hindrande åtbörd och sade till henne: "Ursäkta, mamsell,


tillhör er far diplomatien? — Nej, mamsell, min far är
bankir. — Gå då och sök ert sällskap annorstädes; vi
leka icke med andra än döttrar af ambassadörer eller
främmande ministrar.

Blondinen fick sin upprättelse. Öfvertygelserna i
dessa små hufvuden ega icke granitens stadga. En dag
kom, då man lät bankirens dotter intränga i de
diplomatiska småflickornas krets.

Hon hade en ståtlig docka, en docka som hade sin
groom, sin jägare, sin dadda och sin bébé, ett fullständigt
hushåll.

Just densamma som hade velat utstöta henne, ville
låna dockan af henne. — Ursäkta, mamsell, svarade
blondinen, jag lånar icke till andra än bankirsdöttrar.

*
</chapter>
<chapter name="Lefva eller dö">

<i>Lefva eller dö.</i>

En skollärare höll ett föredrag öfver lifvet och
döden och anmärkte att en gammal man, som så till
sägandes afslutat sitt lif, sällan betraktade döden på samma
sätt som en ung man, utan ibland just önskade att den
måtte komma. Om t. ex. du, Nils Petter, slöt han, nu
går ut på gatan och frågar gubben, som i detta ögonblick
passerar förbi: "Gamle man, vill du hellre lefva, eller
vill du hellre dö?" så säger han ... så säger han ...
nå? — Så säger han, hvad angår det dig, pojke?

*
</chapter>
<chapter name="En öfvertygad valman">

<i>En öfvertygad valman.</i>

Då den berömde engelske parlamentsledamoten Layard 
första gången framställde sig som kandidat för sina
medborgare sade en af valmännen honom rent ut, att han


ej ämnade rösta på honom. — "Hvarför det? frågade
Layard. — Emedan ni icke är engelsman. — Ni bedrar
er; jag är engelsman som ni. — Det är falskt; ni är
fransman! — Jag säger er än en gång att ni bedrar er.
Jag är född i Frankrike, det är sannt, men af engelska
föräldrar, jag är således engelsman." Och då valmannen
icke syntes öfvertygad om riktigheten af detta räsonnemang, 
fortsatte Layard sin argumentation sålunda: "Ni
tviflar ännu, och ni framhärdar i ert påstående att jag
är fransman? Således, om jag vore född i ett stall,
skulle ni då säga att jag vore en häst? — All right! ni
har rätt!" utropade valmannen, krossad af denna logik.
Och han röstade på Layard.

*
</chapter>
<chapter name="En furstlig talare">

<i>En furstlig talare.</i>

Arfprinsen, fader till kung Kristian den åttonde och
prins Ferdinand af Danmark, var ordförande i
konstakademien i Köpenhamn. Vid öfverlemnandet af medaljerna
till de belönade konstnärerna höll han alltid ett litet tal,
som likväl alltid frammumlades så tyst, att icke en
stafvelse deraf hördes ens af dem som stodo närmast. Men
en gång hände likväl att en målare, som skulle hafva
medalj, upptäckte att prinsens tal i sjelfva verket icke
gick ut på annat än att på tyska räkna till tjugo. Då
han derför fått medaljen och talet, bugade han sig djupt
och sade: "achtzehn, neunzehn, zwanzig!"

Samme prins skulle en gång vägas. Då han icke
trodde att han kunde väga så mycket som man påstod,
och förmodade att hans tunga guldur icke obetydligt
ökade hans stora vigt, höll han det i handen utanför
vågskålen.

*
</chapter>

<chapter name="Engelska testamenten">
<i>Engelska testamenten.</i>

En engelsk tidning framlägger ett litet urval af sina
landsmäns besynnerliga testamentariska förordnanden.
Somliga efterlemna en viss summa till föda och uppassning
åt sina kattor; andra testamentera bröd och sill åt de
fattiga under fastan, andra förordna att man årligen till
deras minne skall anställa tjur- och hundfäktningar o. s. v.
Men framför andra utmärka sig följande: John Hodge
testamenterade 20 rdr årligen åt en stackars sate, hvars
tjenst bestod i att icke låta menniskorna somna under
gudstjensten samt jaga ut hundar ur kyrkan. Henry Green
från Melbourne förordnade att man hvarje år skulle gifva
fyra med siden fodrade gröna västar åt lika många
fattiga inom församlingen. Pappersfabrikanten John
Nicholson i London lemnade hela sin förmögenhet åt alla
personer i Storbritanien och Irland, som buro hans namn.
David Martinett från Calcutta ville att man för besparings
skull måtte lägga hans lik i hans gamla kassakista.
Vidare sade han: "Åt mina kära brorsöner testamenterar
jag alla mina — skulder, och åt min kamrat Westmeth
min — välsignelse". En adelsman i Lancashire gaf
redaktören af "London Journal and Free Briton" ett uns
blygsamhet. En annan gaf sin vän tiotusen (här skulle
bladet vändas) tacksägelser för etc. En onkel lemnade
sin brorson elfva silfverskedar med anmärkning att han
nog visste sjelf hvarför han icke fick dussinet fullt.
Brorsonen hade nemligen stulit den tolfte. Josef Jekyll skänkte
sin förmögenhet till staten att användas till nationalskuldens 
afbetalning. I anledning deraf yttrade lord Mansfield: 
det är alldeles detsamma som om Josef Jekyll ville
hejda Themsens lopp med sin nattmössa.

*
</chapter>

<chapter name="Medel mot snarkning">
<i>Medel mot snarkning.</i>

Efterföljande, som det synes, fullkomligt radikala
medel mot snarkning rekommenderar sig sjelf: Man tager ett
trumpetformadt guttaperkarör; anbringar innan man
somnar rörets mynning kring munnen, samt faster det med
gummi; derefter för man rörets smala ända till örat.
För hvar gång man nu snarkar, väcker man sig sjelf, och
ovanan upphör snart.

*
</chapter>
<chapter name="Stjernfallet">

<i>Stjernfallet.</i>

I Canada var man så intresserad för det väntade
stora stjernfallet i November 1866, att man i flera städer
hade öfverenskommit, att invånarne skulle väckas genom
klockringning eller klämtning, när stjernfallet började;
men beklagligtvis var himmelen alldeles mulen, så att
man fick sofva i ro.

*
</chapter>
<chapter name="Samtal i en bank">

<i>Samtal i en bank.</i>

<i>En herre.</i> Är det här man får låna penningar?

<i>Kamrern.</i> Ja, nog lemnas här lån.

<i>Herrn.</i> Nå, hvad behöfves det egentligen för att få lån här?

<i>Kamrern.</i> Jo, för det första, så fordras det säkerhet.

<i>Herrn.</i> Jaså, hvad skall det vara för slags säkerhet då?

<i>Kamrern.</i> Det går an att ställa borgen ... eller värdepapper.

<i>Herrn.</i> Jaså ... man får på värdepapper ...

<i>Kamrern.</i> Ja bevars, bara de äro säkra.

<i>Herrn.</i> Nå, hvar får man sådana då? ...

*
</chapter>

<chapter name="Hur en vanärad äkta man hämnar sig i Kina">
<i>Hur en vanärad äkta man hämnar sig i Kina.</i>

När en äkta man "haft malörer" adresserar han sig
i England till domstolarna, i Frankrike till värja eller
pistol, i Kina till — allmänheten.

Vi meddela ur en siamesisk tidning följande
tillkännagivande:

<i>Underrättelse.</i> Jag får härmed underrätta
allmänheten, att under min frånvaro i Kina, under sex månaders
tid ungefär, min hustru Nang Ju, familièrement kallad
Jennie, blifvit narrad af Me Lai, Arnal Duclos' hustru,
att lemna mitt hus och taga med sig sina nipper, halsband,
ringar o. s. v., uppgående till ett värde af 900 dollars, och
som allt egentligen är min egendom. Efter att ha lemnat
vårt hem har hon vistats hos en hr Fisher, en engelsman,
som är anställd som faktor i konungens af Siam
boktryckeri. Jag är sjelf engelsk undersåte, jag är född i
Penang, der jag blifvit uppfostrad.

<tab><tab><i>Mu-Li Hang,</i>
<tab><tab>kinesisk bagare."

Det ligger verkligen något kinesiskt deri, att en äkta
man tröstar sig öfver en honom tillfogad skymf genom
att allmängöra den i Cochin-Chinas tidningar!

*
</chapter>
<chapter name="En fördel af de preussiska eröfringarna">

<i>En fördel af de preussiska eröfringarna.</i>

Enligt Neue preussische Zeitung ha lärjungarne vid
de ryska gymnasierna i Moskwa, Petersburg, Kiew och
Kasan i ett bref "af hela sitt hjerta" tackat
ministerpresidenten grefve Bismarck för den betydliga lättnad han
förskaffat dem i "den svåraste delen af Europas geografi",
hvilket gymnasisterna finna Tysklands politiska geografi ha varit.

*
</chapter>

<chapter name="Det moderna kärleksoraklet">
<i>Det moderna kärleksoraklet.</i>

En ung man ämnade begära till hustru en ung,
blond och smärt flicka med dufvofromma ögon och följde
henne ofta obemärkt på hennes promenader endast för
att se henne och vara henne nära. Sålunda hände sig
att han en gång händelsevis befann sig bakom en häck,
just då den hulda sväfvade förbi under det hon
sönderplockade en prestkrage såsom kärleksorakel. Hans hjerta
klappade fortare då han anade att frågan gällde honom,
hvarför han gömde sig, lyssnade och hörde. Det ljufva
oskuldsfulla barnet ryckte det ena bladet efter det andra
från blomman och läspade: "Han har pengar!" —
"Litet!" — "Mycket!" — "Ofantligt mycket!" — "Inga!"
— "Han har pengar!" etc. — Den unge mannen lärer
ännu icke vara gift.

*
</chapter>
<chapter name="Platonisk kärlek">

<i>Platonisk kärlek.</i>

En ung och vacker, men fattig enka stod i begrepp
att gifta sig med en gammal men rik enkling. Hennes
vänner förundrade sig mycket öfver detta hennes beslut.
Då de en gång hårdt ansatte henne med sina frågor,
svarade hon: "Ren kärlek; jag älskar till och med den jord,
på hvilken han vandrar (mannen hade en stor jordegendom) 
och det hus, hvari han bor." Det kan man kalla
platonisk kärlek!

*
</chapter>
<chapter name="Ja, jag tackar!">

<i>Ja, jag tackar!</i>

Vid ett bröllop på landsbygden svarade bruden, en blyg
bygdens tärna, då hon af presten tillfrågades, om hon ville
hafva "denne N. N. till sin kärälskelige make" o. s. v., i
det hon slog ned ögonen, rodnade och neg: "Ja, jag tackar."

*
</chapter>


<chapter name="Ofelbart recept">
<i>Ofelbart recept.</i>

Två personer mötas utanför en guldsmedsbod.

<i>A.</i> Hur står det till?

<i>B.</i> Tack, bra, hur må du sjelf?

<i>A.</i> Ah, jag lider af en fanders kassafeber.

<i>B.</i> (pekande åt guldsmedsboden): Det går öfver om
du tager en matsked hvarannan timme.

*
</chapter>
<chapter name="Årstiderna">

<i>Årstiderna.</i>

"Min önskan är", sade en ung man, "att min hustru
skall i sig förena årets tre skönaste tider: våren,
sommaren och hösten. Hvad vintern beträffar, så är jag ingen
vän af köld, så att om min hustru skulle vilja spela
vintrens roll, skulle jag spela svalans."

*
</chapter>
<chapter name="Sakramenterna">

<i>Sakramenterna.</i>

"Nå", frågade en resande sin skjutsbonde, "hvad
tycker ni om er nya kyrkoherde?" — Det var strax efter
afskaffandet af skamstraffen. — "Åh," svarade gubben,
"hur kan en la tycka om en sådan deringen! Så snart
han kom hit så tog han bort gapestocken och skampallen,
och får han hålla på bara, så afskaffar han la de andra
sakramentera med."

*
</chapter>
<chapter name="Försigtighetsmått mot koleran">

<i>Försigtighetsmått mot koleran.</i>

Under koleraepidemien i Frankrike 1866 skref en
prefekt till en maire i en liten by på landet och
anmodade honom att vidtaga nödiga mått och steg för att
kunna möta farsoten, hvilken utbrutit inom departementet. 
Den gode mairen funderade länge och väl på huru


han lämpligast skulle ställa sig denna befallning till
efterrättelse, men hittade slutligen på råd och skref då till
prefekten att han och hans underordnade motsågo
sjukdomens utbrott med lugn. Prefekten lät emellertid för
säkerhets skull efterhöra hvilka åtgärder som vidtagits,
och fick då höra, att den gode mairen låtit gräfva en
massa grafvar i byns kyrkogård, — tillräckligt många,
för att kunna rymma hela byns befolkning.

*
</chapter>
<chapter name="Irländska Bulls">

<i>Irländska Bulls.</i>

Irländaren har ett mycket lifligare sinne än engelsmannen, 
men han gör sig skyldig till kolossala dumheter,
ty vanligen tänker han ej på hvad han säger. Dessa
hans enfaldiga uttryckssätt ha fått ett särskildt namn
och kallas <i>Irish bulls</i>. Se här några prof på dylika bulls.

Sir Richard Steele var ett dumhufvud af första
sorten. Det var han, som sade till en engelsk baronet:
"Om ni någonsin kommer på en mils afstånd från mitt
hem, så hoppas jag ni stannar der några dagar."

*

En af hans vänner sade en gång till honom: "Hur
kommer det till, att ni irländare göra en sådan stor mängd
bulls?" — "Det kan jag inte säga", svarade sir Richard,
"kanske det kommer af klimatet. Jag tror dock att om en
engelsman vore född i Irland skulle han göra på samma sätt."

*

En irländsk litteratör var inbjuden till lordmayorn
i London. Han mumsade begärligt på ett stycke tårta,
fylld med äpplemos, tillsatt med litet stickelbärssylt.
"Hvilken präktig äppletårta det här skulle vara", utbrast
han, "om den vore helt och hållet fylld med stickelbär!"

*


Fyra irländare spelade kort; den ene märkte att en
af sällskapet hade fuskat med insatsens erläggande. "Det
fattas en shilling", sade han, "hvem är det som har
satt in den?"

*

En irländsk matrosgosse föll plötsligt från märsen
ned på däck; han försökte flera gånger resa sig upp, men
han förmådde det ej. "Hvarifrån kommer du, pojke?"
röt kaptenen. — "Från norra Irland", svarade pojken,
gråtande af smärta.

*

Sjelfva Times gjorde sig vid ett tillfälle skyldig till en
försvarlig <i>bull</i>. Det var i en kritik af Tennysons poetiska
arbete "Enoch Arden". Ni vet, eller ni vet icke, att Enoch
lät falskeligen uppgifva för sin hustru, att han var död
i främmande land. När han kom hem igen var hon omgift. 
"Så länge han lefde", säger Times, "yppade han ej
för någon sitt namn; det skedde först under en sednare
period." Antagligen har Times medarbetare sett dagens
ljus i Cork eller Limerick.

*

En stackars döf karl blef öfverkörd af ett lokomotiv
och dog ögonblickligen. "Det är precist ett år sedan en
dylik olycka träffade den stackars karlen", upplyser en
Dublin-tidning.

*

Till sluts en präktig bull af coronern i grefskapet
Limerick. 1866 var dödligheten mycket stor i Irland
under vintern. Mayorn vände sig till nämnde embetsman
med förfrågan om orsaken till ökningen i dödsfallen. —
"Jag vet inte", svarade coronern naivt, "det här året dör
en så stor mängd folk, som inte dött förut."

*
</chapter>
<chapter name="Efterlysning">
<i>Efterlysning.</i>

I en nordamerikansk tidning läser man följande
annons: "Min hustru har antingen gått vilse eller blifvit
enleverad. Den, som henne tillrättaskaffar, gifver jag
härmed full rätt att behålla henne. Om någon vill borga
henne något, må det stå honom fritt; men då jag icke
är van att betala mina egna skulder, så är det ej troligt
att jag godkänner hennes. Hvilket till allmänhetens
efterrättelse länder."

*
</chapter>
<chapter name="En tarflig middag">

<i>En tarflig middag.</i>

Rossini var under sitt sista vistande i Paris en dag
bjuden till middag hos en rik men snål madame P., och
blef mycket illa trakterad. Vid afskedet tackade madame
P. den ryktbare kompositören för hans godhet att besöka
henne och hoppades att han före sin afresa skulle göra
henne äran att äta middag hos henne ännu en gång.

— Tackar ödmjukast; det skulle jag med största nöje
göra genast, svarade Rossini.

*
</chapter>
<chapter name="Lika för lika">

<i>Lika för lika.</i>

En ung, rik, älskvärd och förnäm fru yttrade till
sin man då hon låg i själtåget: "Jag måste aflägga en
bekännelse för dig innan jag dör. Du skall säkert blifva
mycket förvånad, då jag säger dig, att jag varit dig
otrogen". Härpå svarade mannen: "Icke mera förvånad, än
du säkert blir öfver att höra att jag visste detta och
derför har gifvit dig det gift, hvaraf du dör."

*
</chapter>

<chapter name="Lyckad definition">
<i>Lyckad definition.</i>

"Men säg mig då, min bästa herre", frågade en
gammal fru en tjock, dryg herre, som med kännaremin
stod och betraktade ångmaskinen ombord på en ångbåt,
"hvad ångan egentligen är för slag?" "Jo, ser ni, ångan
det är ... hm ... det är ... hm ... ångan det är ... ja
det är ... ånga!" — "Jag visste nog att den der gamla
fyren icke skulle kunna säga er det," hviskade en matros,
som i detsamma gick förbi, "men ånga det är en pytts
vatten, som svettas alldeles förb—dt."

*
</chapter>
<chapter name="Opåräknad följd af en spådom">

<i>Opåräknad följd af en spådom.</i>

"Mamsell Edla, jag har i dag varit hos en klok gumma 
och lärt mig att spå", sade en ung man till en eldig
brunett, "gif mig er hand, om ni behagar". — "Ah, min
herre, hvad ni går brådstörtadt tillväga! Men om pappa
inte har någonting emot det, så — —".

*
</chapter>
<chapter name="Indisk höflighet">

<i>Indisk höflighet.</i>

En tidning i Indien tillkännagaf att den ej införde
några tillkännagifvanden gratis, men tillade: "Enkla
tillkännagifvanden om några dödsfall bland våra många
vänner införa vi, med nöje."

*
</chapter>
<chapter name="Hvem var galnast?">

<i>Hvem var galnast?</i>

Med bössan på axeln, jagtväskan på ryggen, ledande
en häst vid betslet och åtföljd af tvenne vackra jagthundar 
stannade en jägare utanför porten till ett dårhus i
närheten af London. En af ställets pensionärer, som stod
i begrepp att göra en promenad i sällskap med några


andra svagsinta, närmade sig jägaren och följande samtal
utspann sig mellan dem: <i>Den vansinnige:</i> "Det var en
vacker häst du har; hur mycket är den värd?" —
<i>Jägaren:</i> "Den har kostat 1000 rdr." — "Och bössan?" —
"Åh, omkring 150 rdr." — "Och dessa tvenne hundar?"
— "Hvardera är minst värd 350 rdr." — "Hvad har ni
i er väska?" — "En morkulla". — "Huru mycket är den
värd?" — "Omkring 5 rdr vid denna tid på året." —
"Skynda er då att sitta upp och rid härifrån det fortaste
ni kan, ty om direktören för hospitalet får höra, att en
menniska, som anses för slug, har gifvit ut 1,850 rdr
för att en och annan gång skjuta en fågel, som man kan
köpa för 5 rdr, så spärrar han in er i stället för mig."

*
</chapter>
<chapter name="Elakt svar">

<i>Elakt svar.</i>

Den ryktbare irländske folkledaren Daniel O'Connell
mötte en gång på gatan en litteratör, med hvilken han
var bekant och som frågade honom: "Har ni sett min
sista broschyr?" — "Ja", svarade O'Connell, "och funnit
någonting ganska värdefullt uti den." — "Hvad då?"
återtog författaren, synbarligen förtjust. — "En klimp
färskt, delikat smör."

*
</chapter>
<chapter name="Ett infall så godt som en pris snus">

<i>Ett infall så godt som en pris snus.</i>

En blusman kom in uti en tobaksbod, kastade en
bankovitten på disken och begärde att få snus.

— Skall det vara för alltsammans? frågade 
tobakshandlaren försmädligt.

— Ja, i fall herrn har så inne!

*
</chapter>

<chapter name="En förläning">
<i>En förläning.</i>

En gammal hofdam, som haft vård om kejsar Nikolai
under hans späda år, bad honom efter hans uppstigande
på tronen om förläning på 50 år af ett gods som
afkastade 30,000 silfverrubel.

— Jag vill göra än mer, svarade czaren; jag
förlänar er det för lifstiden.

Gumman var åttio år.

*
</chapter>
<chapter name="Tvillingarne">

<i>Tvillingarne.</i>

I landsorten nedkom en hustru med tvillingar. De
voro så lika hvarandra, att när olyckligtvis den ene af
dem dog, voro föräldrarne icke i stånd till att urskilja —
hvilkendera af dem det var.

*
</chapter>
<chapter name="En bondes funderingar">

<i>En bondes funderingar.</i>

En tysk furste, som tillika var erkebiskop, svor en
dag i vredesmod alldeles ohyggligt. En bonde, som hörde
härpå, såg ytterst förvånad ut och fursten frågade honom
om orsaken härtill. "Jag trodde att en erkebiskop aldrig
brukade svärja", sade bonden. — "Jag svor icke heller
såsom erkebiskop, utan såsom furste", menade denne. —
"Men", sade bonden betänksamt, "när nu djefvulen kommer
och tager fursten, hur går det då med erkebiskopen?"

*
</chapter>
<chapter name="Ett husförhör">

<i>Ett husförhör.</i>

Uplands regemente hade för många år sedan till chef
en generalmajor, lika mycket ärad för sin rättvisa, som
fruktad för sin stränghet och knarrighet. Då en afskedad 
soldat, som tjenat under honom, en dag på ålderdomen 
var i ett husförhör och länge hade med stor andakt


afhört kyrkoherdens förklaringar, fick han sjelf en
förståndsfråga: "Hvad gör du dig för begrepp om Gud, hvilka
egenskaper besitter han efter ditt begrepp?" — Gubben
blef förbluffad af dessa kinkiga frågor och var villrådig
hvad han skulle svara, ty han var icke beredd på att
sjelf blifva förhörd. Men efter litet besinnande svarade
han: "Det är väl någon gammal knarrig gubbe det också,
liksom general Lagerbring, kan jag tro."

*
</chapter>
<chapter name="Arabiskt galanteri">

<i>Arabiskt galanteri.</i>

En arabisk gentleman, som genom sina blickar hade
uppjagat rodnaden på en ung flickas kinder, sade till
henne: "Mina blickar hafva planterat rosor på dina
kinder; hvarför neka mig att plocka dem? Lagen tillåter ju
den som sår att inberga sin skörd."

*
</chapter>
<chapter name="Den ohjelplige">

<i>Den ohjelplige.</i>

En ondsint hustru fick det rådet att i stället för att
gräla skulle hon visa godhet mot sin supige man, ty,
sade man, det skulle samla glödande kol på hans hufvud.
— Det hjelper visst inte, ty jag har redan försökt med
kokande vatten, men deraf blef han icke en bit bättre,
svarade hustrun.

*
</chapter>
<chapter name="Bortbytta ben">

<i>Bortbytta ben.</i>

En bonde lät vid ett besök i staden finkeln så väl
smaka sig, att han under hemvägen raglade omkull på
landsvägen, der han snart snarkade af alla krafter. Under
det han sof, anlände till stället en långfingrad landsvägsriddare, 
som fann behag i bondens hvit- och rödrandiga


strumpor, hvilka han drog af honom och utbytte mot
sina egna, som voro grå, smutsiga och trasiga. En stund
derefter kom en åkande. Seende bonden ligga med benen
midt på vägen, skrek han: "Upp med dig, drummel, eljest
kör jag benen af dig." — Bonden vaknade och tittade
på sina ben, men som han ej kände igen strumporna
svarade han bekymmerslöst: "Kör på bara! Har ingen
fara ... <i>det är inte mina ben</i>."

*
</chapter>
<chapter name="Vetenskaplig definition">

<i>Vetenskaplig definition.</i>

På tillfrågan hvad kemi vore för slag svarade
Berzelii dräng en gång: "Först och främst skall jag hemta
en hop saker på stora flaskor; sedan häller man dem i
mindre burkar, så i små glas; så kokar man dem och
gör en hop andra hocus pocus, tills de slutligen slås i en
stor balja, som jag hvarje morgon tömmer ut på
sopbacken. Det är kemi."

*
</chapter>
<chapter name="Förtjenst för vedsågare på operan">

<i>Förtjenst för vedsågare på operan.</i>

En af hofkapellets ledamöter, som under en representation 
af Armide gick ut i entreakten, tillspordes af
en dalkarl på gatan om sågning eller annat arbete.

— Gå in der och fråga efter en herre som heter
Gluck, blef svaret.

*
</chapter>
<chapter name="Olägligt">

<i>Olägligt.</i>

En badande varseblef en gäldenär i stora sumpen
på Riddarholmen. Han simmade genast till honom och
sade: Herre, var god och betala mig de 10 riksdaler
herrn är skyldig.

— Ack, jag har verkligen ingenting på mig för
ögonblicket, svarade den andre simmaren.

*
</chapter>

<chapter name="Så går det till i krig">
<i>Så går det till i krig.</i>

En tiggarpojke bad en officer om en slant.

— Jag ger ingen slant, svarade officeren.

— Åh, gif mig en slant, så skall jag visa löjtnanten
hur det går till i krig.

— Här har du slanten.

— Vill löjtnanten nu hålla fram handen?

— Här är den.

Gossen gaf honom ett dugtigt slag, ropade: så går
det till i krig, och sprang.

*
</chapter>
<chapter name="God upplysning">

<i>God upplysning.</i>

Några officerare färdades på skånska slätten. Skjutsbonden, 
som under vägen mötte en fångtransport, tog sig
friheten att stanna för att tala med en af fångarna.
Anbefalld att fortsätta resan, tillspordes han hvem denne
fånge var. "Jo," svarade bonden, "det var han, som bet
näsan af Hellman." — "Hvem var Hellman då?" —
"Hvem Hellman var, jo," svarade bonden efter någon
besinning, vändande sig till dem — "det var han, som
miste näsan."

*
</chapter>
<chapter name="Det ena goda förskjuter icke det andra">

<i>Det ena goda förskjuter icke det andra.</i>

En general gaf en middag för några officerare, bland
hvilka befann sig en gammal gråhårig kapten, hvilken åt
och drack försvarligt. Då betjenten efter middagen bjöd
omkring likörer och frågade: "konjak, rom, anisette eller
curaçao" invände den gamle kaptenen: "jag tycker icke
om ditt <i>eller;</i> gif hit af alla sorterna, men en i sender!"

*
</chapter>

<chapter name="God rekommendation">
<i>God rekommendation.</i>

En krögare i London lät i tidningarna införa en
prunkande annons om sitt dråpliga dubbelöl. Under
annonsen fanns följande tillägg: NB. Kunder, hvilka dricka
mer än fyra glas efter hvarandra af detta starka öl,
hemforslas omsorgsfullt gratis och, der så finnes behöfligt,
med skottkärra.

*
</chapter>
<chapter name="Kort och godt">

<i>Kort och godt.</i>

Den berömde engelske läkaren Abernethy hatade
ingenting så mycket som långa sjukdomsbeskrifningar. En
hustru, som visste detta, kom en gång till honom för att
söka hjelp för en skållad hand. Hon höll fram handen
mot honom och sade endast: "Bränd". — "Omslag", svarade
doktorn. Andra dagen kom hon igen. "Något bättre",
sade hon. "Fortsätt med omslag", ordinerade doktorn.
Om en vecka kom hon åter tillbaka. "Frisk!" sade hon
och tillade: "Min skuld?" — "Ingenting," svarade doktorn.
"Ni är den förnuftigaste qvinna, som jag ännu behandlat."

*
</chapter>
<chapter name="Galanteri">

<i>Galanteri.</i>

En dam i dyrbar toilett frågade under en promenad
med en engelsk sjöofficer denne, hvarför ordet "fartyg"
i engelska språket är femininum. "Derför att tacklingen
är så dyrbar", svarade sjömannen.

*
</chapter>
<chapter name="Också ett slags smicker">

<i>Också ett slags smicker.</i>

"Hvad säger ni om den dåliga vers, jag hopsmidt?"
frågade Ludvig XIV en dag Boileau och räckte honom



tvenne fullskrifna ark. "E. M:t," svarade Boileau sedan
han genomläst dem, "för E. M. är ingenting omöjligt; ni
har velat skrifva dålig vers, och till och med <i>det</i> har
lyckats eder."

*
</chapter>
<chapter name="Amerikansk artighet">

<i>Amerikansk artighet.</i>

En mycket artig ung man, som ville fråga ett ungt
fruntimmer om han kunde få tala med henne några ögonblick, 
bad att få veta, "om han för ett ögonblick kunde
få rulla samtalets hjul kring hennes förstånds axel". Den
stackars flickan dånade.

*
</chapter>
<chapter name="Upplysande förklaring">

<i>Upplysande förklaring.</i>

I London höll en kemist några föreläsningar i kemi,
och hvarvid han redogjorde för gasens natur. En gammal
dam vände sig under föredraget otåligt till en gentleman
med förfrågan hvad föreläsaren egentligen menade med sina
uttryck: oxygin och hydrogin. — Jo, misstress, svarade
gentlemannen, det är nästan alldeles samma sak, dock
att oxygin är bara <i>gin</i>, men hydrogin är <i>gin med vatten</i>.

*
</chapter>
<chapter name="Enklingen">

<i>Enklingen.</i>

Wendell Phillips, den bekante kongress-ledamoten,
försäkrade i ett tal, att han blifvit förmäld med sanning
och menniskokärlek redan som barn. Tidningen Boston
Post anmärkte med anledning häraf, att hr Wendell dock
måtte blifvit enkling ännu helt ung.

*
</chapter>
<chapter name="Inte så lappri heller">

<i>Inte så lappri heller.</i>

En läkare, som blifvit kallad till en qvacksalvares
sjuksäng, uttryckte sin förvåning öfver att ha blifvit 


anlitad för något som tycktes våra bara lappri. — Åh, inte
så lappri heller, svarade qvacksalvaren, ty för att säga
sanningen, så har jag af misstag intagit några af mina
egna piller!

*
</chapter>
<chapter name="Redan undangjordt">

<i>Redan undangjordt.</i>

I en amerikansk tidning läses följande historia: Ett
rykte hade kommit i omlopp att hr Tilton, utgifvare af
tidningen <i>New-York Independent</i>, och miss Anna Dickson
stodo i begrepp att gifta sig med hvarandra. En bekant
skref i anledning häraf till hr Tilton och frågade huru
med denna sak egentligen förhöll sig, och hr T. besvarade
brefvet i följande ordalag: "Atsawa, Ill., jan. 21, 18—.
Min bästa herre! Till svar å eder vänskapsfulla skrifvelse
med förfrågan, huruvida ryktet om att jag står i begrepp
att gifta mig med min charmanta väninna, miss Anna
Dickson, eger grund, anhåller jag att få inskränka mig
till att meddela, det jag i denna, såsom i andra vigtiga
frågor, ämnar följa en regel, från hvilken jag under elfva
år icke afvikit, den nemligen att icke fatta några
afgörande beslut utan att rådfråga mig med mrs. Elisabet B.
Tilton, en mycket förståndig qvinna, och hustru till eder
tillgifne Theodor Tilton".

*
</chapter>
<chapter name="Alla barn i början">

<i>Alla barn i början.</i>

En pinfärsk rekryt vid ett af de härvarande
garnisonsregementena fick order att sadla hästen åt en af de
yngre löjtnanterna vid regementet. Det unga krigarefröet 
fullgjorde sitt uppdrag efter bästa förmåga, hvilken
likvisst icke sträckte sig längre, än att han pålade sadeln
bakfram.



"Hvad är meningen med detta, din drummel? Sadeln
sitter ju bakfram!" röt löjtnanten.

"Gud bevare löjtnanten! svarade rekryten bäfvande, 
"men inte visste jag, åt hvad håll nådig löjtnanten
skulle rida!""

*
</chapter>
<chapter name="Bra nära var det">

<i>Bra nära var det.</i>

Vid Russell-square i London höll man på att bygga
ett stort hus, och fyra våningar voro uppförda. En
irländsk s. k. bas skröt jemt och samt öfver hur säkert
han gick på byggnadsställningen och hur det var en
småsak för honom att bära upp hur tung börda som helst
på sin rygg uppför ställningen ända till toppen. En
annan irländare påstod att basen ej var så säker på sina
ben som han skröt af. En dispyt uppstod och ett vad
följde: det beslöts att basen skulle till fjerde våningen
bära upp sin landsman, placerad på hans rygg i en
"tegelbärare". Experimentet försökes: Patrick klifver upp i
tegelbäraren på basens rygg och ascensionen börjar. Efter
tio minuters förlopp befunno sig de begge karlarne oskadde
på husets högsta punkt.

Patrick hade förlorat sitt vad och han måste finna
sig dervid.

"Ja, det är verkligen så att jag förlorat", sade han till
sin vän basen, "men kommer du ihåg", fortfor han med
värme, "att när vi voro på höjden af tredje våningen du tog ett
falskt steg just på yttersta kanten och var nära deran att
slå i däck, således var jag ändå bra nära att vinna, du!"

*
</chapter>
<chapter name="En vänlig spektakelgranne">

<i>En vänlig spektakelgranne.</i>

Dramatiska theatern var en afton fylld ända till
trängsel. En person hade tagit plats på parterren och


befann sig der temligen väl, tills en tjock herre behagade
göra hans fötter till sin fotapall. Vår spektatör 
uthärdade en god stund sin tryckande extra pålaga, men då
första akten var slut klappade han sin tjocka granne på
axeln, pekade på fötterna och yttrade vänligt: "Var god,
ursäkta! Jag skall bara gå ner och ta mig ett glas punsch ...
Jag kommer strax igen."

*
</chapter>
<chapter name="Kanoniserade — svin">

<i>Kanoniserade — svin.</i>

Som bekant är ligga på Gripsholms yttre borggård
tvenne metallkanoner, troféer från konung Johan den
tredjes ryska krig. Kanonerna bära på grund af sitt
utseende namnen <i>Galten</i> och <i>Suggan</i>. — Vid ett besök på
Gripsholm höll en stockholmssprätt följande harang till
tvenne honom åtföljande damer: "Ryssarne äro verkligen
för svåra; jag tror att de i ömklighet öfverträffa sjelfva
katholikerna; ty då de sednare blott kanonisera menniskor, 
så kanonisera de förra — svin, hvarpå man här
kan se — lefvande exempel."

*
</chapter>
<chapter name="Medel mot magerhet">

<i>Medel mot magerhet.</i>

En gammal girigbuk, känd för att icke nännas bestå
sig ens hvad andra menniskor anse höra till lifvets
nödtorft, blef en dag tillfrågad af en bekant hvarför han
var så mager. "Jag har försökt åtskilliga medel för att
bli fet", genmälde den girige; "men, gudnås, utan
framgång." — "Har ni försökt med att äta er mätt ett par
gånger om dagen?" fortfor den andre. "Det är annars
en kur, som brukar hjelpa."

*
</chapter>

<chapter name="Bankirerna">
<i>Bankirerna.</i>

En stor bankir blef bestulen på sin plånbok. Han
fasttog emellertid tjufven för att öfverandtvarda honom i
rättvisans händer. Då närmade sig honom en annan
bankir och sade: "Käre vän, låt honom gå. Vi hafva ju
alla börjat i liten skala!"

*
</chapter>
<chapter name="Enfaldig kristendomskunskap">

<i>Enfaldig kristendomskunskap.</i>

Följande frågor och gillade svar ha blifvit afgifna
i folkskolor inom Nerike och Södermanland under sednaste 
3 åren, samt af tillstädesvarande åhörare upptecknade:

Hvad syntes Zacharias?

<i>Svar:</i> En Herrans engel.

Under kriget, hvad hölls?

<i>Svar:</i> En riksdag.

Hvarföre äro kräftorna särdeles märkvärdiga djur?

<i>Svar:</i> För di ha magen i hufvudet.

När föddes Christina?

<i>Svar:</i> Då var jag sjuk.

*
</chapter>
<chapter name="Det hjelpte!">

<i>Det hjelpte!</i>

Från Skåne berättas: En ovanligt rik och högfärdig
bonde inträdde en dag, tarfligt klädd, i en af hufvudstadens 
bäst furnerade spegelbutiker. Då gubben en stund
sett sig om frågade han efter priset på den grannaste
spegeln. Den elegante bodbetjenten, som hade med andra
kunder att sköta, svarade med en axelryckning af ömkan:
"Hvad gör det, kära far; inte kan ni köpa den?" —
Bonden upprepade gravitetiskt sin fråga, men fick ett
gapskratt till svar. Till allas häpnad tog han då sin käpp,


slog sönder spegelglaset och frågade för tredje gången:
"Hvad kostar det?" — <sp>Nu</sp> var man ej sen att svara.

*
</chapter>
<chapter name="En djurtämjare">

<i>En djurtämjare.</i>

Den bekante menageriegaren Kreutzberg var vid ett
tillfälle invecklad i följande s. k. hederstvist. På
jernbanan mellan Hannover och Braunschweig insteg han med
cigarren i mun i en rökkupé, der redan ett till utseendet 
sjukligt fruntimmer tagit plats. Höfligt tillfrågar han
henne huruvida tobaksröken vore henne oangenäm, och
vid det jakande svaret bortlägger han cigarrstumpen. I
detsamma instiger i kupéen en hannoversk student,
bolmande med cigarren som ur en skorsten. Kreutzberg
fästade hans uppmärksamhet på att det i samma kupé
sittande fruntimret befann sig illamående och bad honom
följa sitt exempel och upphöra med rökandet. Men
studenten åberopade sina rättigheter och anmärkte att man
icke i sådana fall som detta kunde göra anspråk på
undseende för sjukliga damer, hvilka rätteligen borde taga
plats i kupéer för icke rökare. Kreutzberg, förargad
öfver detta ohyfsade både språk och beteende, lät i
häftigheten undfalla sig ett yttrande, som gick ut på den
erinran att man af en oxe, noga räknadt, icke kan begära
mer än ett stycke kött. Studenten fann sig högeligen
pikerad af denna anmärkning och framtog vid utstigandet
ur kupéen sitt kort, hvilket han lemnade Kreutzberg med
de orden: "Vi återse hvarandra, gif mig emellertid ert
adresskort." Den sålunda tilltalade ransakade sina fickor,
men fann ej hvad han sökte. Men i stället gaf han den
påflugne studenten en bastant örfil, med tillkännagifvande:
"Der har du mitt kort, mitt namn är Kreutzberg och
mitt yrke är att tämja vilda djur."

*
</chapter>


<chapter name="En älskad gäst">
<i>En älskad gäst.</i>

Från hertigens af Östergöthland resa i Wermland
häromåret berättas följande anekdot: När hans kongl.
höghet på S—å bruk hade på eftermiddagen intagit kaffe
och just som han skulle stiga upp i vagnen för att resa
derifrån yttrade värden på stället brukspatron B—n till
de omkringstående: "Det var en hygglig karl, det der.
Han kunde gerna fått stanna qvar till qvällen om han
velat."

*
</chapter>
<chapter name="Resvagnen">

<i>Resvagnen.</i>

En resande, som for med egen vagn, nödgades i
anseende till något dröjsmål eller misstag vid hans
förbudssedlars försändning uppehålla sig några timmar på en
gästgifvaregård i väntan på skjuts, af hvilken tid han
tillbragte någon del med lektyr, sittande grensle öfver
vagnsstången. Derunder inträffade på samma gästgifvaregård 
ett par spekulanter från grannskapet, hvilka började
taga den resandes vagn i betraktande, och efter att länge
och noggrannt hafva undersökt alla dess delar ryckte
fram med den frågan: "hvad vill herrn ha för vagnen?"
— "Hästar," svarade den resande.

*
</chapter>
<chapter name="Gör slag i saken!">

<i>Gör slag i saken!</i>

En ameriksnsk yngling och en vacker flicka sutto
midt emot hvarandra vid ett större middagsbord.
Ynglingen, tjusad af den unga damens behag, vågade endast
sända henne en och annan blyg, förstulen blick och då
och då sakta trampa hennes fot under bordet. Flickan, 
fast besluten att förmå ynglingen att gifva uttryck
åt sina känslor, mottog en stund med tystnad dessa 


avancer, men utbrast slutligen, otålig: "Hör nu, min herre,
om ni älskar mig, så säg mig det, men smutsa icke ned
mina strumpor."

*
</chapter>
<chapter name="Monogrammet">

<i>Monogrammet.</i>

Då en hög person, känd för sin glädtighet och sina
ofta rätt mustiga infall, en gång besökte en tafvelexposition 
i fria konsternas akademi och dervid fick se en tafla,
den artisten — en af det s. k. täcka könet — signerat med
sina initialer å en i nedra hörnet afbildad trädstubbe, sade
han helt skälmskt: "Det der fruntimret, ser man, är van
att <i>märka</i> sina stubbar."

*
</chapter>
<chapter name="Lång öfningstid">

<i>Lång öfningstid.</i>

På ett husförhör i en Nerikessocken framkallades en
enfaldig dräng, som var mycket klen i sin kristendomskunskap. 
Pastor uppmanade honom då att söka förkofra
sig och åtminstone lära sig lilla katekesen. Han lofvade
att göra det; men pastor, som misstrodde hans löfte, sade:

"Ja, kära du; men <i>när skall detta ske?</i>"

Drängen svarade ögonblickligt, troende, att det gällde
frågan om domen i 2:a artikeln:

"På den yttersta dagen, när denna verlden tager en
ända, hvilken tid är oss alldeles förborgad."

Att hela förhörslaget brast ut i skratt behöfver ej
tilläggas.

*
</chapter>
<chapter name="Huru tiden förändrar">

<i>Huru tiden förändrar.</i>

Professor Duncan i Aberdeen friade en gång till ett
fruntimmer bland sina bekanta, men fick en korg. De
båda parterna träffades någon tid derefter. "Kommer ni
ihåg," frågade fruntimret, "hvad ni frågade mig om då vi


sednast talades vid?" Professorn bejakade frågan. "Och
kommer ni ihåg mitt svar?" — "Ja, mycket väl," svarade
professorn. — "Nåväl, hr Duncan, jag har nu förändrat
tanke." — "Detsamma har jag gjort," svarade professorn,
torrt. Han blef ungkarl till sin död.

*
</chapter>
<chapter name="Analys af tårarna">

<i>Analys af tårarna.</i>

En doktorsfru försökte en gång att med tårarnas
tillhjelp öfvertala sin man, en ovanligt praktisk karl, att
gifva henne en dyrbar lyxartikel. "Anna", sade han,
"försök inte! tårar duga inte för mig; jag har nyligen
analyserat dem, de innehålla blott litet fosforsyrad kalk,
litet chlorsyradt natron och vatten."

*
</chapter>
<chapter name="Irländsk bull">

<i>Irländsk bull.</i>

En irländare från Battle Creek i Michigan var med
i bataljen vid Bull Run och blef litet förvånad när
hufvudet på hans ena kamrat i ledet blef afslitet af en
kanonkula. Några minuter derefter kom en näsvis kula och
slet bort ett par fingrar på kamraten på andra sidan.
Denne släppte då sitt gevär och tjöt med full hals, då
vår irländare rusade fram till honom och ropade förargad: 
"Anamma dig, din stympare, om du inte låter bli
att skrika; du ställer ju till mera väsen för fingerstumparna 
än han som nyss miste hela hufvudknoppen!"

*
</chapter>
<chapter name="Lakoniskt">

<i>Lakoniskt.</i>

Den äldre skådespelaren Kean vid Drury-Lane-theatern 
i London hade en gång en ordvexling med direktören 
Rich vid samma theater. Han ångrade sig sedermera


och önskade försoning, hvarför han tillskref Rich följande
korta men uttrycksfulla bref: "Jag är i Bath — Kean".
Svaret blef lika lakoniskt: "Stanna der — Rich".

*
</chapter>
<chapter name="En skarpsynt kritiker">

<i>En skarpsynt kritiker.</i>

En fransk theaterrecensent råkade att på ett dräpande
sätt nedgöra en första tenor för hans sång i en opera,
som först gafs två dagar efteråt. Den klandrade sångaren 
kände sig, såsom lätt begripligt, ytterst sårad deraf,
gick upp till vederbörande recensent och utbröt häftigt:
"Ni säger här, min herre, att jag sjöng alldeles falskt i
onsdags." — "Och i sjelfva verket sjöng ni falskt först i
fredags," inföll recensenten hastigt. "Jag erkänner mitt
misstag, men är det icke kritikerns bästa egenskap att
kunna på förhand gissa hvad en konstnär duger till?"

*
</chapter>
<chapter name="En ovanlig bröllopsgåfva">

<i>En ovanlig bröllopsgåfva.</i>

Då drottning Victorias andra dotter prinsessan Alice
blef förmäld med prins Ludvig af Hessen-Darmstadt,
presumtiv thronarfvinge i detta storhertigdöme, skänkte hon
sin gemål till bröllopsgåfva en dyrbart i sammet och
guld inbunden bok med önskan att han ganska ofta måtte
läsa deri, emedan det enligt hennes öfvertygelse skulle
lända deras äktenskap till den största välsignelse. Boken
innehöll — den engelska författningen.

*
</chapter>
<chapter name="En kompliment">

<i>En kompliment.</i>

Det största loford, som konung Henrik IV i Frankrike 
någonsin hörde var då han en gång i de främmande
ministrarnes närvaro och inför hela sitt hof klappade
Crillon på axeln och yttrade: "denne är den störste 


krigare i verlden!" — men fick till svar af den uppbrusande 
Crillon: "det var lögn! det är ers maj:t sjelf!"

*
</chapter>
<chapter name="Ett besök i paradiset">

<i>Ett besök i paradiset.</i>

I Paris brukar man på skämt kalla theatergalleriet för
paradiset. Hertiginnan af Orleans fick en afton det
infallet att taga sin plats derstädes, i sällskap med en
enda "fille de chambre" (kammarfröken). En ung officer,
som satt bredvid henne, var särdeles uppsluppen och fri i
sina yttranden och slutade med att bjuda henne på supé,
när spektaklet var slut. Han ledsagade henne nedför
trapporna, men blef högeligen förbluffad, då han fick se
hennes equipage och hennes svit, samt hörde hennes namn.
Han hemtade sig dock snart och återvann sin själsnärvaro, 
hjelpte henne upp i vagnen, bugade sig tyst och stod
i begrepp att aflägsna sig, då hon skalkaktigt yttrade:
"Nå, hur går det med supén, som ni lofvade mig?" Han
bugade sig artigt och svarade: "I paradiset äro vi alla
lika; men jag känner ganska väl, madame, den vördnad
jag är er skyldig på jorden." Detta vackra och passande 
svar förskaffade honom en plats i hertiginnans vagn
och vid hennes bord.

*
</chapter>
<chapter name="Hedrande för yrket">

<i>Hedrande för yrket.</i>

En bonde vände sig en gång till en jurist för att
erhålla råd i en tvistefråga med en granne, och anförde
alla omständigheter, hvilka stodo i sammanhang med
frågan. "Nå har du nu sagt mig allting, så som det
förhåller sig?" frågade juristen. "Ja, herre", svarade
bonden, "jag tänkte att det var bäst att säga er rena
sanningen. Krumbugterna kan ni nog flicka in sjelf sedan."

*
</chapter>

<chapter name="Kinesiska höfligheter">
<i>Kinesiska höfligheter.</i>

I Kina fordrar etiketten, att man i den mest
högtrafvande ton komplimenterar den, med hvilken man talar,
och allt hvad honom tillhör, och att man deremot underskattar 
och nedsätter sig sjelf och de sina till den lägsta
möjliga grad. Följande prof på kinesisk konversation är
alls icke öfverdrifvet: "Hvad är ert lysande namn?" —
"Mitt ringa, obetydliga namn är Wong." — "Hvar är ert
ståtliga palats?" — "Min låga koja är i Suchau." —
"Huru många äro edra förträffliga barn?" — "Jag har
fem usla, eländiga ungar." — "Hur mår er utmärkta
gemål?" — "Min gamla, gemena, odugliga käring mår bra."

*
</chapter>
<chapter name="Drottning Victoria och prins Albert">

<i>Drottning Victoria och prins Albert.</i>

Beträffande det förhållande, som egde rum emellan
drottningen och prinsen, berättas att deras äktenskapliga
lif varit mycket lyckligt, dock hände det att någon gång
äfven här en fnurra kunde komma på tråden, och vid
sådana tillfällen brukade drottningen att föra kronans
majestät in i familjelifvet och göra sin rätt som Englands
suverän gällande i dessa alldeles privata förhållanden.
Då en gång en dylik huslig scen hade egt rum, tog prinsen 
till den sista utvägen, som står en förnärmad äkta
man öppen: han "gick upp på sitt rum" och läste dörren
om sig. Ett par timmar höll drottningen sig tapper,
men slutligen blef tiden henne för lång och hon gick till
prinsens rum och bultade på. "Hvem är det?" frågade
prinsen. — "Det är drottningen," ljöd svaret; "öppna
strax!" — "Jag ber ers majestät tusen gånger om förlåtelse," 
svarades inifrån, "men jag är här i mitt privata rum
och jag önskar icke att taga emot något besök." — Detta
svar var mera än drottningen hade väntat. "Albert,"

yttrade hon med mild röst — "det är icke drottningen
— det är jag, det är din hustru." Knappast hade dessa
ord blifvit uttalade, förr än prinsen öppnade dörren och
alla tvister voro i samma ögonblick glömda.

*
</chapter>
<chapter name="Han lefver ännu!">

<i>Han lefver ännu!</i>

Vid en af Paris minsta theatrar voro två unga
skådespelare anställda, som vore synnerligt goda vänner, ehuru
den ene var mycket ordentlig, under det att den andre
deremot både drack och spelade betydligt. Den stadige
unge mannen predikade ständigt moral för vännen, men
det båtade föga, och så snart denne kunde slippa lös
från theatern, skyndade han till en närbelägen krog, der
den andre sedermera måste hemta och hemföra honom
till deras gemensamma bostad; och han hade ofta
tillfälle att besöka den der krogen, ty han låg icke mycket
inne i repertoiren och hade följaktligen godt om tid.
Då de någon afton blefvo färdiga på samma gång,
segrade vanligen den moraliske vännen, och derför gladde
den andre sig synnerligen, då en gång rolerna utdelades
till en ny pjes, i hvilken hans moraliserande vän såsom
hjelten måste stanna på scenen till dess ridån föll, under
det att han sjelf vid sista aktens början efter en
fruktansvärd strid skulle falla död till golfvet, för att strax
derefter bäras ut. Han kunde då hastigt kläda om sig
och vara borta, innan den andre kunde få fatt på honom.
Länge gick allt efter önskan; men en afton fann hans
såkallade plågoande på råd. Efter den ursinniga fäktningen 
var scenen, såsom vanligt, betäckt med döde. "För
ut liken!" ljöd höfdingens stämma; och tanken på den
trefliga krogen stod redan lefvande för den döde kämpen,
under det att drabanterna lyftade upp honom för att
deponera honom bakom kulisserna, då han plötsligt till


sin bestörtning hör höfdingens röst: "Nej, låt honom ligga
qvar! Han lefver visst ännu, — men skaffa fort bort de
andra!"

För öppen ridå måste den olycklige ligga till aktens
slut, och förmådde blott gifva sin harm luft i en arg
hviskning, då hans höfvitsman, under synbara tecken af
oro, lutade sig ner öfver honom för att undersöka, huru
nära döden han var, men i sjelfva verket för att säga:
"I qväll följas vi åt hem."

*
</chapter>
<chapter name="Hvad är etik?">

<i>Hvad är etik?</i>

frågade professorn i estetik vid ett visst universitet en
glad tentandus. "Det är en föråldrad förkortning af
ordet etikett," svarade denne.

*
</chapter>
<chapter name="En herre, som har otur">

<i>En herre, som har otur.</i>

En barberare i Jönköping berättade i ett sällskap:
"Som jag aldrig sett någon eldsvåda, så reste jag till
Göteborg för att få se någonting riktigt i den vägen;
tidningarna tala ju dagligen om eldsvådor derstädes; jag väntade
tvenne dagar i staden, men förgäfves; jag måste resa
derifrån den tredje; jag sätter mig i kupéen, och tåget sätter
sig i rörelse, då, — tänk hvilken hemsk otur, mine herrar
— då börjas klämtas och trummas för en större eldsvåda
och jag ryckes allt längre bort från skådeplatsen."

*
</chapter>
<chapter name="Någonting för pappa">

<i>Någonting för pappa.</i>

Miss Wilkins var en liten vacker blondine och hon
ville så oändligt gerna fara till Scarborough, den bekanta
badorten — så sade hon till sin mamma — för att der


utse någonting som mycket bra skulle passa hennes
älskade pappa. "Nå, hvad är det då," frågade hennes mor,
"som du så gerna vill att pappa skall ha?" — "En måg,"
lydde det näpna svaret af den rodnande flickan.

*
</chapter>
<chapter name="Marskalk Castellane">

<i>Marskalk Castellane.</i>

Det finnes få af den nyare tidens notabiliteter, om
hvilka historien upptecknat så många originella drag som
om marskalk Castellane. <i>La France</i> berättar följande
exempel på hans oförskräckthet. Kort efter det socialistiska 
uppror, som Castellane bekämpade i Lyon, yttrade
en barberare, som var känd för sina ultra demokratiska
åsigter, inför en större församling: "Hade jag bara den
fördömde Castellane under min rakknif, så skulle han icke
slippa undan." Hans ord kommo för generalens öron,
och efter paraden följande dag gick Castellane ensam och
klädd i sin generalsuniform till den fanatiske barberaren.
Så snart han kommit in i butiken, ropade han med sin
vanliga befallande ton: "Raka mig." Demokraten studsar
förbluffad och besinnar sig. "Nå! — säger generalen — 
förstår ni mig icke; ni är ju barberare, icke sant?" —
"Jo, det är jag." — "Nå, så raka mig då." — Generalen
tager plats, barberaren hvässer sin skarpaste knif och
börjar sin förrättning. Då generalen känner knifven på
hakan utbrister han: "Nu har ni honom, den der Castellane;
det är ju mig ni önskat få tag uti?" Barberaren sade
icke ett ord, men generalen kände huru hans hand skälfde.
Inför detta kalla, oförfärade mod förlorade demokraten
sin fattning. Då han slutat sitt arbete betalte honom
Castellane ett femfrancsstycke och gick sin väg lika lugn
som han kommit. Från den tiden, berättas det, bröt
barberaren med demokratien och blef ultrakonservativ.

*
</chapter>

<chapter name="Efterlysning">
<i>Efterlysning.</i>

I en af Filadelfias tidningar läses: "En klocka, värd
100 dollars, har blifvit bortstulen; om tjufven lemnar den
tillbaka, lofvar man gratis uppgifva för honom, hvarest 
han kan få stjäla en klocka, som är värd dubbelt så
mycket."

*
</chapter>
<chapter name="Österländska vältalighetsblomster">

<i>Österländska vältalighetsblomster.</i>

Officiella bladet i Teheran omtalar i följande ordalag
ett jagtparti, i hvilket shacken deltagit: Den kungliga
person, som kastar Allahs skugga öfver jorden, har
ganska angenämt tillbragt sin tid på jagten i Djadrun; med
Allahs tillhjelp har han skjutit 32 stycken stora villebråd
och har det värdigats honom nedlägga ett betydligt antal
rapphöns och fasaner. Stor-sipaksadaren (krigsministern),
som åtföljt den store monarken från Iran, har erhållit
en af de anmärkningsvärdaste utmärkelser, i thy att hans
majestät, hvars nåd och ädelmod äro oerhörda, täckts
med egen hand skänka honom en rapphöna, som högstdensamme 
med sitt eget gevär skjutit.

*
</chapter>
<chapter name="Ett sätt att färga smör">

<i>Ett sätt att färga smör.</i>

Vid samtal mellan tvenne landthushållare om
möjligheten att erhålla gul färg på smör, och då under
samtalets gång flaggduk uppgafs af den ene som mest
ändamålsenlig till sildukar för mjölken, så inföll en tredje,
hvilken varit en stum åhörare af det innehållsrika
samtalet: "Använd då, mina herrar, gul flaggduk, så bör
smöret få den önskade färgen".

*
</chapter>

<chapter name="Inskription på en kyrkdörr på Gotland">
<i>Inskription på en kyrkdörr på Gotland.</i>

 Anno 1803, till Guds pris och ära,
 Öfversmordes taket med rödfärg och tjära
 På kostnad min.

<tab><tab><tab>Anders Bydin.
<tab><tab><tab>Pastor Loci.

*
</chapter>
<chapter name="En god början">

<i>En god början.</i>

"I går" — skrifver en i Boston utkommande tidning
— "antogo vi på prof en ny referent för dagens
händelser. Referenten gick ut på jagt efter nyheter, och
sedan han varit borta hela dagen, kom han tillbaka på
aftonen med följande profstycke: "I går voro vi vittne
till en händelse, som kom alla våra muskler att stelna
af fasa. En hyrkusk, som kom körande nedåt 
Kollegiigatan i raskt traf, var nära att köra öfver en
barnflicka och tvenne barn. Den mest hjertskärande katastrof
skulle oundvikligen hafva inträffat, om icke barnflickan
— af en undransvärd förtänksamhet hade låtit barnen stanna
hemma, då hon gick ut, och om hon icke sjelf lyckligtvis 
gått in i en kryddbod vid hörnet just i samma
ögonblick, då vagnen kom körande. En lycka var det äfven,
att kusken, strax innan han kom till gathörnet, erinrade
sig att han glömt något hemma, hvarför han vände och
körde i motsatt riktning. Utan detta vidunderliga
sammanträffande af lyckliga omständigheter, skulle ömma
föräldrar och tillgifna syskon blifvit störtade i den
djupaste sorg och dryga begrafningskostnader." Vi behålla
den nye referenten."

*
</chapter>

<chapter name="Nödig omsorg om respekten">
<i>Nödig omsorg om respekten.</i>

Då konung Carl II i England en gång aflade ett
besök hos dr Busby, förde doktorn honom genom sin skola,
dervid behållande hatten på hufvudet, under det att
konungen var nog artig att följa efter honom med sin egen
hatt under armen. När doktorn skulle taga afsked af
konungen bugade han sig ytterst ödmjukt för honom
och yttrade: "Jag hoppas ers majestät behagar ursäkta
att jag hittills uppfört mig ohöfligt mot ers majestät;
men om mina lärjungar komme underfund med att i
konungariket finnes en förnämligare man än jag, då vore
det omöjligt för mig att längre bibehålla respekten."

*
</chapter>
<chapter name="Seklets förste man">

<i>Seklets förste man.</i>

"Sannerligen är icke ni en af de första männen i
detta sekel", sade en biskop till en af sina prostar som
verlden ansåg för att vara bra enfaldig. Prosten gjorde
sig i ordning till en djup tacksägelsebock för komplimangen, 
då biskopen tillade: "ni är ju född i januari år 1801,
eller huru?"

*
</chapter>
<chapter name="Träffsäkerhet">

<i>Träffsäkerhet.</i>

En londonsk kryddbodbetjent gick en vacker sommarmorgon 
ut på landsbygden för att roa sig med att jaga.
Han sköt genom en häck, bakom hvilken en karl stod.
Skottet gick genom karlens hatt, men träffade ej fågeln,
som var utsedd till skottafla. "Hör nu, sigtade ni på
mig, sir?" röt karlen. "Nej, då," sade den knipsluge
sportsmannen, "jag träffar aldrig det jag sigtar på."

*
</chapter>

<chapter name="Värdshusqvickhet">
<i>Värdshusqvickhet.</i>

Å en restauration sutto tvenne unga män tillsammans, 
inbegripna i den intressanta sysselsättningen att
äta märgpudding. "Huru tycker du puddingen smakar?"
frågade den ene. — "Illa", blef det buttra svaret, "den
är gjord af bara talg". — "För allt i verlden", utbrast
hans "vän" hastigt, "ät då ett par portioner sådan
pudding dagligen, så kan det bli ett ljus af dig också med
tiden!"

*
</chapter>
<chapter name="Inte några raisonnementer!">

<i>Inte några raisonnementer!</i>

Ernst August, hertig af Sachsen-Weimar, utfärdade
den 3 November 1736 följande kungörelse: "Undersåternas 
mångfaldiga raisonnementer öfver regeringen varda
härmed förbjudna. Ho, som öfverträder detta förbud,
straffes med ett halft års tukthusstraff. Vi ålägga vare
trogne embets- och tjenstemän att kungöra, att regeringen 
blir vår ensak och icke angår bönderna samt att
vi icke vilje hafva några raisonnerande undersåter."

*
</chapter>
<chapter name="Fruntimrens räknekonst">

<i>Fruntimrens räknekonst.</i>

En obetänksam frågade ett fruntimmer hur gammal
hon var. — Vänta, sade hon eftersinnande, låt mig räkna
efter ... Jag gifte mig vid aderton års lider, min man
var då trettio år. Han är nu dubbelt så gammal ...
Således är jag trettiosex år.

Den obetänksamme betraktade damen, förbluffad öfver 
denna qvinliga arithmetik. — Verkligen, men ni ser
icke ut att vara vid den åldern, sade han artigt.

*
</chapter>

<chapter name="En humbug">
<i>En humbug.</i>

"Hvad är humbug?" frågade den fyraårige Kalle sin
pappa. — "Det är när mamma säger att hon håller så
mycket af mig, men ändå icke syr knappar i mina
underkläder," svarade fadren.

*
</chapter>
<chapter name="Hvarför åkarhästarna äro så magra">

<i>Hvarför åkarhästarna äro så magra.</i>

En herre förebrådde en vedåkare att denne körde
med en utsvulten häst och sade: "Ni måtte aldrig ge
honom någon mat." — "Jo vasserra," svarade åkaren," han
drog sjelf hem 20 pund hö i går och två tunnor hafre i
förrgår, men han har inte haft tid att äta ännu."

*
</chapter>
<chapter name="Doktorn och apothekaren">

<i>Doktorn och apothekaren.</i>

En bekant läkare tjenstgjorde för några år sedan i
en af de franska landsortsstäderna. En natt insjuknade
postmästarens fru. Man gick att väcka doktorn. Han
stiger upp, och halfsofvande skrifver han ett recept på
ett opii-lavement, men sätter en nolla förmycket vid
bestämmandet af dosen; i stället för 25 grammer skrifver
han 250 grammer; man bär receptet till apotheket;
apothekaren bereder substansen, frun får den i sig och dör.

Doktorn och apothekaren blifvo inkallade till korrektionella 
polisen såsom tilltalade för <i>mord af oförstånd</i>.
Den förste ådagalägger — att han misstagit sig. Beträffande 
den andre, så presenterar han receptet, som han


rättat sig efter. Och då man anmärkte att han väl borde
ha varsnat läkarens miss-skrifning; svarade han: "Då jag
hörde att läkemedlet skulle till posthuset, trodde jag
naturligtvis att det var skrifvet för någon af posthästarne."

*
</chapter>
<chapter name="En sorglig tillfredsställelse">

<i>En sorglig tillfredsställelse.</i>

Man läser i en tidning från Sherbourne, att i det
ögonblick en qvinna skulle begrafvas, trodde hennes man
sig höra något buller i kistan. Men det var blott en
inbillning. Tidningen tillägger: "Då man öppnade kistan
gaf liket omisskänneliga tecken till förvandling; <i>mannen
fann sig fullkomligt tillfredsställd</i>, man lade åter på
kistlocket och ceremonien fortsattes."

*
</chapter>
<chapter name="Hvarken rim eller reson">

<i>Hvarken rim eller reson.</i>

Skalden Thomas Moore fick en dag besök af en påflugen 
författare, som begärde att Moore skulle gifva sitt
omdöme öfver hans arbete. Sir Thomas for igenom
manuskriptet och räckte det åt dess egare, sägande: "Skrif
om det på vers, och kom sedan hit med det, så skall jag
säga er min tanke."

Efter en månads förlopp infann sig vår författare
åter med sitt manuskript. Sir Thomas kastade en blick
derpå. "Mycket bra," sade han; "nu fins det åtminstone
rim, men förut fanns det hvarken rim eller reson deri."

Härifrån skulle det äfven hos oss begagnade ordspråket 
komma, enligt en version i en engelsk tidning.

*
</chapter>

<chapter name="Alldeles obegripligt">
<i>Alldeles obegripligt.</i>

En irländsk stalldräng fick befallning af sin husbonde
att gå i stallet för att sadla en resandes häst. Som han
icke visste hvilkendera af de två främmande hästarna
der tillhörde den resande och icke ville visa att han icke
hade reda på sig, sadlade han begge djuren och ledde
fram dem till hotellets trappa. Den resande pekade på
sin häst: "Det är min klippare!" — "Ja visst, herre, det
hörde jag nog, jag visste bara inte hvilken som var den
andra herrns."

*
</chapter>
<chapter name="Hvad som talar">

<i>Hvad som talar.</i>

En neger inkom en gång i en nordamerikansk kyrka
och satte sig i en af de främsta bänkarna. Hans granne
frågade då den som hyrde bänken, hur han kunde släppa
in en neger. — Kors, han är en haytier. — Gör
detsamma, han är neger. — Men han är en af mina
affärsvänner. — Gör detsamma, han är svart. — Han eger en
million dollars. — Var så god och presentera mig.

*
</chapter>
<chapter name="Alltid varm om händerna">

<i>Alltid varm om händerna.</i>

Ludvig XIV begagnade aldrig handskar, icke ens om
vintern, ehuru det var högsta mode på hans tid. Två
bönder mötte honom en gång då han var ute på jagt
och den ene uttryckte sin förvåning öfver att se konungen 
så litet bry sig om den starka kölden. "Åh, det är
väl inte att undra öfver," sade den andre, "han har ju
alltid händerna i våra fickor!"

*
</chapter>

<chapter name="En dröm">
<i>En dröm.</i>

En biskop mötte en enka, som tilltalade honom
och sade att det var himmelens vilja att han skulle bli
hennes man, ty hon hade tre gånger på en natt drömt
att han gifte sig med henne. — Jaså, svarade biskopen;
ja, när jag också drömmer tre gånger att jag gifter mig
med er, skall jag genast säga er till och taga ut lysning.

*
</chapter>
<chapter name="Den räddade vestgöten">

<i>Den räddade vestgöten.</i>

En vestgöte talade om att han genom en märkvärdig 
händelse blifvit räddad när tretton personer af hans
sällskap drunknade i en sjö, vid det att deras båt
kantrade. "Nå, hur kom det till att ni blef räddad?" frågade
man honom. — "Jo, si jag var inte i samma båt," svarade 
vestgöten.

*
</chapter>
<chapter name="Alltid nyttigt till något">

<i>Alltid nyttigt till något.</i>

"Hör på," sade en landsortsbo, som kommit till Paris
och stod och betraktade de pågående gigantiska
rifningsarbetena, "hvad gör man med alla era gamla gator?" —
"Jo," svarade man honom, "dem skickar baron Haussmann
(seineprefekten) till landsorten och der gör man nya af dem."

*
</chapter>
<chapter name="De fromma gässen">

<i>De fromma gässen.</i>

En prestman hade en gång till predikotext: Tacksamhet 
mot Försynen. "Se på gässen, mina älskade åhörare,"
sade han, "huru de, när de dricka, höja sina halsar och
hufvuden mot himmelen och derefter bugande nedböja sig
och liksom tacka för hvarje klunk de ta. Skulle menniskan
visa sig mindre tacksam," etc.

*
</chapter>

<chapter name="Bagaren och slagtaren">
<i>Bagaren och slagtaren.</i>

Under en dyrtidsperiod mötte en bagare en dag en
slagtare. — God morgon, sade den förre, hvar kommer 
du ifrån? — Från din butik, svarade slagtaren;
jag har varit der och köpt mig ett sexskillingsbröd. —
Ett bröd? och hvar har du det? — Här, i min ...
västficka, utropade slagtaren med en försmädlig min och
fortsatte sin väg.

Bagaren förstod piken och svor att vid första bästa
tillfälle hämnas. Ett par dagar derefter möter han
slagtaren. — Vet du hvarifrån jag kommer? frågade han i en
mycket menande ton. — Nej! — Jo, jag kommer från
din slagtarbod, der jag köpt mig ett fårhufvud. —
Verkligen? och hvar har du det? — Här, under min hatt!
svarade bagaren och vände honom triumferande ryggen.

*
</chapter>
<chapter name="Beethovens födelseqvarter">

<i>Beethovens födelseqvarter.</i>

Långt innan Beethoven dog disputerade invånarne i
staden Bonn om i hvilket qvarter han var född. Somliga 
påstodo att det var till höger i staden, andra att
det var till venster. Kortligen, som de icke kunde komma
öfverens om saken, beslöts det, att man skulle i deputation 
gå till mästaren för att af hans egen mun erfara
sanningen.

Se här hans svar: "På min ära, mina herrar, var
jag icke så ung vid den tidpunkt hvarom ni talar, att
det endast återstår mig ett oredigt minne af denna
tilldragelse. Och sedan," tillade han, sänkande rösten en
smula, "vill jag inte skaffa mig några ovänner."

*
</chapter>

<chapter name="Holkens bön">
<i>Holkens bön.</i>

Kors över mine Buxer, mig selv og mit Liv eller
Brustdug. Kors över alle mine Huus og Gaarder. Kors
över mine Vinner og Dörer. Gud han bevare mig tillige
med mine adelige og dejlige Börn og Familie, som äre
Biller og Holker. Gud give de snart maa blive avancerede 
hen til nogle Capiteiner eller Rytmestere, eller saa
noget bedre, som Oberster eller Oberst-Lieutnanter, saa
faa den skam som det skal fortryde paa. Min Datter
fru Ribborn Holk, Gud lade og give at hun snart maa
blive gifft og faa een Major eller Oberst-Lieutnant, skulde
det kunde blive noget bedre, skal jeg saa Gud döö det
ikke heller fortryde. Gud han bevare alle mine adelige
Gods og Gaarder, som Frölinge, Gisleholm og Borntrup,
og Munkestuen: de andre maa og kunne vel bede for sig
selv. Gud han bevare mine Ög og Qviger, mine Svin og
Hunde, mine Katter og mine Giäs, de sorte med de hvide,
de doppede med de spottede, de reglede med de spreglede,
Paufhanen og Paufhönen. Gud lade og give at den
lille Kyllingen, som blef kleckter Anden Dag Paaske, ikke
heller maa blive död.   Amen.

*
</chapter>
<chapter name="Predikobetraktelsen">

<i>Predikobetraktelsen.</i>

En prest skulle predika om konungsmannen som kom
till Kristus och bad honom göra hans son helbregda.
Söndagen inföll på Mårtensafton, och presten ville icke lemna
denna apropos obegagnad. Uti inledningen till sin
predikan behandlade han således "Mårtens flykt till
gåshuset," och tog derefter till betraktelse: "Gåsstekens
vändande såsom en sinnebild af syndares omvändelse."

*
</chapter>

<chapter name="Framropning">
<i>Framropning.</i>

Sofokles sorgespel Antigone uppfördes häromåret i
Dublin. Vid ridåns fall öfver sista akten började större
delen af publiken ropa på författaren och höll ihärdigt
på dermed. Theaterns regissör måste slutligen stiga fram
på scenen och han anhöll att publiken ej måtte insistera
på att få se herr Sofokles, ty han var död för ungefär två
tusen år sedan.

*
</chapter>
<chapter name="Afgrundens sämsta invånare">

<i>Afgrundens sämsta invånare.</i>

Fan och hans smådjeflar gingo en morgon ut på rof,
hvar och en i spetsen för sin trupp af helvetets invånare.
En kommenderade mördarne, en annan tjufvarne, en tredje
lögnarne, en fjerde svärjarne o. s. v. När aftonen kom
samlades de åter alla. Då uppstod fråga mellan smådjeflarne 
om hvilken som anförde den sämsta skaran. Efter
lång tvist härom hänsköts afgörandet till hans sataniska
majestät sjelf, hvarpå han utlät sig: Mördaren förtjenar
någonting på att mörda, tjufven på att stjäla och lögnaren
på att ljuga; men svärjaren svär utan ringaste ändamål
— således är han den sämste.

*
</chapter>
<chapter name="En artighet">

<i>En artighet.</i>

En ung blygsam man följde sedan någon tid på
afstånd en ung aktris. En dag då det regnade var den
förälskade nog lycklig att få erbjuda sin arm och sin
paraply åt sitt hjertas dam.

Under vägen fullkomlig tystnad å ömse sidor. Ändtligen 
beslutar sig fröken H... att taga ordet. — Ni har
der en mycket vacker paraply. — Ack ja, min fröken,
svarar den unge mannen, den liknar er.

*
</chapter>

<chapter name="De skottska banksedlarne">
<i>De skottska banksedlarne.</i>

En skotte berättade: "När jag fick höra i dag att
banken i Glasgow hade spelat bankrutt hoppade hjertat i
bröstet på mig. "Tänk om du har en hop af den bankens
sedlar, då är du ruinerad", sade jag för mig sjelf. Hvarpå
jag sprang hemåt allt hvad jag orkade för att se efter
hur det var med den saken. Men så fann jag gudskelof
att jag inte hade några af den bankens sedlar ... och
inga andra heller."

*
</chapter>
<chapter name="Enligt ritualen">

<i>Enligt ritualen.</i>

En qvick prest i Skottland bad en officer förlåta en
soldat, som hade begått någon förseelse och derför skulle
få prygel. Officern biföll bönen, med vilkor att presten
skulle samtycka till den första begäran som officeren i
sin ordning komme att framställa. När presten gått in
på detta anhöll officeren genast att presten måtte ha
godheten att efter ritualen döpa en hundvalp. Presten
nekade ej, och en hop herrar inbjödos att öfvervara
ceremonien.

När allting var i ordning bad presten officeren hålla
fram hunden, hvarpå han sade: "Som jag är prest, kan
jag icke afvika från handboken." — "Det förstås,"
svarade officern, "och det är ju öfverenskommet att dopet
skall försiggå i full enlighet med ritualen." — "Nåväl,
herr major, då börjar jag med den vanliga frågan:
erkänner ni er vara fader till denna valp?"

Frågan mottogs med ett gapskratt af de församlade
och officeren slängde ifrån sig dopkandidaten.

*
</chapter>

<chapter name="Advokaten">
<i>Advokaten.</i>

En advokat utvecklade inför en jury med sådan
vältalighet sin klients sak att denne utbrast i tårar och
snyftade fram: "Aldrig kunde jag tro att jag hade
genomgått så mycket lidande!"

*
</chapter>
<chapter name="Värdshusskylten">

<i>Värdshusskylten.</i>

En spektakelmakare kom in på ett värdshus som
hade till skylt: <i>De begge markattorna</i>, och sade till
värdshusvärden: Jag skulle be att få tala med herrns
kompanjon. — Jag har ingen kompanjon. — Jaså, jag ber
om ursäkt för misstaget. — Skadar icke; men af hvad
skäl trodde herrn att vi skulle vara två? — Jo, i anledning 
af skylten; der står ju: de <i>begge</i> markattorna.

*
</chapter>
<chapter name="From önskan">

<i>From önskan.</i>

En prest önskade i en predikan på första adventssöndagen, 
att likasom Christus red på en åsna in i Jerusalem, 
han ock måtte rida på oss in i himmelriket.

*
</chapter>
<chapter name="Hvad som gör en tydlig skilnad">

<i>Hvad som gör en tydlig skilnad.</i>

En ung flicka, som gjorde mer afseende på rikedom
än på skönhet hos sin blifvande make och som redan
afslagit en mängd tillbud, förklarade en dag för sin familj
att hon ville gifta sig med en af sina tillbedjare, en
åttatioårig millionär. — Huru, utbrast hennes far i högsta
grad förvånad, huru, mitt barn, du skulle således
samtycka att för hela ditt lif... — Åh nej, min far, men
för hela hans!... Det är helt annat det!...

*
</chapter>

<chapter name="God ursäkt">
<i>God ursäkt.</i>

Presidenten i parisiska poliskammaren frågade en dag
en soldat, som var inställd till förhör: "Hvad har du att
svara på angifvelsen mot dig att du plär vara beständigt
drucken?" — "Ingenting annat," svarade soldaten, "än
att jag är beständigt törstig."

*
</chapter>
<chapter name="Tröstande">

<i>Tröstande.</i>

En fransk öfverste, som vid Sebastopols belägring
fick ena benet såradt så att han måste låta amputera det,
sade åt sin betjent, som med tårar beklagade honom:
"Åh, hvad är du ledsen för; du får ju en stöfvel mindre
att borsta."

*
</chapter>
<chapter name="Smeknamn på sin hustru">

<i>Smeknamn på sin hustru.</i>

En lärd, som gift sig med en simpel men älskvärd flicka,
brukade kalla henne sitt lilla råsocker, "emedan hon var
söt," sade han, "men oraffinerad."

*
</chapter>
<chapter name="Rätta mannen">

<i>Rätta mannen.</i>

Herr X. skulle göra ett besök hos en af sina vänner 
på landet. Som han icke riktigt kände vägen, styrde
han sin färd tvärsöfver fältet förbi sin väns villa; han
aflägsnar sig från rätta vägen, tar för mycket af åt höger,
sedan för mycket åt venster; kort sagdt, han råkar vilse.
En bonde passerar, den resande frågar honom. Bondlurken, 
helt stolt öfver att veta något som en herreman
icke visste, utbrister försmädligt: "Hvad, ni känner inte
vägen? Det första kräk ni möter, så känner det den."
— "Ja, min vän, det är just derför jag frågar dig derom."

*
</chapter>

<chapter name="Dödlig fiendskap">
<i>Dödlig fiendskap.</i>

— Kors, Anders, slog inte Petter ihjel dig med gärdsgårdsstören?

— Nej, men jag vånne han hade gjort det.

— Hvarför det?

— Jo, då hade jag fått se honom gå till döden.

*
</chapter>
<chapter name="Också ett betraktelseämne">

<i>Också ett betraktelseämne.</i>

En hofpredikant i Dresden hade en gång till betraktelse: 
"Guds torn." 1:o Guds kruttorn (lagen); 2:o Guds
slottstorn (evangelium); 3:o Guds korstorn (nöd och
bedröfvelse). I Dresden funnos tre torn med ofvan angifna
namn.

*
</chapter>
<chapter name="En Kalchas">

<i>En Kalchas.</i>

För att förskaffa sig goda offer af sin församling
påstod en munk i sin predikan att det bästa villebrådet var
skapadt för de andligas mun och att om rapphöns,
fasaner o. d. kunde tala, skulle de öfverljudt ropa: "O, j
Guds tjenare, låten oss få bli uppätna af eder, på det
att vårt väsen, införlifvadt med edert, måtte en gång
uppstå i herrlighet och icke gå för tusan djeflar med de
ogudaktiga!"

*
</chapter>
<chapter name="Landsvägssynen">

<i>Landsvägssynen.</i>

Vid en sockenstämma på landet infann sig länsmannen 
mycket drucken, så att bönderna förde honom ut ur
kyrkan och lyftade honom upp i hans chäs. Der förlorade 
länsmannen jemnvigten så att han föll ned på andra
sidan, framstupa i smutsen. — Kors du, hvad hade länsman 
här att göra? frågade dervid en af gubbarna. — Ser
du inte att han synar landsvägen, inföll en annan.

*
</chapter>

<chapter name="En matfrisk passagerare">
<i>En matfrisk passagerare.</i>

En resande, som kom från Cleveland till Buffalo en
kort stund förrän ångbåten skulle afgå derifrån till
Newyork, skyndade sig in på värdshuset vid hamnen för att
äta middag. Vid table d'hôte sutto redan en mängd
gäster, och bland dem tog vår resande plats, sättande i
brådskan sin nattsäck på stolen bredvid sig. När han
hade slutat måltiden kom värden för att taga betaldt. Den
resande räckte honom en half dollar. — Jag skall ha en
hel dollar, sade värden. — Hvad behagas? Jag har ju
sett flera andra betala bara en half. — Jaha, men se
herrn skall betala för den här passageraren också, som
upptagit en plats vid bordet, genmälte värden, pekande
på nattsäcken. — Jaså, nå godt; men skall han betala,
så skall han också äta. Och vår resande började att
proppa ned i nattsäckens vida gap allt hvad som fanns
qvar på bordet af bakelser, frukt, russin och mandel,
porterbuteljer o. s. v., så att värdshusvärden på den halfva 
dollarn förlorade för 3—4 dollars mat och dertillblef
utskrattad af de öriga gästerna.

*
</chapter>
<chapter name="Det förskräckligaste af allt">

<i>Det förskräckligaste af allt.</i>

En nyutnämnd kyrkoherde i Bergslagen fann sina
får så förstockade, att de icke i minsta mån rördes af
de mest brinnande beskrifningar öfver helvetets fasor.
En gång då han lika fåfängt som vanligt omtalat
afgrundens svafvel och lågor, ormar och djeflar, fann han
på det lyckliga tillägget: "Men, kristlige åhörare, det
förskräckligaste af allt är att ett skeppund tackjern der inte
gäller mer än trettiotvå skilling!" — "Gud sig nådeligen
förbarme!" utbrast härvid hela församlingen.

*
</chapter>

<chapter name="Själen från skärselden">
<i>Själen från skärselden.</i>

Det var en gång en ung flicka, som hade begått ett
felsteg och som dog helt ung; hon kom till afgrunden och
Sankte Pehr hörde henne alltjemt ropa midt i lågorna:
"Pål! Pål!" med en röst så sönderslitande att de värsta
bland djeflarne icke hade hjerta att göra sig lustiga
deröfver. Då kom Sankte Pehr en gång till afgrundens port
och frågade henne: "Mitt barn, hvarför skriker du alltid:
Pål! Pål! med denna sönderslitande stämma?" Den unga
flickan svarade honom: "Kära Sankte Pehr, hvad äro
afgrundens qval i jemförelse med de qval min Pål lider?
Hur kan han existera utan mig? Jag ber dig bara om
en sak: tillåt mig att ett ögonblick stiga upp till jorden
och se hvad han har för sig. Efter att ha sett honom
skall jag känna mig lycklig af att tillbringa ytterligare
hundra år i afgrunden." — "Hundra år," svarade Sankte
Pehr, det är en bra lång tid, mitt barn." — "Nej, nej,
jag bönfaller hos dig derom, låt mig ännu en gång se
min stackars Pål, så underkastar jag mig och vill fördraga
allt med tålamod!"

Sankte Pehr vägrade länge, men den stackars själen
lemnade honom icke någon ro, och slutligen sade han till
henne: "Nåväl, gå dit, men du kommer att ångra dig."

Då uppsteg den arma själen till jorden för att återse
sin Pål. Och då hon kom dit såg hon att han helt
gladeligt fjeskade för andra qvinnor. Den arma själen
återvände till evigheten, sägande: "Låtom oss nedstiga till
afgrunden, jag går dit att försona mitt fel." Då sade
Sankte Pehr till henne: "De hundra års qval som du
lofvat uthärda äro dig efterskänkta, ty under denna minut
har du lidit mer än man lider under hundra år i afgrunden." 
Detta är historien om själen från skärselden.

*
</chapter>

<chapter name="Olämpliga propositioner">
<i>Olämpliga propositioner.</i>

I Möllers "<i>Predikosätt</i>" anmärkes att följande
propositioner, hvilka alla varit begagnade, icke äro dertill
lämpliga:

"Den andeliga Isaks afvänjande från syndens mjölk,
nemligen: 1:o) Den andeliga Isak; 2:o) Dess afvänjande."
— "En pingstlilja i tio tänkekrukor." — "Det spelet
<i>Verkehren</i>, der 1:o) de högsta varda förnedrade och 2:o) de
låge upphöjde." — "Guds hofhållning, nemligen: 1:o) Guds
kapell, 2:o) Guds förmak, 3:o) Guds kansli, 4:o) Guds
kornbod, 5:o) Guds räntekammare, 6:o) Guds rustkammare, 
7:o) Guds lustgård."  N. B. Dessa sju afdelningar
ha afseende på de sju bönerna i Fader vår.

*
</chapter>
<chapter name="En allopath">

<i>En allopath.</i>

Dr Abernethy, ryktbar engelsk läkare, tyckte icke
om att man nattetid kom och störde honom. En gång,
då han lade sig kl. 1 på morgonen i mycket dåligt
humör emedan man hade påkallat hans besök vid midnatt,
hörde han det ringa på klockan. — Hvad är det frågan
om? ropade han förargad. — Doktor ... fort, fort!...
Min son har råkat svälja ner en råtta! — Nåväl, säg
åt honom att han sväljer ner en katt och låt mig vara
i fred, sade doktorn och lade sig.

*
</chapter>
<chapter name="Hur man åldras">

<i>Hur man åldras.</i>

A. Hvad du ser gammal ut, käre vän! — B. Det
är mycket möjligt; jag har min själ heller aldrig i mitt
lif varit så gammal som i detta ögonblick.

*
</chapter>

<chapter name="Dromedarien">
<i>Dromedarien.</i>

Den första dromedarie, som blef införd till Frankrike
och der förvarad i Versailles, led af det stränga klimatet
och aftynade synbart. För att återställa och uppehålla
honom sattes en schweizare till att vårda honom, hvarjemte 
det förordnades att djuret skulle få dagligen fyra
buteljer vin och så mycket bröd det ville äta.

Oaktadt vaktarens omsorgsfulla vård fortfor aftynandet 
och det led mot döden. Då sökte väktaren audiens
hos konungen och begärde i underdånighet någon belöning 
för den samvetsgranna skötsel han egnat djuret.

— Hvad vill du ha? frågade konungen.

— Survivance efter dromedarien, ers majestät, inföll
väktaren.

*
</chapter>
<chapter name="Hårklippningen">

<i>Hårklippningen.</i>

På den tiden då rikt hår ännu nyttjades af karlar
kom en ung herre in till en perukmakare för att få sina
präktiga svarta lockar i någon mån minskade.
Perukmakaren putsade dem i ändarna, men lejonet med den
yfviga mahnen var icke nöjd dermed. — Hur mycket
skall jag ta af då? frågade perukmakaren. — Gå på och
klipp tills jag säger till, svarade kunden. Perukmakaren
klippte en stund, och när han tyckte sig ha gått
temligen långt gjorde han ett litet uppehåll. Kunden sade
ingenting. Perukmakaren klippte och klippte ända tills
hufvudet var alldeles bart. — Är det nu nog? frågade
han, förargad öfver det myckna besväret. — Snark!
svarade kunden. Han hade somnat och derunder liksom
Simson blifvit beröfvad hela sin styrka.

*
</chapter>

<chapter name="Sångprofvet">
<i>Sångprofvet.</i>

En korist kom till en theaterdirektör för att söka
engagement, och skulle låta höra sin röst. Direktören,
kort om hufvudet vid tillfället, frågade: Har herrn någon
musik med sig? — Nej. — Sjung det här då! Och direktören 
räckte fram det första notblad som han fick tag
uti. — Det är alldeles omöjligt, herr direktör. Jag är
bas, och det här är en konsert för flöjt. — Herre, utbrast
den misslynte direktören, när man är sångare skall man
sjunga hvad som helst och hvissla om det icke går på
annat sätt.

Hvarpå direktören började dechiffrera noterna med
en gemen falsett.

— Nå, låt gå; om herr direktören sjunger, skall jag
nog hvissla, inföll koristen.

*
</chapter>
<chapter name="Gravamina">

<i>Gravamina.</i>

I ett brottmål blefvo den tilltalades lefnadsomständigheter 
anförda på följande sätt: "Den anklagade har fem
barn och saknar förmögenhet, annars har han icke låtit
någon förbrytelse komma sig till last."

*
</chapter>
<chapter name="Tretton till bords">

<i>Tretton till bords.</i>

Tretton till bords anses som bekant af många
vidskepliga för ett elakt förebud. Vid ett tillfälle när detta
inträffade sade en af bordsgästerna: "Jag har förr en
gång varit med om en dylik händelse, som verkligen var
olycksbringande. Vi voro nemligen tretton till bords, men
maten var blott lagad för tolf."

*
</chapter>

<chapter name="Fruktlöst försök att insöfva rättvisan">
<i>Fruktlöst försök att insöfva rättvisan.</i>

Följande infall af en engelsk domare väckte mycken
munterhet bland åhörarne af förhandlingarna vid den
domstol der han presiderade. Afbrytande den oändliga
harangen af en advokat i en föga intressant sak utbrast
domaren: "Sluta, sluta, min herre, ty ni har för afsigt att
insöfva mig och mina tre ärade kolleger som sitta här
bredvid mig, men jag förbereder er på att det icke skall
lyckas er."

*
</chapter>
<chapter name="Jäf mot juryman">

<i>Jäf mot juryman.</i>

Generaldirektören för begrafningstillställningarna i en
stor stad i Europa hade blifvit af ödet utsedd till
juryledamot. Snart blef han kallad att sitta till doms öfver
en individ anklagad för mord med uppsåt. Knappt var
förhöret börjadt förrän den tilltalade, som igenkände
begrafningsdirektören, utropade med en röst af sårad oskuld
och rättskänsla: "Min president, jag jäfvar hr X. på den
grund att det ligger i hans intresse att döma folk till döden."

*
</chapter>
<chapter name="Telegrafens användning">

<i>Telegrafens användning.</i>

En newyorktidning berättar, att till en gentleman i
Utah anländt följande telegram: "Till — — —.  Johannes
tredje epistel 13—15 verserna. Undertecknadt: — — —."
Ser man efter i texten finner man att dessa verser
utgöra ett bref, lika innehållsrikt som månget annat. De
åberopade verserna lyda nemligen så här: "Jag hade
mycket att skrifva, men jag ville icke med bläck och penna
skrifva dig till. Men jag hoppas snart få se dig, så skola
vi muntligen tala med hvarandra. Frid vare med dig!
Vännerna helsa dig. Helsa du vännerna, hvar vid sitt namn."

*
</chapter>

<chapter name="Samtal om den dyra tiden">
<i>Samtal om den dyra tiden.</i>

<i>Sonen:</i> Säg mig, pappa, hvaraf kommer den dyra
tiden?

<i>Fadren:</i> Har man hört på maken till fråga! Den
dyra tiden kommer naturligtvis deraf att allting är så dyrt.

<i>Sonen:</i> Ja, men hvarför är allting så dyrt?

<i>Fadren:</i> Kors, det kommer ju deraf att ingenting
säljes för godt pris.

Sonen ser förbluffad på fadren och tiger.

*
</chapter>
<chapter name="Bonvivanterna">

<i>Bonvivanterna.</i>

En grosshandlare, som lefde mycket dietiskt, sade
till en gourmand:

— Det är så, att frukostarna ta lifvet af halfva
Stockholm och middagarna af den andra hälften.

— Då, svarade den andre, lär det inte finnas andra
bonvivanter än de som svälta ihjäl.

*
</chapter>
<chapter name="Dödsnotis">

<i>Dödsnotis.</i>

Värden på hotellet "De tre gracerna" i Wien
tillkännagaf sin skoborstares död sålunda: "I går dog
Ignatius, de tre gracernas skoputsare."

*
</chapter>
<chapter name="Ett lystringsord">

<i>Ett lystringsord.</i>

En prest, som en gång skulle efter gudstjenstens slut
viga flera par men icke rätt visste hvilka och huru många,
yttrade, sedan han trädt inför altaret: "Alla de, hvilka
önska att blifva gifta, behagade stiga upp." Härvid
reste sig alla de i kyrkan närvarande ogifta qvinnorna.

*
</chapter>

<chapter name="Under bikten">
<i>Under bikten.</i>

En spansk landstrykare skriftade sig. Under det
han uppräknade några af sina synder varseblef han i
biktfadrens stora ficka en silfversnusdosa, hvilken han
behändigt smusslade derifrån. — Jag bekänner, min far,
sade han derpå, att jag har stulit en silfversnusdosa. —
Nåväl, min son, den får du lof att återställa. — Min far,
vill ni mottaga henne? — Jag, hvad skulle jag med den?
frågade biktfadren. — Jo, det är så, ser ni, återtog
skälmen, att jag har erbjudit egaren att återlemna den åt
honom, men han har vägrat att taga den tillbaka. —
Det var en annan sak, sade presten, i så fall kan du
behålla henne; hon tillhör dig.

*
</chapter>
<chapter name="Reklamation">

<i>Reklamation.</i>

En parisertidning berättade en dag angående den
bekante författaren Léon Gozlan, att han hade varit
sjöman, gjort myteri ombord och mördat kaptenen. Gozlan
skickade genast en så lydande förklaring till tidningens
utgifvare: "Min herre! Ni säger att jag har varit sjöman.
Det är sannt, jag har tillbragt tre månader på ett
fartyg tillsammans med sprittnakna kaffrer, om hvilka det
gjort mig mycket ondt att se dem gå svartklädda i
solskenet. Ni har ytterligare berättat att jag skulle hafva
gjort myteri ombord och mördat kaptenen. Detta är
ännu sannare; ni har blott förbigått en ganska vigtig
omständighet, nemligen den, att när jag hade mördat
kaptenen, så <i>åt jag upp honom</i>. Jag har äran vara med
utmärkt högaktning" etc.

*
</chapter>

<chapter name="Guitarren">
<i>Guitarren.</i>

En bonde kom in i en diversehandel och begärde
en guitarr. Händelsevis fanns en sådan der inlemnad
till salu, hvilken framtogs med tillkännagifvande att det var
den enda som förefanns. "Nej, det skall inte vara en
sådan der," yttrade bonden, "utan jag vill ha en som kan
ryka." Bokhållaren förstod misstaget och svarade: "Ah,
det skall väl vara en cigarr." — "Ja," förklarade bonden,
"det skall vara en tobaksguitarr, som kan hållas i munnen."

*
</chapter>
<chapter name="Hvarföre?">

<i>Hvarföre?</i>

"Hans," yttrade en bonddräng till en annan, "hvarför 
vänder du icke den ludna sidan på din pels inåt; den
skulle då vara mycket varmare." — "Kära Pehr," svarade
Hans, "jag bär min skinnpels så som den en gång suttit
på kreaturet; ty du må tro, att kreaturen nog veta hur
de skola bära sina pelsar."

*
</chapter>
<chapter name="Örnklorna">

<i>Örnklorna.</i>

En länsman berättade på kyrkbacken: "Vet ni, gubbar, 
att Lars Jonssons pojke sköt i veckan en örn, som
var visst fyra alnar. Och klorna sedan, dem skulle ni
ha sett; de voro åtminstone så långa som mina händer."
Och han bredde ut fingrarne för att göra berättelsen
tydligare.

När Måns Ersson kom hem omtalade han för sin
far: "Vet far, att Lars Jonssons pojke har skjutit en
ohiskligt stor örn, och han hade långa fingrar som våran
länsman."

*
</chapter>

<chapter name="Den tappade rättegången">
<i>Den tappade rättegången.</i>

Ett barn fick höra att dess mor hade tappat en
långvarig rättegång. "Ack, hvad jag är glad att mamma
tappat den processen som mamma varit så ledsen öfver,"
yttrade barnet naivt.

*
</chapter>
<chapter name="Naiveté hos de lärde">

<i>Naiveté hos de lärde.</i>

Man mins den svenska professorn som sade: "Hvar
menniskan framgår i naturens rike, märker hon fotspår
efter Guds hand." Någonting liknande förekommer i en
för icke längesedan offentliggjord rapport, afgifven i öppen
session af en medlem af ett franskt lärdt samfund, hvilken
hade att lemna en redogörelse för fiskodlingen och dervid
utlät sig som följer: "Naturen, alltid förutseende och
omtänksam, fäster vid den nyfödda fisken en påse
innehållande födoämnen för ungefär fyratio dagar. Efter denna
tids förlopp har den lilla fisken förlorat sitt dihorn, som
frikallade honom från bekymret om sin kropps uppehälle.
Då öppna sig framför honom portarne till det reella
lifvet, till arbetets lif; han gör sitt inträde uti fiskarnas
verld, der han från den stunden måste söka sitt bröd <i>i
sitt anletes svett</i>."

Stackars liten fisk, som måste arbeta så att svetten
lackar af pannan på honom — i vattnet!

*
</chapter>
<chapter name="Under hungersnöd">

<i>Under hungersnöd.</i>

En fransk prinsessa hörde omtalas att en stor mängd
menniskor i Paris dogo af hunger. "De enfaldiga stackrarne!" 
utropade hon; "förrän jag svalt ihjel skulle jag
äta groft bröd med ost till."

*
</chapter>

<chapter name="Den drunknade">
<i>Den drunknade.</i>

En skräddaregesäll blef så förtviflad när hans
käresta öfvergaf honom för en student, att han icke kunde
härda ut med lifvet och nålen. Men han ville icke gå
ur verlden med anseende för att vara sjelfmördare. Han
begaf sig således till ett allmänt badställe utanför tullen,
klädde af sig och dränkte sig, sedan han skrifvit på en
papperslapp i plånboken: "När jag skulle löga i måndags,
hade jag den olyckan att drunkna. Christian Waxander,
skräddaregesäll."

*
</chapter>
<chapter name="Bråkräkning">

<i>Bråkräkning.</i>

Vid en examen i en normalskola framställde inspektorn 
följande fråga: "Om jag hade en torta, och jag deraf
gaf tre tolftedelar åt Janne, tre tolftedelar åt Pehr och
behöll hälften af tortan för mig sjelf, hvad blef det då
qvar? Skolgossarne funderade djupsinnigt och under
tystnad; en af dem slöt med att lyfta upp handen till tecken
att han var färdig att svara. "Nåväl, min gosse, hvad
blef det qvar?" — "Assietten," svarade gossen.

*
</chapter>
<chapter name="Epistolärt">

<i>Epistolärt.</i>

"Bästa herr pastor, för far mins död får jag tacka,
som för brefvet. Sådana små familj-angelägenheter
förekomma ofta och hvad mig sjelf anbelangar, så befinner
jag mig bra på lasarettet, der doktorn tagit af mitt ena
ben; men gudskelof jag har ett till, hvarmed jag har
äran frambära herr pastorns ödmjuka tjenare X. Y. Z."

*
</chapter>

<chapter name="Den lefvande begrafna">
<i>Den lefvande begrafna.</i>

En man hade hotat sin hustru att om hon ej
upphörde med sitt omåttliga förtärande af starka drycker,
skulle han begrafva henne lefvande. En dag då hon
hade somnat i ett dugtigt rus lade han henne i en kista
med lufthål i locket, ställde denna i en mörk källare och
satte sig att vänta för att bli vittne till hennes
förskräckelse vid uppvaknandet, hennes rop och böner om
hjelp samt hennes sannolika heliga löften om bättring.
Hon vaknade, vände sig ett par gånger i kistan och ropade: 
"Nå, har ni en sup att ge mig här i andra verlden!"

*
</chapter>
<chapter name="Notifikation">

<i>Notifikation.</i>

Tillkännagifves att den Allrahögste behagat i
tandfeber på en förehafvande resa hädankalla min älskade
yngste son, o. s. v.

*
</chapter>
<chapter name="En rörande dopberedelse">

<i>En rörande dopberedelse.</i>

En nyzeeländsk höfding, tolf hustrurs man, lät
beveka sig af kristendomens storhet och anhöll hos en
missionär att bli upptagen i kyrkans sköte.

Missionären svarade honom att kristendomen förbjöd
månggiftet. — Jag kan icke döpa er om ni har mer än
en hustru.

Höfdingen bortgick helt bedröfvad. Han återkom
två månader senare. — Min far, sade vilden, rörd af
himlens nåd är jag nu beredd att mottaga dopet. — Och
era hustrur, hvar har ni gjort af dem?

Vilden svarade med ett mildt småleende: — Jag har
ätit upp dem, vördige fader!"

*
</chapter>

<chapter name="Kärlekens pilar">
<i>Kärlekens pilar.</i>

"Hvarför," frågade någon ett vackert fruntimmer, "fortfar 
kärleken, oaktadt uppfinningen af krutet, att begagna
pilar?" — "Det är," svarade fruntimret, "för att undvika
bullret, som skulle väcka de svartsjuka."

*
</chapter>
<chapter name="Ett räddadt menniskolif">

<i>Ett räddadt menniskolif.</i>

En fattig man inställde sig hos länets höfding och
anhöll ödmjukligen om medaljen i silfver för berömliga
gerningar, emedan han hade räddat ett menniskolif.

— När skedde det, och hvem var det du räddade?
frågade landshöfdingen.

— Jo, om jag får lof att berätta det riktigt, så var
det så, att när jag gick öfver Gamla bron i dag åtta
dagar sedan, så var en planka sönder och jag föll ner
mellan stockarne. Men rocken fastnade vid en spik och
jag försökte att krafla mig upp. När jag hade arbetat
en lång stund märkte jag att det inte skulle lyckas, utan
jag släppte mig ned i ån, och simmade till land. På det
sättet räddade jag ett menniskolif med egen lifsfara.

*
</chapter>
<chapter name="Efter eget val">

<i>Efter eget val.</i>

Kejsar Paul frågade grefve Rostopschin hvaraf det
kom, att grefven ej var furste. "Emedan det var på
vintern som min far kom från Tartariet för att slå sig ner
i Ryssland." — "Hur kunde det ha inflytande på rangen?"
— "Jo, åt min far erbjöds då antingen furstetitel eller
en sobelpels; och som det var mycket kallt, så föredrog
han den senare." — "Ni må lyckönska er, mina herrar,"
sade kejsaren till de kringstående, "att era stamfäder
kommit till Ryssland sommartiden."

*
</chapter>

<chapter name="Diagnosen">
<i>Diagnosen.</i>

"Doktor," yttrade en man till sin läkare, "min dotter
var i morse ganska sjuk, hon visste, under en halftimmas 
tid, alls icke till sig." — "Åh, var lugn," svarade
läkaren, "en half timma var icke mycket; mången vet
icke till sig under hela sin lifstid."

*
</chapter>
<chapter name="Den oförbätterlige">

<i>Den oförbätterlige.</i>

Henrik Heine var, som bekant, under sin långvariga
sjukdom emellanåt liksom en smula fromt stämd, men
gäckades sjelf med denna sinnesförfattning. "Der helsan
är slut, penningarne slut och kärleken slut, der börjar
kristendomen," sade han. "Ja, om jag nu blott kunde gå
ett par steg, vore det ock på kryckor, så skulle jag gå
i kyrkan; kunde jag gå <i>utan</i> kryckor, ginge jag dock
bestämdt på Bal mabille."

*
</chapter>
<chapter name="Supplikanten">

<i>Supplikanten.</i>

En president hade två plågoandar: en mycket envis
sökande till en vaktmästarsyssla och en alltför
tjenstaktig portvakt. Ehuru han många gånger tillsagt den
senare att afvisa den förre, så kom likväl denne en gång
i veckan och besvärade honom. "Jag begriper inte att
Pettersson kan släppa in den der karlen," sade slutligen
presidenten till portvakten; "vet han hvad den karlen
vill?" — "Jag kan väl tänka att han tigger eller vill ha
någon tjenst, herr president," — "Mycket riktigt; men
vet Pettersson hvad det är för en tjenst han vill ha?"
— "Nej." — "Jo, det är Petterssons egen."

Efter den stunden fick presidenten vara i fred för
supplikanten.

*
</chapter>

<chapter name="De täflande sångarne">
<i>De täflande sångarne.</i>

Två städer i Förenta Staterna skröto hvardera att
ha frambragt en bassångare med de lägsta toner som
någonsin varit hörda. Å ömse sidor utmanade man hvarandra 
till täflan. Oväldiga domare utsagos att döma öfver
de båda basarnas djup. Stycken komponerades enkom
för deras stämmor. Konserten blef ett makalöst brummande. 
Segern var länge oafgjord. Till slut gjorde den
ene en passage så långt ned i djupet att den andre icke
kunde följa med, och den förre fick således det utsatta
priset. Men den vinnande basen hade gått så långt ned,
att han aldrig mer kunde komma upp igen.

*
</chapter>
<chapter name="Väl placerade penningar">

<i>Väl placerade penningar.</i>

I en duell mellan Louis Blancs bror, Ch. Blanc, och
en dåvarande redaktör af Assemblée nationale träffade en
kula den senare, men utan verkan, emedan den stött
emot en portemonnaie, som låg i bröstfickan. — "Ni har
era penningar väl placerade," yttrade skalden Méry.

*
</chapter>
<chapter name="Äktenskapshinder">

<i>Äktenskapshinder.</i>

En ung kringvandrande krämare i Amerika gjorde
sin kur hos en enka och lät henne förstå, att det blott
fanns två hinder för honom att gifta sig med henne; när
hon var enträgen sade han henne att det ena var, att
han icke hade 2,000 dollars att sätta upp bod med. Hon
skickade honom summan till skänks, och han etablerade
sig. <i>Sedan</i> yppade han det andra hindret för äktenskapet, 
som var, att <i>han var gift förut</i>.

*
</chapter>

<chapter name="Kärleken">
<i>Kärleken.</i>

"Det är en underlig sak med kärleken," sade en äkta
man. "I början när jag var gift ville jag äta upp min
hustru, och nu ångrar jag att jag inte gjorde det."

*
</chapter>
<chapter name="Den nye Orfeus">

<i>Den nye Orfeus.</i>

I ett sällskap föll talet på fabeln om Orfeus, att
hans musik satte stenar i rörelse. "Detta är naturligtvis 
en allegori," sade en af sällskapet, "men den bevisar
att man redan i den aflägsnaste forntiden måtte ha
hunnit temligen långt i musiken." — "Det kan jag ej inse,"
invände en annan, "ty i går såg jag dylik verkan af en
musik som var ingenting mindre än vacker." — "Hur
då?" — "Jo, en halffull tiggare sjöng på gatan så
diaboliskt att gatpojkarne sprungo efter honom och satte
gatstenarna i rörelse."

*
</chapter>
<chapter name="Urets gång">

<i>Urets gång.</i>

En rik fru skulle köpa sig ett dyrbart ur.
Urfabrikören visade henne flera och framhöll synnerligen ett
briljanteradt, om hvilket han försäkrade att det gick 36
timmar.

— På en dag? frågade frun naivt.

*
</chapter>
<chapter name="Half sorg">

<i>Half sorg.</i>

En fru tillsade sin dotter att hon skulle nyttja half
sorg. — "Är morbror bara halfdöd då?" frågade flickan.

*
</chapter>

<chapter name="Ett gällande förord">
<i>Ett gällande förord.</i>

Geheimerådet Peetz kom till kurfursten Emmerich
Joseph af Mainz och begärde ett ledigt embete åt sin son.
Kurfursten lofvade honom det, och geheimerådet gick
under djupa bugningar till dörren. Ditkommen ropades
han tillbaka af kurfursten, som sade: "Det går visst ändå
inte an; jag har hört så många historier om en Peetz
som skall vara ett sådant dumhufvud. Är det du eller
din son?" — "Det är jag, ers kurfurstliga nåde," svarade 
geheimerådet. — "Jaså, ja då skall pojken få sysslan."

*
</chapter>
<chapter name="Sorgligt slut">

<i>Sorgligt slut.</i>

"Nå, du har varit gift tre gånger, Patrick, hvilkendera 
af dina hustrur tyckte du mest om?" — "Jo, ser
du, Betty O'Brien, min första hustru, var en <i>god</i> hustru,
för god åt mig, hon blef sjuk och dog och Vår Herre tog
henne till sig. Sedan gifte jag mig med Bridget Flannegan. 
Hon var en <i>dålig</i> qvinna, hon blef sjuk och dog
och hin håle tog henne. Slutligen, tokig som jag var,
tog jag ocn gifte mig med Margaret Haggerty. Hon var
<i>värre än dålig</i>, så att hvarken Vår Herre eller hin håle
ville ha henne, utan nu får jag behålla henne sjelf."

*
</chapter>
<chapter name="Påpasslig spekulant">

<i>Påpasslig spekulant.</i>

En auktionist utropade, då han tyckte att sakerna
gingo till alltför lågt pris: "Kors, mitt herrskap, allting
bortskänkes ju här!" — "I så fall," sade en gammal fru,
"skall jag be om den der silfverskålen som ni håller
i handen."

*
</chapter>

<chapter name="Irländarens dröm">
<i>Irländarens dröm.</i>

En irländare såg en morgon så flat och ledsen ut,
att hans rumkamrat frågade hvad som felades honom.
— "Ack, jag drömde," svarade han, "att jag var hos
påfven; han var mycket vänlig och frågade hvad han
finge bjuda mig. — "En grogg, om ers helighet vill vara så
god," svarade jag. — "Kall eller varm?" frågade påfven.
— "Varm, ers helighet," sade jag. Kristi ståthållare
nickade vänligt åt mig, hällde rom samt lade socker i ett
glas och gick uppför en trappa att hemta varmt vatten,
men innan han kom tillbaka vaknade jag, och ångrar att
jag inte begärde <i>kall</i> grogg, för då hade jag längesedan
fått den."

*
</chapter>
<chapter name="Emaljögat">

<i>Emaljögat.</i>

En officer, som hade ett öga af emalj, gaf det, när
han skulle gå till sängs, åt uppasserskan i sitt logis, med
tillsägelse att hon skulle lägga det på bordet. Uppasserskan 
stod dock qvar. — "Hvad väntar du på?" frågade
officeren. — "På det andra ögat."

*
</chapter>
<chapter name="Något som flickor och fruar icke böra öfverse">

<i>Något som flickor och fruar icke böra öfverse.</i>

Då von Schlegels snillrika maka en gång anträffades
vid ett qvinligt handarbete och man sade henne att hon
borde välja en sysselsättning som bättre anstod hennes
snille, svarade hon: "Jag har alltid hört att det redan
fanns för många böcker i verlden, men ännu aldrig att
det fanns för många skjortor."

*
</chapter>

<chapter name="Lord Palmerstons skogvaktare">
<i>Lord Palmerstons skogvaktare.</i>

Lord Palmerston hade en skogvaktare, hr Martin,
som i 40 år varit i tjenst hos hans herrlighet, hvilken
hedrade honom med synnerlig aktning. En dag sade den
hedervärde hr Martin till lord Palmerston: — Ers
herrlighet borde söka att bringa sina grannar till förnuft. —
I hvad afseende då? frågade lorden. — I det afseendet
att de komma och jaga på era egor och döda era vackraste 
harar. — Hvad vill ni att jag skall göra dervid?
— Låta anställa en hygglig process mot dem. — Hr Martin, 
återtog den ädle lorden, jag tycker mer om att ega
vänner än harar.

*
</chapter>
<chapter name="En amerikansk jagthistoria">

<i>En amerikansk jagthistoria.</i>

En man i New Hampshire gick en morgon ut på jagt.
Han såg en skock dufvor sitta på en gren, och sköt på
dem. Kulan klöf grenen på längden, men den klämde
ihop sig igen, och dervid fastnade alla dufvornas klor i
sprickan. Då han såg dem allesamman vara fast, afsköt
han med en annan kula hela grenen på tvären. Den föll
i sjön. Han vadade ut efter den och räknade dufvorna
till 300. När han kom upp i land och drog af sig stöflarna, 
som han trodde vara fulla med vatten, fann han i
dem ett par skäppor mört.

*
</chapter>
<chapter name="Homiletiskt">

<i>Homiletiskt.</i>

I en stad i Wales hade vördig pastorn, som var mycket
skallig, den lyckliga idéen att på långfredagen välja till
ingångsspråk för sin predikan följande ord ur den heliga
skrift: "Mina synder äro flere än håren på mitt hufvud."

*
</chapter>

<chapter name="Den stränge fadren">
<i>Den stränge fadren.</i>

"Om du inte har vackra betyg från skolan i dag, så
får du ingen middag, så sannt jag är din far," sade en
sträng herre till sin son. — "Var inte rädd min gosse,
du <i>får</i> mat," tröstade modren, när gossen började gråta.

*
</chapter>
<chapter name="Den föregifna skatten">

<i>Den föregifna skatten.</i>

En tysk tidning hade berättat att man vid plöjning af en
åker nära Merseburg skulle ha påträffat en nedgräfd skatt
af flera millioner. En misstrogen skämtare tillkännagaf
i anledning häraf i en annan tidning, att man bredvid
skatten hade funnit de upplupna räntorna alltifrån den
dagen då millionerna blefvo nedgräfda.

*
</chapter>
<chapter name="Ett vänligt råd">

<i>Ett vänligt råd.</i>

Då en jude aldrig tycktes vilja sluta med att prisa
och upphöja sin ytterst fula hustrus många och stora
inre egenskaper, yttrade en bekant, som hörde det: "Hör
på, Moses, jag vill ge dig ett råd: låt vända ut och in
på henne."

*
</chapter>
<chapter name="En antaglig förklaringsgrund">

<i>En antaglig förklaringsgrund.</i>

"Det är förskräckligt hvad skorporna här äro små,"
sade en tysk, som logerade på ett hotell i Stockholm, till
uppassaren; "hos oss äro de nästan dubbelt så stora." —
"Det är lätt att gissa orsaken dertill," svarade uppassaren. 
— "Så, hur då?" frågade den resande nyfiket. — "Jo,
hos er tar man dubbelt så mycket deg som hos oss."

*
</chapter>

<chapter name="Den förnuftige interlokutören">
<i>Den förnuftige interlokutören.</i>

Någon blef tillfrågad hvarför han så gerna talade
för sig sjelf, och svarade då helt okonstladt: "Derför att
jag gerna talar med en förnuftig menniska."

*
</chapter>
<chapter name="Ett aber">

<i>Ett aber.</i>

I ett sällskap skröt en ung man öfver sina många
kärleksäfventyr och slutade med orden: "Jag kan ofta ej
annat än sjelf undra öfver min utomordentliga lycka. För
två år sedan t. ex. kunde jag ha gift mig med en vacker
och rik flicka och hade då varit gifta karlen med en
hustru på cirka 150,000 riksdaler, så framt ej ett litet
hinder kommit emellan vårt äktenskap." — "Och hvari
bestod det?" frågade man från alla håll. — "Åh, hon
ville icke riktigt bita på kroken," svarade han helt
vårdslöst.

*
</chapter>
<chapter name="Amerikanska qvickheter">

<i>Amerikanska qvickheter.</i>

En neger var så kolkorpnattmohrbeckbläckkimröksebenholtzhelvetessvart, 
att hönsen hoppade upp på sin
stång för att sofva när de fingo se honom i hönsgården,
tänkande att natten vore inne. — En bonde hade en lie
som var så hvass, att en gång när den hängde på en
krok skuggan skar foten af en förbigående. — Ett
fruntimmer var så nogräknadt, att när hon en söndag blef
hindrad från att gå i kyrkan, skickade hon dit sitt
visitkort. — En ryktbar öronläkare kurerade en döf-född fru
så väl, att hon dagen derefter hörde af sin man, som var
i Australien. — En mycket tankspridd flicka kastade sig
sjelf, i stället för sitt bref, i postlådan och upptäckte ej
sitt misstag förrän postmästaren skulle stämpla henne.

*
</chapter>

<chapter name="Utom programmet">
<i>Utom programmet.</i>

Efter ridåns nedgång på en theater i Frankrike
började publiken ifrigt ropa på marseljäsen. Men
theaterdirektören vågade, för vederbörandes skull, icke låta
spela den. Då publiken blef allt häftigare i uttryckandet
af sin önskan lät poliskommissarien draga upp ridån,
framträdde på scenen i uniform och tilltalade åskådarne: "Mitt
herrskap, jag får erinra er derom att på theatrarne ej
får uppföras någonting annat än hvad som står på
affischen."

"Står poliskommissarien på affischen då?" inföll en
röst från parterren.

Kommissarien drog sig flat tillbaka och orkestern
fick spela marseljäsen.

*
</chapter>
<chapter name="Ett infall af Liszt">

<i>Ett infall af Liszt.</i>

Följande anekdot berättas från den tiden då Liszt
gaf konserter i Petersburg. Det var under czar Nikolaus, 
herrsklysten i åminnelse. Kejsaren var närvarande,
omgifven af hela sitt hof. Liszt började, men då han
midt i stycket upplyfte sina ögon mot czaren för att döma
om den verkan hans spel gjorde, såg han sjelfherrskaren
i samtal med en af sina adjutanter. Artisten, retad, fortfor 
med förargelse, under det att kejsaren fortsatte sitt
samtal. Slutligen uthärdade Liszt icke längre, utan
stannade plötsligt midt i en fras och förblef orörlig.

Allmän öfverraskning; man ser på hvarandra, man
kommer i rörelse och czaren låter efterfråga orsaken till
detta hastiga afbrott. "Då kejsaren talar," svarade Liszt,
"bör hela verlden tiga."

Czaren, som hade förstått meningen, lät följande dagen
tillsända den store artisten en präktig diamantkråsnål.

*
</chapter>

<chapter name="Anlag för yrket">
<i>Anlag för yrket.</i>

En gosse frågade sin far: "Får jag bli hvad jag
vill när jag blir stor?" — "Ja visst, du kan sjelf välja,"
svarade fadren. — "I så fall vill jag bli sotare, för då
slipper jag att tvätta mig."

*
</chapter>
<chapter name="Samtal om väderleken">

<i>Samtal om väderleken.</i>

<tab>På en hofbal föreföll en gång följande samtal:
<tab><i>En prins.</i> Det är fan så ruskigt väder i dag.
<tab><i>Hans dame.</i> Det är ändå bättre än allsintet.

*
</chapter>
<chapter name="Beredd på det värsta">

<i>Beredd på det värsta.</i>

John Bull kom sent hem en afton, han hade varit
ute med några glada vänner. När han skulle gå hem
lånade han en paraply och när hans makas tungband
lossnade reste han sig upp i sängen och spände upp
paraplyen. "Hvad skall det der tjena till?" frågade hon.
"Hvartill? Jag väntade en störtskur i qväll och derför
ville jag vara under tak." Fem minuter derefter sof mrs
Bull på sitt öra och mr Bull spände ner paraplyen.

*
</chapter>
<chapter name="På försök">

<i>På försök.</i>

En irländare stod inför en domstol i Bristol.
Domaren sade: "Du är angifven för att ha narrat en flicka
till äktenskap fastän du har sex hustrur i lifvet.
Medger du att så är?" — "Ursäkta mig, herr domare,"
svarade irländaren; "det har bara varit på försök; jag har
ända sedan mitt tjugonde år letat efter en bra hustru,
men ännu har jag inte funnit någon."

*
</chapter>

<chapter name="Ett expropriationsmål">
<i>Ett expropriationsmål.</i>

Händelsen föregår i våra dagar inför expropriationsjuryn 
i Paris. Frågan är att bestämma den skadeersättning 
som skall tilldömas invånarne i ett hus, genom
hvilket en boulevard kommer att passera.

Boulevarderna göra aldrig annat.

Redan hade man granskat de anspråk som blifvit
framställda af en hel rad exproprierade, hvilka alla
fordrade en half million under det att man erbjöd dem
tjugofem francs. (Dessa sista uppgifter äro, väl förståendes,
icke precist på siffran, men komma emellertid sanningen
temligen nära.)

Turen kommer till herr X., hyresgäst af en lägenhet
i tredje våningen mellan tvenne gårdar.

Stadens talan inskränker sig till ett påstående af
den allrastörsta enkelhet, såsom rätt är, men hr X., som
känner sin affär, har uppdragit åt en advokat att
bevaka hans intressen.

Denne reser sig och börjar i en ton af öfvertygelse
sålunda:

"Mina herrar! Det är sannerligen ett hån att
erbjuda oss en dylik summa. Den våning från hvilken
man förjagar oss har blifvit oss kär genom dyrbara
minnen ... Det är här som min hufvudman har blifvit
enkling! ..."

Oaktadt ställets allvar kan ingen af de närvarande
återhålla ett gapskratt. Läsaren icke heller, gissa vi.

*
</chapter>
<chapter name="Handtverksmässigt">

<i>Handtverksmässigt.</i>

Efter en viss öfverstes död sade en soldat till en
annan: "Vet du om vi ha fått någon ny öfverste ännu?"
— "Nej, jag tänkte att enkan skulle fortsätta rörelsen,"
svarade den andre.

*
</chapter>

<chapter name="Lika för lika">
<i>Lika för lika.</i>

När den vackra konstberiderskan madame Ch— var
med sin man i Paris fick hon en gång ett bref från en
grefve, som bjöd henne 1000 francs för ett rendez-vous.
Man kan vara trogen maka fastän man är konstberiderska; 
madame Ch— visade brefvet för sin man. Denne
skref genast ett bref till grefvens fru och erbjöd henne
2000 francs för ett rendez-vous. Med skäl förtörnad
skickade hon brefvet till polismästaren, och denne lät
kalla till sig konstberidaren. Hr Ch— kom, erkände att
han skrifvit brefvet och visade derjemte grefvens bref
till hans hustru. — Hvad var nu att göra för
polismästaren?

*
</chapter>
<chapter name="En ordlek">

<i>En ordlek.</i>

Två främlingar träffades på boulevarden i Paris. —
Nåväl, sade den ene, ni var på Longchamps-promenaden,
hurudana hattar bruka damerna i år? — Det fins inga
hattar mer, sade den andre, numera begagnas blott betsel
(på franska <i>brides</i>, som äfven betyder hakband). — Det
är en symbol, anmärkte den förste, mamsellerna Benoîton
hade stort behof af att hållas i tygeln.

*
</chapter>
<chapter name="Något rörande">

<i>Något rörande.</i>

I Prag gick en gumma omkring och ropade: "Något
<i>rörande!</i> ... Köp något rörande!" En herre, som hörde
detta, stannade och frågade: "Kära mor, hvad har ni då,
som är så rörande?" — "De här," svarade gumman och
visade en bundt slefvar.

*
</chapter>

<chapter name="Konstresan">
<i>Konstresan.</i>

Hos den rike M. i Köpenhamn, som var bekant för
att varmt intressera sig för alla konstnärer, infann sig en
dag en man, mycket fattigt och ruskigt klädd. — "Hvad
vill ni?" frågade M. — "Jag ville taga mig friheten att
bedja om ett litet understöd," svarade mannen, "jag
kommer just nu direkte från en konstresa." — "En
konstresa?" utbrast M., som icke kunde upptäcka något
artistiskt hos mannen, "hvad vill ni säga dermed?" — "Jo,"
svarade supplikanten, "jag har rest hit ifrån Odense med
endast sex skilling på fickan; det skulle jag tro man kan
kalla för konst."

*
</chapter>
<chapter name="För hastigt">

<i>För hastigt.</i>

En frodig bondgumma satt en pingstdag högst andäktig 
i kyrkan och bad: "O helge And', kom till oss in!"
Under det hon sjöng sista ordet flög en broms eller humla
surrande tätt förbi näsan på henne. Genast slog hon
efter, ropande: "Hä, dä va fälle inte så brådtom heller."

*
</chapter>
<chapter name="En räknefråga">

<i>En räknefråga.</i>

Vid en examen svarade en gosse, på frågan: "Hur
många finger han hade på händerna och hur många tår
på fötterna," sedan han räknat de förra: "Jag har tio
finger, men hur många tår jag har kan jag inte säga, för
jag har fått nya stöflar till examen."

*
</chapter>
<chapter name="Det ena först, det andra sedan">

<i>Det ena först, det andra sedan.</i>

"Streta icke emot, mitt barn," yttrade en prest till
en ung flicka, som var dödligt sjuk; "du är Gud och
naturen en död skyldig." — "Ja, men Gud och naturen äro
skyldiga mig en man först," svarade den sjuka.

*
</chapter>

<chapter name="Den fruktlösa varningen">
<i>Den fruktlösa varningen.</i>

En krögerska hade länge med förtrytelse sett att en
af hennes kunder plägade taga mycket socker till kaffet.
En dag sade hon för att vänja honom ifrån missbruket:
"Det är inte helsosamt att äta mycket socker." — "Det
var bra," sade kunden i det han tog en grabbnäfve, "för
jag är just ledsen vid lifvet."

*
</chapter>
<chapter name="Qvalifikationen">

<i>Qvalifikationen.</i>

Wieselgren omtalar i sin Smålands beskrifning en
komminister i Nöttja, S—, som blef hängd på Jerntorget
i hufvudstaden år 1748 för efterapning af bankosedlar.
Den dagen straffet verkställdes yttrade en bankokommissarie 
till den celebre biskop Serenius i Strengnäs: "Nu
för tiden, herr biskop, hänger man prester." — Biskopen
svarade hastigt: "Ursäkta, min vän, han hänges ej såsom
prest, utan som bankokommissarie."

*
</chapter>
<chapter name="Vaker och beder!">

<i>Vaker och beder!</i>

Då kardinal Wiseman ännu icke var något annat än
predikant vid sardinska kapellet i London kom en dag
en from rättrogen och knäböjde för honom vid biktstolen.
Efter erhållen absolution drog han sig tillbaka i ett hörn
af kyrkan och fördjupade sig i bön. Då han slutligen
steg upp blef han varse att hans hatt var försvunnen,
och oaktadt mycket letande kunde han dock icke 
återfinna den. Då återvände han till dr Wiseman. — Min
far, sade han till honom, jag har förlorat min hatt. Jag
fruktar man har stulit den. — Och hvad gjorde ni när
man tog den? — Min fader, jag bad. — Ah, min son,
svarade doktorn med sitt fina leende, påminn eder
evangelii ord, som säger oss att vi böra <i>vaka</i> på samma gång
vi <i>bedja</i>.

*
</chapter>

<chapter name="Romantisk kärlek">
<i>Romantisk kärlek.</i>

Georg von Fürst berättar i sin Europeiska resa: "När
vi kommo till Uckermünde fingo vi se fader, moder, dotter
och dennas fästman hängda i samma galge för begången
stöld. Dottern hade kunnat undslippa döden, men hon
hade hellre velat göra sin älskare sällskap in i evigheten,
än lefva utan honom."

*
</chapter>
<chapter name="Besatt otur">

<i>Besatt otur.</i>

En medicine kandidat af mosaiska läran blef kär i
sin värds dotter, och hon lika kär i honom. Ett par års
tid dansade de tillsammans, gjorde månskenspromenader
tillsammans och drucko bajerskt öl tillsammans (ty det
var i Tyskland). Derpå blef kandidaten doktor, och nu
kunde han tänka på att gifta sig med sin sköna. Men
hon var protestant, och fördenskull vägrades vigsel. Den
nye doktorn anställde rättegång om sin brud och
processade i två år. När utslag föll i högsta instansen och
<i>emot</i> föreningen, vistades fästmön i Berlin och
fästmannen i Breslau. Då skref hon till honom:

"Min älskade! Du har väl redan fått del af utslaget.
Men var lugn. Din engel skapar sjelf sitt öde. Ingen
makt på jorden kan längre skilja oss — sedan i går är
jag <i>judinna</i>."

Samma dag som detta bref var afgånget erhöll fästmön 
ett ifrån sin fästman, af följande lydelse:

"Tillbedda engel! Utslaget, som du förmodligen redan
känner, betyder ingenting. Sedan i går är jag <i>protestant</i>
och inom några dagar skall jag vara din make."

*
</chapter>

<chapter name="Sörjd och saknad">
<i>Sörjd och saknad.</i>

En tidning från Saltsjön omnämner en mormonbiskops
nyligen timade död och slutar sin nekrolog på följande
sätt: "Han var trettiosju år gammal och efterlemnar en
älskvärd familj, bestående af tolf hustrur och fyratiofyra
barn, som begråta sin oersättliga förlust."

*
</chapter>
<chapter name="En officer utan värja">

<i>En officer utan värja.</i>

En i en aflägsen rysk provinsstad liggande officer
blef för tjenstefel dömd till en månads arrest, och när den
skulle taga sin början affordrades honom hans värja. —
"Gunås, jag har ingen," svarade han; "men klädmäklaren,
af hvilken jag plär hyra en på paraddagarne, lär nog
hyra ut den för hela månaden också, om han får betaldt."

*
</chapter>
<chapter name="Jesuiterna">

<i>Jesuiterna.</i>

Två jesuiter kommo till ett otroget qvickhufvud när
mannen låg på dödsbädden. De ville omvända honom till
tron. "Hvilka ären j?" frågade han. — "Vi äro af Jesu
sällskap," svarade den ene. — "Jaså; Jesus hade två
sällskap, det ena vid sin födelse, och det var oxen och
åsnan; det andra vid sin död, och det var de begge
röfarne. Af hvilketdera sällskapet ären j?" — Jesuiterna
gingo sin väg.

*
</chapter>
<chapter name="Den obefordrade förtjensten">

<i>Den obefordrade förtjensten.</i>

Man frågade en viss minister, hvarför han icke
befordrade förtjensten. — "Derför," svarade han, "att
förtjensten icke har befordrat mig."

*
</chapter>

<chapter name="Herrn i huset">
<i>Herrn i huset.</i>

En äkta man kröp, af fruktan för sin vredgade
hustru, under bordet. — "Vill du genast krypa fram, din
slyngel!" utropade hon, utom sig af harm. — "Nej,"
svarade han trotsigt; "vi skola se hvem som är herre i
huset, du eller jag!"

*
</chapter>
<chapter name="Bosco">

<i>Bosco.</i>

När denne ryktbare trollkarl var i Konstantinopel
och fick visa sultanen sina konster gjorde han äfven den,
att hugga hufvudet af en hvit och en grå dufva, sätta
det hvita hufvudet på den grå kroppen och det grå
hufvudet på den hvita kroppen samt derefter låta de begge
konstiga dufvorna flyga omkring i rummet tills det
behagade honom att återgifva hvardera dess tillhöriga hufvud.
Sultanen blef förvånad och förtjust samt lät framföra en
tscherkessisk och en negerslaf och bedja Bosco att göra
samma konststycke med dessa. "Ja bevars, det skall jag
visst göra," svarade hexmästaren, "men det kan icke ske
förrän om fjorton dagar, ty månen är nu i nedan, och det
är endast i ny, som jag kan samla några nödiga örter."
— Innan de fjorton dagarne voro förbi hade Bosco rest
sin väg för att slippa vara bödel för ro skull.

*
</chapter>
<chapter name="Porträttet">

<i>Porträttet.</i>

Den ryktbare porträttmålaren Copley, aflidne lord
Lyndhurst's far, mötte en dag på gatan i Boston ett
fruntimmer, som sade till honom: — Ah, hr Copley, jag såg
nyss ert porträtt och det var så likt er att jag kysste
det. — Nå, och återgaf det er denna kyss? — Nej, det
gjorde det inte. — Ja då, sade Copley, var det alls inte
likt mig.

*
</chapter>

<chapter name="Medel mot folkskockningar">
<i>Medel mot folkskockningar.</i>

Ett amerikanskt blad föreslår såsom medel mot
folkskockningar följande: Man låter några personer gå
omkring med sparbössor för insamlande af penningebidrag
till ett välgörande ändamål; icke många hålla stånd mot
dylika bössor.

*
</chapter>
<chapter name="Ett kyrkobruk förklaradt">

<i>Ett kyrkobruk förklaradt.</i>

Det är ett gammalt antagande, att hörselsinnet skärpes 
då man tillsluter ögonen. En muntergök yttrade, "att
det förmodligen var af denna orsak som man om söndagarne 
såg så många personer tillsluta sina ögon under
åhörandet af predikan."

*
</chapter>
<chapter name="Giftas eller dö">

<i>Giftas eller dö.</i>

För icke mycket lång tid sedan var det ännu seden
i Spanien, att en ziguenare, som var för stöld eller
bedrägeri dömd till döden, blef befriad från straffet om en
kristen qvinna ville taga honom till man. Nu hände en
dag att en gammal, rik och snål, tandlös, skrynklig och
svart käring erbjöd sig att taga till äkta en ung vacker
ziguenare just då han leddes ut till afrättsplaten.
Ziguenaren såg på henne litet. "Nej," sade han, "då vill jag
hellre hänga."

*
</chapter>
<chapter name="Vin och vatten">

<i>Vin och vatten.</i>

"I det här vinet har ni slagit alldeles för mycket
vatten," klagade en kund på ett schweitzeri. — "Tvärtom,
jag har slagit för litet vin i det der vattnet", invände
schweitzaren ogeneradt.

*
</chapter>

<chapter name="Jofurs gåfva till fruntimren">
<i>Jofurs gåfva till fruntimren.</i>

Fruntimren beklagade sig en gång i tidens början
öfver den korta varaktigheten af deras skönhet och
önskade att hela naturen måtte omändras för deras skull. Då
skänkte Jupiter dem fåfängan. Sedan den tiden hör man
ingen klagan hvarken af de fula eller de åldrande; alla
tro sig vara sköna eller hoppas åtminstone att synas
vara det.

*
</chapter>
<chapter name="Källan för det menskliga vetandet">

<i>Källan för det menskliga vetandet.</i>

"Herre Gud, hvad menniskorna ändå veta allt för
saker," förundrade sig en bonde; "de kunna ju till och
med säga förut när det skall bli sol- eller månförmörkelse."
— "Ja, det var visst någon konst, det," sade en annan;
"det står ju alltihop i almanackan." — "Ja, se det hade
jag inte tänkt på."

*
</chapter>
<chapter name="Sanning i konsten">

<i>Sanning i konsten.</i>

Ludvig Filip beställde af Horace Vernet en tafla,
föreställande eröfringen af Valenciennes. Konstnären
utförde taflan. Men konungen ville att Ludvig XIV skulle
synas på densamma i spetsen för stormkolonnen, med
segrande fot bestigande palissaderna. Målaren väsnades
och nekade bestämdt. — "Det är en familjetradition," sade
monarken. — "Det är möjligt," genmälde målaren; "men
historien vederlägger traditionen; Ludvig XIV befann
sig tre mil från breschen." — Herr de Coilleux blandade
sig i saken: "Konungen betalar er, gör som konungen
vill." — "Man betalar mig icke, min herre, för att ljuga,"
svarade Horace stolt. Samma dag gjorde han sina
tillrustningar, packade in och drog åstad för att företaga
sin första resa till Ryssland.

*
</chapter>

<chapter name="Lord Raglan">
<i>Lord Raglan.</i>

Prinsen af Oranien omtalade ofta följande anekdot
om högste befälhafvaren öfver den engelska arméen på
Krim, lord Raglan. I slaget vid Waterloo blef prinsen
lätt sårad och förd till lasarettet för de högre
officerarne. Han låg der med slutna ögonlock, fast med fullt
medvetande, och hörde hvarken att en ny patient blef
inburen eller att dennes arm amputerades. Han erfor
först lord Raglans (dåvarande Lord Fitzroy Somersets)
närvaro, då lordens muntra, välkända stämma utropade:
"Vänta litet, gå inte bort med min arm innan jag får
taga min ring af fingret!"

*
</chapter>
<chapter name="Horace Vernet och kejsar Nicolaus">

<i>Horace Vernet och kejsar Nicolaus.</i>

Vid en måltid, under hvilken samtalet hade tagit
en politisk vändning, vände sig kejsar Nicolaus till Vernet
och sade till honom:

"Nåväl, min kära Horace, med edra vackra idéer
om friheten skulle ni då icke på en tafla som jag
beställde vilja framställa en seger af ryssarne öfver
polackarne?"

"Hvarför icke, sire? jag har ju målat Kristus på
korset!"

Man kan döma hvilken verkan dessa ord gjorde
midt i ett sällskap af bordskamrater som darrade vid
minsta tecken af herrskaren. Och då dagen derpå några
höga personer förundrade sig deröfver tillslöt czaren
munnen på dem med dessa ord:

"Hvad skall man göra dervid? Horace och jag äro
icke alltid af samma tanke. Det är möjligen just
derför jag högaktar honom så mycket. Uppriktiga
menniskor äro så sällsynta!"

*
</chapter>

<chapter name="Påhittighet">
<i>Påhittighet.</i>

På ett bekant värdshus fanns en kypare, som var
känd för sin qvickhet att hitta på osanningar. — Du
skall få en riksdaler om du genast kan ljuga ihop
någonting för mig, sade en gäst. — Kors, nyss lofvade herrn
mig två riksdaler och nu vill herrn bara ge mig en, inföll
pojken genast. Gästen blef bra flat, men betalade.

*
</chapter>
<chapter name="En som vill bli öfvertygad">

<i>En som vill bli öfvertygad.</i>

En påskdag i Baden mötte mademoiselle Olga W..
en vacker israelit, hvilken hon tog för en af sina
trosförvandter; hon gaf honom således helt hjertligt på båda
kindbenen den sakramentala helsningen; och hon tillade
enligt formeln: "<i>Min broder, Kristus är uppstånden.</i>"
Hvartill vår man, alls icke förlägen, skyndade att svara:
"Min Gud, mademoiselle, jag börjar tro det; men jag
skulle bli fullkomligt öfvertygad, om ni täcktes börja på
igen."

*
</chapter>
<chapter name="Vetenskapligt faktum">

<i>Vetenskapligt faktum.</i>

En ledamot af franska vetenskapsakademien håller
på att göra ett intressant rön angående papegojans
förstånd. Genom att läsa följetongen för henne har han
satt denna fågel i stånd att alla dagar diktera en roman
i två delar. I detta ögonblick håller han på att lära
henne skrifva, hvarefter han ämnar presentera henne för
litteratursällskapet.

*
</chapter>

<chapter name="Receptet">
<i>Receptet.</i>

En man, som länge hade lidit af en svår sjukdom
och som såg att de botemedel som hans läkare gaf
honom icke medförde någon förbättring i hans tillstånd,
beslöt sig för att öppet bryta med fakulteten och att antaga
en ny regim, mera öfverensstämmande med hans smak och
lynne. I sjelfva verket började, från denna epok räknadt,
med tillhjelp af bourgognen och steken hans helsa hastigt
förbättras och han befann sig snart i fullt tillfrisknande.
Läkaren, hvilken patienten icke hade funnit lämpligt att
inviga i de egendomliga förändringar han vidtagit med
afseende på dieten och åderlåtningen, tillskref sig alla
resultaterna och lyckönskade sig till en så vacker kur. En
dag, då han trodde ögonblicket passande, kom han för
att se om sin patient och gaf honom ett recept, som,
efter hvad han sade, skulle alldeles befria honom från
det onda, hvaraf han så länge lidit. Denne, som icke var
lika öfvertygad som hans Eskulap, öppnade icke en gång
papperet, utan kastade ut det genom fönstret då doktorn
hade gått sin väg. Någon tid derefter promenerade den
sjuke, full af helsa och lefnadslust, helt lugnt i
Kungsträdgården; hans läkare kom dervid emot honom helt
stolt och strålande. — Ah, se, ni är ute och går! Nåväl,
hvad var det jag sade? Ni har följt mitt recept, ser jag.
— Gud bevars derifrån, då skulle jag ofelbart brutit
halsen af mig. — Ni skämtar förmodligen? — Nej, doktor,
ty receptet, som ni gaf mig, det kastade jag ut genom
fönstret.

*
</chapter>
<chapter name="En djupsinnig anmärkning">

<i>En djupsinnig anmärkning.</i>

"N. säger mycket ondt om er," sade någon till en
person, som kände verlden. "Det förvånar mig," svarade
denne, "ty jag har aldrig gjort honom någon tjenst."

*
</chapter>

<chapter name="Lillgammalt">
<i>Lillgammalt.</i>

En vinkännare blef en gång inbjuden till en god vän
på middag. Vid slutet af måltiden intogs en liten flaska
50-årig constantia, hvars förträfflighet värden prisade.
"Hvad tycker du om den?" frågade vården, sin gäst. "I
mitt tycke," svarade gästen, "är flaskan för sin ålder
alltför liten."

*
</chapter>
<chapter name="Exempel af mensklighet">

<i>Exempel af mensklighet.</i>

I Januari månad 1776, då hertig de La Rochefoucauld 
på en resa till Versailles fann sina två lakejer
stelnade af köld, lät han dem sätta sig inuti hans karross.
Denna handling af mensklighet erhöll på hofvet de
rättvisaste loford. "Jag var ganska ledsen," sade hertigen,
"att jag inte kunde sätta kusken och hästarne också in
i vagnen."

*
</chapter>
<chapter name="Det förtjusande Amerika">

<i>Det förtjusande Amerika.</i>

Man talade i ett sällskap om Amerika. "Det är ett
förtjusande land," yttrade en man med hänryckning. —
"Ni känner landet, tycks det," sade frun i huset. — "Om
jag känner det," återtog vår man; "det var en fråga, det...
Jag har en bror, som funderat på att fara dit."

*
</chapter>
<chapter name="Biblisk citat">

<i>Biblisk citat.</i>

I ett sällskap berömde man dygden och ärbarheten
hos en flicka om 25 år, som var mycket ful och rödhårig. 
"Hon liknar Simson," anmärkte en elak skämtare,
"hennes styrka ligger i håret."

*
</chapter>

<chapter name="Bikten">
<i>Bikten.</i>

Grefvinnan de Grolée, kardinal de Tencins syster,
hade fört ett ytterst lättsinnigt lif. Hon blef farligt sjuk
vid 87 års ålder. Man lät henne förstå nödvändigheten
af att göra upp räkningen med sitt samvete och skickade
fördenskull till hennes sjuksäng en vördnadsvärd prest.
Alla de som omgåfvo henne ville draga sig tillbaka. "Nej,
nej," sade hon, "stanna; min bikt kan göras helt högt,
och skall icke skandalisera någon ... Min far, jag har
varit ung, jag har varit vacker, man har sagt mig det,
jag har trott det; döm om resten."

*
</chapter>
<chapter name="En språklektion">

<i>En språklektion.</i>

Vid en lektion i tyska språket vid ett läroverk i
Göteborg skulle läraren försöka att inviga lärjungarne i
skilnaden mellan adverberna <i>herein</i> och <i>hinein</i>. Sedan
han en stund utförligt förklarat skilnaden, ville han
försöka att ytterligare utveckla den genom ett exempel. "Hör
på, Figge," sade han, vändande sig till en af eleverna, "nå,
hvad säger du nu om någon knackar på din dörr?" —
"Hvem ä' de'?" blef det lugna, men för läraren fullkomligt 
oväntade svaret.

*
</chapter>
<chapter name="Döm icke efter utseendet">

<i>Döm icke efter utseendet.</i>

En man inträdde i en salong. Hr *** sade till
värden i huset: "Se der en man, som har en bra dum
uppsyn, om man får dömma efter utseendet." — "Hans
utseende är mycket bedrägligt," svarade amfitryonen, "ty
han är i sjelfva verket bra mycket dummare än han
ser ut."

*
</chapter>

<chapter name="Den bästa historien">
<i>Den bästa historien.</i>

Ett inbilladt qvickhufvud kom en morgon till
Rulhières för att berätta honom ett par historier i sitt manér.
Efter att ha hört den första och innan berättaren hann
ro fram med den andra, sade Rulhières till honom: "Jag
tycker bättre om den andra."

*
</chapter>
<chapter name="Känslofullheten på prof">

<i>Känslofullheten på prof.</i>

En fru var otröstlig öfver att icke erhålla några
nyheter från sin man, hvilken hade blifvit dödad i en
sjöbatalj. Ingen vågade underrätta henne om detta dödsfall
af fruktan att bringa henne till förtviflan. Ändtligen gick
en af hennes bekanta till henne i afsigt att meddela henne
den bedröfliga nyheten. Hon talade om sin sorg och sin
farhåga att hennes man var död. "Och om han det vore,
hvad skulle ni då taga er till?" — "Ah," utropade hon
häftigt, "jag skulle kasta mig ut genom fönstret inför
dens ögon som berättade mig denna nyhet." Den besökande 
steg genast upp, och gick och öppnade alla fönsterna
i rummet. Frun förstod hvad han ville säga henne, men
hennes sinnesrörelse försvann ögonblickligt, och hon kunde
icke hindra sig ifrån att skratta åt att sålunda se sig
tagen på orden.

*
</chapter>
<chapter name="Tid är penningar">

<i>Tid är penningar.</i>

En fordringsegare mötte en sin gäldenär. — Nå, när
ämnar ni betala det som står oss emellan? — Åh, snart,
hoppas jag. — Godt, arbeta, arbeta, tid är penningar. —
Är det på det viset, så kan ni vara säker på att bli
betald med tiden.

*
</chapter>

<chapter name="Dumhet">
<i>Dumhet.</i>

En ungkarl hade köpt sig en ljussax. Då hans
hushållerska anmärkte att den var väl liten, svarade han
att den var tillräckligt stor för en ensam person.

*
</chapter>
<chapter name="En öfverårig häst">

<i>En öfverårig häst.</i>

En man som ville köpa en häst frågade en af sina
vänner hvad man hade för kännetecken på hästarnes ålder.
"På tänderna," svarade kännaren honom. Dagen derpå
gick vår man till en hästhandlare, som visade honom en
präktig fåle; han öppnade munnen på honom och sköt
honom ifrån sig, sägande: "jag vill inte ha er häst, han är
trettiotvå år gammal." Han hade räknat hans tänder.

*
</chapter>
<chapter name="En romanhjelte">

<i>En romanhjelte.</i>

En mycket romanesk ung flicka hade fallit i vattnet
och höll på att drunkna. En räddare var händelsevis
tillhands, hvilken drog upp den afdånade och hon blef
förd till sitt hem. Då hon återfick medvetandet
förklarade hon för sin familj att hon ville gifta sig med den
som hade räddat henne. — "Det är omöjligt," förklarade
fadren. — "Han är då gift?" — "Nej." — "Är det icke
den unge mannen, som bor i vårt grannskap?" — "Nej
tusan, det är en newfoundlandshund.

*
</chapter>
<chapter name="Ett oklanderligt testamente">

<i>Ett oklanderligt testamente.</i>

Följande lakoniska testamente är uppgjordt af en
räntetagare, som dog 1792. "I Fadrens, Sonens och den
helige Andes namn. Jag eger ingenting; jag är skyldig mycket,
resten gifver jag åt de fattiga."

*
</chapter>

<chapter name="Bekännelsen">
<i>Bekännelsen.</i>

Kejsarinnan Maria Theresia sade en dag till furst
Kaunitz att någon befordran icke skulle gifvas åt sådana
officerare som voro lättsinniga. "Ers majestät," svarade
han, "om er höge fader hade tänkt på samma sätt, så
vore jag ännu simpel karl."

*
</chapter>
<chapter name="Mystèr">

<i>Mystèr.</i>

"Min hustru har blifvit förlöst." — "Med en gosse?"
— "Nej." — "Nå godt, med en flicka." — "Hur vet
ni det?"

*
</chapter>
<chapter name="Den förståndige skoflickaren">

<i>Den förståndige skoflickaren.</i>

En skoflickare sjöng och omsjöng oupphörligt denna
refräng:

 	"Kungen sade till kungsan,
 	Kungsan sade till kungen."

Hans hustru, som blef otålig, frågade slutligen
förargad: "Nåväl, hvad sade kungen till kungsan, och hvad
sade kungsan till kungen?" — "Vet jag det!" svarade
mannen. "Jag blandar mig icke uti statens affärer"

*
</chapter>
<chapter name="Den aftvagna skymfen">

<i>Den aftvagna skymfen.</i>

Två unga militärer, den ene mycket stor till växten,
den andre mycket liten, stötte ihop på Pont-Neuf. Den
lille blef så ursinnig deröfver, att han gaf den store en
dugtig örfil. "En dylik skymf," sade denne, "aftvås
vanligen i blod; jag, jag aftvår den i vatten." Och
ögonblickligt bemäktigande sig sin lille motståndare kastade
han honom härpå med den största flegma öfver bröstvärnet
ner i Seinen.

*
</chapter>

<i>Ortografisk lexa.</i>

Efter första representationen af <i>Oreste</i> af Voltaire
skickade marskalkinnan af Luxembourg till författaren en
kritik på fyra sidor öfver hans pjes. Han nöjde sig att
svara henne med denna enda rad: "Fru marskalkinna,
man skrifver icke Oreste med <i>h</i>."

*

<i>Den obotfärdiga.</i>

Grefvinnan d'A., som var mycket älskad af prinsen
af Conti, föll i en ganska allvarsam sjukdom, under hvilken
hennes tillstånd ej tillät att någon insläpptes i hennes
rum. Hennes biktfar, som ensam hade rättighet att
inträda der med betjeningen, föreställde henne, att i den
belägenhet, hvaruti hon befann sig, borde hon såväl för
sin egen skull som med afseende på den allmänna
anständigheten afstå från alla illusioner, från alla denna
verldens fåfängliga tycken, och följaktligen tillsluta sin dörr
för prinsen, som dag och natt var i hennes förmak för
att efterfråga hennes befinnande. "Ack, min far," svarade
hon med naiveté, "hvad ni gör mig lycklig! jag fruktade
så mycket att vara glömd af honom."

*

<i>Ett sätt att förvara öl.</i>

Ett engelskt fruntimmer bad dr Johnson lära henne
ett sätt att förvara ett fat ypperligt öl som hon satte
mycket värde på och att hindra hennes folk från att
röra dervid. "Sättet är mycket enkelt," svarade doktorn
henne; "ni behöfver bara bredvid ölfatet lägga ett fat
bourgogne."

*

<chapter name="Godt skäl">
<i>Godt skäl.</i>

En konskriberad skref till sin bror ett bref, i hvilket
han icke hade för afsigt att skämta och hvilket han
emellertid slöt sålunda: "Jag säger ingenting mer derom, ty
jag fryser så om fötterna, att jag icke kan hålla pennan."

*
</chapter>
<chapter name="Den sönderslagna rutan">

<i>Den sönderslagna rutan.</i>

Grétry råkade en dag att i förbigående slå sönder
ett bodfönster vid la rue St.-Honoré af trettio sous värde.
Köpmannen, hvilken icke kunde gifva tillbaka på den écu
som kompositören lemnade honom, ville gå bort för att
vexla den. "Det är onödigt," sade Grétry; "jag skall
fylla summan."  Och han slog sönder ännu en ruta.

*
</chapter>
<chapter name="Den orubblige matrosen">

<i>Den orubblige matrosen.</i>

En engelsk matros blef för stråtröfveri dömd till
döden. Då domen upplästes för honom stack han i
munnen en buss tobak, på hvilken han helt lugnt tuggade
under läsningen. "Karnalje," utbrast domaren förargad
öfver denna likgiltiga uppsyn, "vet du inte att du snart
kommer att bli hängd?" — "Jo, det begriper jag nog,"
svarade matrosen i det han spottade med mycken flegma.
— "Vet du hvart du tar vägen när du är död?" fortfor
domaren. — "Det är en sak, som jag inte kan säga,"
svarade matrosen. — "Nåväl, jag skall säga dig det," röt
domaren åt honom i en förskräcklig ton, "du kommer att
hamna i afgrunden. I afgrunden, förstår du?" — "Om så
är," svarade Neptunisonen, "hoppas jag att Herren skall
gifva mig nödig styrka att fördraga min ställning."

*
</chapter>

<chapter name="En qvick kines">
<i>En qvick kines.</i>

Då den kinesiska ambassaden en dag lemnade det
Brady'ska daguerrotypgalleriet i Newyork blef den
omringad af en mera talrik än vald publik. Ett välklädt
fruntimmer lät af nyfikenhet så hänföra sig, att hon tog
en attachés alnslånga korpsvarta hårpiska i hand och
betraktade den med förundran. Den kinesiske attachéen
smålog mot henne, kastade en lätt begriplig blick på
damens chignon och utropade: "Allt mitt hår är mitt eget."
Damen försvann med en suck under det att massan hurrade.

*
</chapter>
<chapter name="Alldeles som mammorna göra">

<i>Alldeles som mammorna göra.</i>

Tre små flickor lekte en dag på gården; de lekte
att de voro gifta och bodde nära hvarandra och voro goda
vänner, "Se så, Nelly," sade den ena af flickorna, "nu
går du in till Sara och stannar en stund der och pratar,
och så kommer du till mig och talar om hvad hon sade
om mig, och så skall jag prata om henne, och så går du
och talar om för henne allt hvad jag sagt, och så bli vi
onda på hvarandra, alldeles som våra mammor göra, som
du vet. Åh, så roligt det skall bli!" 

*
</chapter>
<chapter name="Den tvetydiga annonsen">

<i>Den tvetydiga annonsen.</i>

Engelska tidningen <i>Advertiser</i> hade en gång intagit
följande annons: "En ung enka, som håller på att afvänja
en sex månaders flicka, önskar få ett annat barn." Denna
annons reproducerades af en annan tidning, som tillade:
"Vi hoppas att Londons eleganta ungherrar skola uppfylla
fruntimrets önskan."

*
</chapter>

<chapter name="Udda eller jemt">
<i>Udda eller jemt.</i>

Vid belägringen af Oudenarde spelade en officer med
sin öfverste. Den senare förlorade på en natt hela sin
förmögenhet, som uppgick till en million. Det återstod
honom icke mer än ett kapital motsvarande 800 livres
ränta. Ursinnig öfver sin otur ville han trotsa den ända
till slut. Kaptenen föreslog honom att spela udda och
jemt om allt hvad han vunnit af honom mot de 800 livres
i ränta som han ännu hade att förlora. Öfversten
samtyckte. Officern tog ur sin ficka några mynt och
frågade: "Udda eller jemt?" Den tappande tvekade en stund
att uttala det vigtiga ord, på hvilket hans fullkomliga ruin
eller hans förmögenhets återställande berodde. Slutligen
sade han: "Jemt!" — "Ni har vunnit," yttrade kaptenen
i det han utan att räkna dem stoppade tillbaka i fickan
myntstyckena som han hade tagit derur.

*
</chapter>
<chapter name="Den förlorade guinéen">

<i>Den förlorade guinéen.</i>

En engelsk läkare, som flera gånger besökt en fru,
hade för hvarje besök fått två guinéer. Vid ett följande
besök fick han emellertid icke mer än en. Förvånad
häröfver såg han ned på golfvet, liksom han hade sökt
något, och sade: "Jag tror, min fru, att jag tappat en
guiné." — "Nej, min herre," svarade hon," det är jag som
tappat den."

*
</chapter>
<chapter name="Galanteri">

<i>Galanteri.</i>

En älskare sade en afton till sin älskarinna, som
var van att se alla sina nycker tillfredsställda och som
stadigt betraktade en stjerna: "Betrakta henne icke så
mycket, min älskade; jag kan icke gifva dig henne."

*
</chapter>

<chapter name="En god äkta man">
<i>En god äkta man.</i>

En tysk kyrkoherde, känd för sin qvickhet och originalitet, 
tillkännagaf för sina församlingsbor att han hade
gift sig för fjerde gången och att, om hans fjerde hustru
dog, han skulle gifta sig med en femte, emedan han
älskade ombyte. "Måhända, mina kära församlingsbor,"
utropade han, "ären I okunniga om sättet att bli enklingar
och fria när I önsken det; jag skall lära er hur jag gör ...
Jag är den beskedligaste och medgörligaste äkta man i
verlden, och säger eller gör aldrig min hustru emot i
någonting; men saknaden af motsägelse är olycklig för
det täcka könet, ty motsägelsen är för fruntimren en
nödvändig öfning och den bästa af regimer. Om man tvärtom 
har för system att alltid vara af deras tanke, aftyna
de snart, falla i melankoli, i tvinsot, och härifrån i en
lethargi som slutar med att taga lifvet af dem."

*
</chapter>
<chapter name="Spionen">

<i>Spionen.</i>

Då marskalk de la Ferté ville låta hänga någon soldat 
brukade han säga till honom: "Corbleu! du eller jag
kommer att hänga!" Samma tal höll han till en spion,
som hade blifvit tagen vid franska arméns förposter. Då
man skulle föra denne eländige till galgen bad han att
få tala med marskalken, till hvilken han sade: "Nådig
herre, ni påminner er hvad ni sade till mig, att ni eller
jag skulle bli hängd; jag kommer för att få veta om ni
vill bli det, ty om ni icke vill, så ser jag nog att det
blir jag." Marskalken föll i skratt och benådade spionen.

*
</chapter>

<chapter name="Den artige prefekten">
<i>Den artige prefekten.</i>

En viss minister, berättar parisertidningen <i>Figaro</i>,
gjorde för icke länge sedan en inspektionsresa i
provinsen. Ministern anmodade prefekten att vara honom
följaktig, och man sparade ej sina krafter under dagens lopp.
På qvällen åt man hos prefekten, och efter måltiden
intog man i salongen kaffe och likörer. Sedan prefekten
äfven härutinnan hade uppfyllt sina pligter såsom värd,
blef han alldeles stum, satte sig i en fåtölj och tycktes
vara djupt insomnad. Härunder visade sig ministern
såsom tacksam gäst ytterst älskvärd och artig mot den
mycket vackra och tillgängliga frun. I bakgrunden af
denna lilla interiör sågs en betjent, i förlitande på herrns
sömn och fruns sysselsättning, låta likören sig väl smaka.
Han hade redan tömt två glas chartreuse och i ett ögonblick 
då ministern visade sig som allra älskvärdast, lyfte
han armen för att tömma n:o 3. Plötsligt vaknade
prefekten ur sin skenbara sömn och utropade, hörbarligen i
miserabelt lynne: "Åsna! Tror du då att jag sofver för
hela verlden!"

*
</chapter>
<chapter name="De två filosofierna">

<i>De två filosofierna.</i>

En knarrig filosof har beräknat att på jorden dö
ungefär sextio individer i minuten, "Se der," sade han
till ett vackert fruntimmer, "hvilket ämne till betraktelser 
sekundvisaren på er pendyl erbjuder er!" — "Nåväl,"
svarade hon, "om sextio själar gå bort i minuten, så
kommer en i sekunden; det var härpå jag tänkte då jag
såg på min klocka." Det är samma idé, men den senare
föreställningen är mera glad än den förra.

*
</chapter>

<chapter name="Laga förhinder">
<i>Laga förhinder.</i>

I vissa landsorter är det brukligt, att presten undanstökar
alla extra förrättningar för dagen såsom brudvigsel,
barndop och jordfästningar före högmessan. I en
församling der detta var bruket blef derför tjenstförrättande
presten smått förargad, då han, sedan han förrättat
högmessan och nedkommit i sakristian, der fann stående
en bonde med ett nyfödt gossebarn på armen, enträget
anhållande "att vördi pastorn skulle vara så gemen å
döpa't." — Vet du inte att alla förrättningar skola ske
före högmessan? utbrast "vördi pastorn" temligen häftigt.
— Jo, Gu' mej vesste ja' dä, blef svaret. — Nåå,
hvarför kom du då inte förr hit med barnet? — Nej,
si de va då platt omöjligt, si ... — Omöjligt, och hvarför
det? — Jo si, <i>pågen va int' födder då än!</i> Presten
smålog och döpte utan vidare invändning den pinfärske
verldsborgaren.

*
</chapter>
<chapter name="Den tokige">

<i>Den tokige.</i>

<i>A.</i> (till en bodbetjent:)  God dag! Är hr B. hemma?
Jag ville gerna ha en afbetalning på min räkning i dag.

<i>Bodbetjenten.</i>  Ack, patron kan inte träffas; han har
blifvit tokig.

<i>A.</i> (öfverraskad:)  Nå, men han har väl arrangerat
så att <i>jag</i> får betalt?

<i>Bodbetjenten.</i>  Nej, <i>så</i> tokig var han inte.

*
</chapter>
<chapter name="Hur det käns att vara i sjönöd">

<i>Hur det käns att vara i sjönöd.</i>

Ett godhjertadt fruntimmer frågade en sjöman som
nyss hade blifvit räddad ur sjönöd hur han hade känt
sig medan han låg och kämpade mot böljorna.

— Våt, mycket våt, frun, svarade den lugne gasten.

*
</chapter>

<chapter name="En stad som är på röken">
<i>En stad som är på röken.</i>

En amerikansk tidning gör följande mörka skildring
af staden Pittsburg: Pittsburgs invånare få aldrig inandas
luft, om de icke begifva sig utom staden. De lefva af
kolrök och kringflygande aska. Under den första timmen
vi tillbragte der hade vi inandats sju tunnor rök. Folket
der andas rök, äter rök och för öfverallt rök med sig i
fickorna. Det är 27 år sedan Pittsburg träffades och 
uppvärmdes af någon solstråle. Damerna begagna rök och
koldamm för att bevara sin hy. Små gossar och flickor
stå i gathörnen med våta borstar och svampar för att
tvätta folk. I Pittsburg finnes egentligen icke någon hvit
menniska. En liten gosse kunde icke igenkänna sin fader
på gatan, ehuru han gick blott sex steg framför honom.
Hvarje person i Pittsburg bär sorg. Om männen kyssa
andras hustrur, så är det derför att de icke se hvar deras
egna äro. Hvita lakan äro i Pittsburg endast kända
till namnet. Massor af rök och koldamm strömma genom
hvarje fönster in i rummen. För några år sedan föll snö
i Pittsburg, men den kom nästan svart till jorden. För
att kunna räcka hvarandra handen, måste man tända på
en lykta, för att se hvad det är man fattar i. På gatorna
trefvar man sig fram längs efter husraderna, och läsa
kan man endast, liksom de blinda, med upphöjda bokstäfver.
Svart tyg göres af spindelväf, som uthänges tills
rök och damm deraf gjort ett fast tyg. Man rullar rök,
sedan den först gjorts söt, och säljer den som lakrits.

*
</chapter>
<chapter name="En annons">

<i>En annons.</i>

Man läste för icke länge sedan i en tidning:

"Önskas en sällskapsmamsell af det ena eller andra
könet."

*
</chapter>

<chapter name="Marie-Louise">
<i>Marie-Louise.</i>

Då Napoleon kort efter sitt giftermål med erkehertiginnan 
Marie-Louise reste igenom en stad i departementet
l'Aisne läste han på en till hans ära upprest triumfbåge
denna inskrift, som ljushufvudena i trakten hade tagit
för poesi:

<tab>Han gjorde icke en sottise
<tab>När som han tog Marie-Louise.

Denna naiveté roade mycket kejsaren och då mairen
hade harangerat honom enligt bruket, gaf han honom en
snusdosa af guld, i det han glädtigt svarade:

<tab>Och när ni tager er en pris
<tab>Så tänk uppå Marie-Louise.

*
</chapter>
<chapter name="Evangeliets utläggning">

<i>Evangeliets utläggning.</i>

Några år före 1789 års revolution blef en kapucinermunk 
förolämpad på Pont-Neuf i Paris af en halfrusig
soldat, som förgick sig ända derhän att gifva honom en
örfil. Trogen evangeliets föreskrift vände den fromme
fadren det andra örat till, och den ohyfsade knekten
tilldelade honom en örfil äfven på detta. Kapucinern, som
var en stark och högväxt karl, fattade då den oförskämde
om lifvet och kastade honom i en handvändning öfver
bröstvärnet ner i Seinen. — Evangeliet säger väl,
anmärkte han lugnt, att man skall vända andra örat till,
men det säger icke hvad man sedan skall göra.

————=•=————
</chapter>


